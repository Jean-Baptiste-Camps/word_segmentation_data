
PATROLOGIAE TOMUS CCXII.

PETRUS DE RIGA ET AEGIDIUS PARISIENSIS. / ODO DE SOLIACO PARISIENSIS EPISCOPUS. / GUNTHERUS CISTERCIENSIS MONACHUS. / HELINANDUS FRIGIDI MONTIS MONACHUS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS, TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; INNUMERABILIBUS INDICIBUS LOCUPLETATA; SED, PRAESERTIM DUOBUS IMMENSIS ET GENERALIBUS, ALTERO SCILICET RERUM, QUO CONSULTO, QUIDQUID NON SOLUM TALIS TALISuE PATER, uERUM AUTEM UNUSQUISQUE PATRUM, ABSQUE ULLA EXCEPTIONE, IN QUODLIBET THEMA SCRIPSERIT, UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE uERSUS, A PRIMO GENESEOS USQUE AD NOuISSIMUM APOCALYPSIS, COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA, AD INSTAR IPSIUS ECCLESIAE, DUOBUS PARTIBUS CONSTAT SIMUL ET DIuIDITUR, ALIA NEMPE LATINA, ALIA GRAECA. LATINA, PENITUS EXARATA, OCTODECIM ET DUCENTIS uOLUMINIBUS EST uALIDA ET IMMENSA, NONAGINTAQUE ET MILLE FRANCIS uENIT. GRAECA SUBDIuIDITUR, ET DUPLICI EDITIONE TYPIS MANDATA EST. PRIOR GRAECUM TEXTUM, UNA CUM uERSIONE LATINA LATERALI AMPLECTITUR, ET FORSAN CENTUM uOLUMINUM EXCEDET NUMERUM. POSTERIOR AUTEM HANCCE uERSIONEM TANTUM EXHIBET, IDEOQUE INTRA QUINQUAGINTA CIRCITER uOLUMINA RETINEBITUR. UNUMQUODQUE uOLUMEN GRAECO-LATINUM OCTO, UNUMQUODQUE MERE LATINUM QUINQUE FRANCIS EMITUR.

PATROLOGIAE TOMUS CCXII.


PETRUS DE RIGA ET AEGIDIUS PARISIENSIS.



ODO DE SOLIACO PARISIENSIS EPISCOPUS.



GUNTHERUS CISTERCIENSIS MONACHUS.



HELINANDUS FRIGIDI MONTIS MONACHUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XII.

HELINANDI

FRIGIDI MONTIS MONACHI, NECNON

GUNTHERI CISTERCIENSIS,



OPERA OMNIA.

ACCEDUNT

ODONIS DE SOLIACO PARISIENSIS EPISCOPI,



PETRI DE RIGA

ET

AEGIDII PARISIENSIS,



SCRIPTA uEL SCRIPTORUM FRAGMENTA,

ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCXII CONTINENTUR.


PETRUS DE RIGA ET AEGIDIUS PARISIENSIS.
Fragmenta ex Aurora uariis in locis obiter inserta. 	Col. 18



ODO DE SOLIACO PARISIENSIS EPISCOPUS.
Synodice Constitutiones. 	57
Statuta et donationes pie. 	69



GUNTHERUS CISTERCIENSIS MONACHUS.
De oratione, ieiunio et eleemosyna, libri XIII. 	97
Historia capte a Latinis Constantinopoleos. 	221
Ligurinus, siue de rebus gestis Friderici Aenobarbi. 	255



HELINANDUS FRIGIDI MONTIS MONACHUS.
Sermones. 	481
Helinandi Flores a uincentio Bellouacensi collecti.---De cognitione sui. 	721
De bono regimine principis. 	735
Epistola Gualterum, siue Liber de reparatione lapsi. 	745
Passio SS. Iereonis, uictoris, Cassii et Florentii, Thebeorum martyrum. 	759
Chronicon. 	771
Carmen de morte . 	1081





Main uolume text




PETRUS DE RIGA ET AEGIDIUS PARISIENSIS.



NOTITIAE






I. IN PETRUM DE RIGA.

 Petrus de Riga, canonicus et cantor primum Beate Marie Remensis, deinde canonicus regularis ord. diui Augustini in abbatia Sancti Dionysii Remensis, natione Gallus, patria uindocinensis, florebat, ut uult Carolus Dufrenius du Cange in Indice Auctorum quem premisit Glossario medie et infime Latinitatis, columna 138, ab anno 1160; anno autem 1170, ut uult Guillelmus Cauus in Historia scriptorum ecclesiasticorum, ad 1170, pag. 682; quem inter doctores sui temporis doctissimum uocat Ioannes Trithemius. Cum floreret ille eodem tempore quo Petrus canonicus et cantor Beate Marie Parisiensis, inde factum est ut sepe confundantur tam in titulis mss. codicum quam etiam in assignandis operibus. Scripsit carmine uario Auroram  uel Bibliothecam inscriptum opus, quo plurimos sacre Scripture libros exponit carmine prorsus pro seculo insigni, quod ms. in multis Galliarum, Anglie atque Germanie, bibliothecis reperitur. Huius quindecim mss. codd. in bibliotheca Galliarum regia, nempe 4139, 4140, 4141, 4142, 4143, 4144, 4145, 4146, 4392, 4393, 4394, 4395, 4396, 4397, 4398; duo mss. codices in bibliotheca Sancti Germani Parisiensis, ordinis diui Benedicti, plures in Colbertina et uictorina; idem ms. in bibliothecis Premonstrati, Bonifontis Cisterciensis, et Belleuallis Premonstratensi ordinis bis, in episcopatu Remensi; in bibliotheca Fratrum Predicatorum Lugdunensium. Ac nullus auctorum qui tantum et tam frequenter transcriptus sit, quamuis  opus uere egregium impressum non sit. Ecloga Thome Iames quam Oxonio-Cantabrigiensem appellat, recenset exemplaria quatuor huius Aurore mss. libro II, pag. 53: Oxonii, in bibliotheca Magdalene, cod. 3; Cantabrigie, in bibliotheca collegii Sancti Benedicti, codd. 43, 371 et 395. Huius Petri Auroram ad uarios mss. codices collatam, olim editioni paratam habui  . Nullus sane qui tanto successu Scripturam carmine reddiderit. Eiusdem Tropi et phrases Scripture mss. in citato collegio S. Benedicti Cantabrigiensis, cod. 395. Idem inscriptum De tropis theologicis, ms. in bibliotheca Sancti uictoris Parisiensis, littera GG. 13 et littera E. 17. Item inscriptum Summa de tropis loquendi, ms. ibidem, littera PP. 10, et B. 6. Incipit: uidemus  nunc per speculum et in enigmate, etc.; sed spectat hoc opus ad Petrum Cantorem Parisiensem, librariis et exscriptoribus sepe Petrum Cantorem Parisiensem cum Petro de Riga, cantore Remensis Ecclesie, perperam confundentibus. Ambrosius de Altamura in Bibliotheca Dominicana, ad annum 1263, pag. 19, hunc Petrum Remensem absque auctoritate et ratione suis ordinis Predicatorum Fratribus assignauit, eam forsitan ob causam quod ms. Aurora huius Petri in bibliothecis quibusdam Fratrum Predicatorum conuentualibus inueniatur. At mortuus erat Petrus de Riga ante ordinem Dominicanorum natum, quem alii fere omnes claruisse circa annum 1160, alii circa 1170 ut Cauus asserunt qui parce admodum ac disiecte de Petro Rigano  locutus est. Hec ego tantum in primo huius operis molimine, sed latius de Aurora petri Rige loqui opere pretium duximus, editione ista altera que ad compendium non cogit. Aurore totius carmine expresse uario, Prologus prosaicus incipit: Frequens sodalium meorum petitio, cum quibus conuersando flores mee infantie exegi, ut librum, etc. Ordo Aurore talis est qualem depingit Antonius Posseuinus in Apparatu sacro, tomo II, fol. 265, uerbo Petrus de Riga.


In Genesim incipiunt carmina.


Primo facta die, duo, celum, terra leguntur:
   Et firmamenti sphera sequente die, etc.


Incipit Exodus.


Hec duodena Patrum sunt nomina, qui quasi plebis
    Semina Iudaice, tot tribuere tribus, etc.


Incipit Leuiticus.


uox autem Domini Moysen uocat, imperat illi
   Ut sua uerba ferens, plebis in aure serat, etc.


Incipiunt Numeri, seu liber Numerorum.


Alloquitur Moysen Deus, et iubet ut numeretur,
   Omnibus ex tribubus, fortis ad arma cohors, etc.


Incipit Deuteronomium.


Hec sunt uerba quibus Moyses instruxit Hebreos,
   Et uelut altera lex, dicitur illud opus, etc.


Incipit liber Iosue.


Post Moysen Iosue populo dominatur Hebreo:
   Terram quam Moyses non dedit, ille dedit, etc.


 Incipit liber Iudicum.


Post Iosue de Iudicibus narratio fiat,
   De quibus auxilium sumpsit Hebrea tribus, etc.


Incipit liber Ruth.


Ad Ruth festinat Petri stylus, huius ut actus
   Depingat tenui carmine, sermo breuis, etc.


Incipit in libros Regum.


Post librum de Iudicibus, sacra lectio tractans
   De Regum titulis, nobile ponit opus, etc.


Incipit in Canticum canticorum.


Solus Origenes cum doctos uinceret omnes
   In libris aliis, tamen in libro Salomonis, etc.


Incipit in librum Tobie.


Qui legis historiam Tobie, discute sensum
   Qui latet, ex petra longe fluenta bibes, etc.


 Incipit in librum Danielis.


Postquam subiectos sibi rex Babylonis Hebreos
   uicit et afflixit, ense, dolore, fame, etc.


Incipit liber Iudith.


Eustochio, Pauleque fauens Hieronymus, actus
   Transtulit insignes, historiamque Iudith, etc.


Incipit liber Esther.


Donec ad Aethiopum terras ueniatur ab Indis,
   Rege sub Assuero subdita terra fuit, etc.


Incipit prologus Machabeorum.


Magnus Alexander quo primum Grecia rege
   Floruit, e terris magna trophea tulit, etc.


Incipiunt recapitulationes ueteris Testamenti. Et primo agitur per uersus sine A.


Principio rerum post quinque dies, homo primus,
    Conditus in sexto creditur esse die, etc.

Tum sequuntur alie sine littera B, alie sine C, alie sine D, et sic consequenter cum exclusione omnium litterarum alphabeti. Opus quidem ingeniosum et laboriosissimum, sed cuius carmen haud ita purum tersumque esse potuit.


Incipit prologus in Nouum Testamentum.


Post legem ueterem respira, Petre, refulget
   Lex noua, fac uersus de nouitate nouos, etc.


Incipit prologus super Actus apostolorum.


Dixi me finisse librum, sed rursus in Actus
   Poscor apostolicos, continuare stylum, etc.


Incipiunt Actus apostolorum uersibus Leoninis hexametris.


Tiberii nono decimo regnantis in anno,
 Dum seruiret adhuc diro Iudea Tyranno, etc.

Hec autem duo ultima pemata in Actus apostolorum falso Lucas Wadingus Alexandro de uilla Dei, Minorite, attribuit, cum illa sint pars huius Aurore Petri de Riga, qui multis annis Alexandrum de uilla Dei precedit.

Auctor Magni Chronici Belgici ait eum obiisse Remis anno 1209, atque fuisse canonicum regularem ordinis diui Augustini in abbatia Sancti Dionysii Remensis, et Bibliothecam cognominatum. uulgo tamen in mss. codicibus clericus aut cantor aut presbyter Remensis appellatur, qui patria uindocinensis erat. Ita hic auctor, sed fuisse illum canonicum regularem, argumentum decretorium est  auctoritas Aegidii Parisiensis pete, qui aliquanto post mortem Petri de Riga, correxit Auroram eius, cui contemporaneum illum fuisse, eumque olim familiarem habuisse et amicum, satis probabile est. Hic itaque Aegidius, qui circa annum 1210 uel 1220, imo et an. 1200, ut postea dicemus, scribebat, in prologo quem ad Auroram a se correctam premisit, incipiente fraterne caritatis quasi quamdam sapit dulcedinem, etc., expresse Petrum de Riga fuisse canonicum regularem S. Dionysii Remensis, his uerbis ait: Dicimus imprimis quod quidam canonicus regularis Sancti Dionysii Remensis, Petrus nomine, Riga cognomine, iuxta illud,

Petrus Riga uocor, cui Christi petra rigat cor, etc.

Hec nos ex ms. codice Sancti uictoris Parisiensis,  littera KKK. 27, fol. 62, ubi dicta Aurora Petri Rige cum commentariis et correctionibus Aegidii Parisiensis. Initio autem operis huius premittitur hic in fronte uersiculus.


Incipit hic Rige bibliotheca Petri.

Opus uero istud utpote sacrum, proponit legendum scholaribus, in locum profanorum auctorum.


Ergo petarum potius quam dicta canora,
   Hec tibi proponi, turba scholaris, ama.

Et in fine operis rogat corrector operis magistros Parisienses et Aurelianenses ut illud suis discipulis prelegant.


Que tibi dat tellus metra uindocinensis alumna, Prelege Parisius, Aurelianis habe.

Et paulo ante ad librum et ad uersus suos sic ait:

 uobis hexametris absit Gualteridos uti
   Pentametris elegis uindocinensis amat.
uos elegi magis elegi, quia legis amicos
   uos metrice metrica censeo lege legi.

uiderat Cesar Egassius Bulleus, ut refert seculo Iu Historie Uniuersitatis Parisiensis, fol. 768, in catalogo illustrium Academicorum, mss. codices duos huius auctoris apud M. Iacobum Mentellum doctorem medicum, manu alicuius magistri glossis et scholiis illustratos, sicut et uidimus unum supra dictum in bibliotheca S. uictoris Parisiensis, alterum in bibliotheca Premonstrati, et apud Bellam-uallem alios duos, que in archiepiscopatu Remensi  est. At opinor hos uersus Auroram in scholis commendantes, non spectare ad Petrum de Riga, sed ad commentatores, eo quod in pluribus Aurore mss. codicibus et antiquioribus non compareant, ut ipsi uidimus. In ms. Belle uallis post Auroram subiiciuntur sequentia, que desunt in antiquiori ms. Bonifontis ordinis Cisterciensis in Thierascia.


Oratio Petri Rige, qui librum composuit.

His te, Petre, tui, etc. uide infra ad calcem fragmentorum.

Item oratio cuiusdam, qui diruta redintegrauit.

Me simul in serie, etc. uide ibid.





NOTITIA ALTERA IN PETRUM DE RIGA.


 Petrus de Riga, Anglicus  , magister  , Remensis Ecclesie clericus  , uel canonicus Ecclesie que uulgo dicitur S. Dionysii de Besturne  . Unde et nomen eius in codice quodam ms. hoc offendi: PETRUS DE REMES. Siquidem is fuerit Petrus, quem uixisse memorat Aegidius Parisiensis tempore Celestini III pape, qui sedi Romane prefuit ab a. 1191 ad a. 1198 uel ad finem seculi XII, uel ad ipsum seculi XIII initium erit referendus. Ita uero dictus Aegidius  :


Quem intepuisse dolemus Petrum in diuinis uerbotenus alta sequentem.

Aegidius, nisi fallor, respicit Petri senectutem et Auroram. Non itaque a uero aberrare puto auctorem catalogi librorum manuscriptorum collegii Corporis Christi in Oxonia, qui Petrum a. 1170 claruisse uult  . Gu. etiam Caueus  eum an. 1170 uel paulo post floruisse obseruat. Aliis diem obiisse creditur circa a. 1263  .

 Scripsit I. Heptateuchum, duos libros Regum, Euangelia etiam metrice, non solum historicum sensum, sed etiam allegoricum, in quantum potuit, breuiter exprimens, narrante Henrico Gandauensi  , quem sequitur G. Caueus  . Pleniorem operis notitiam prebet Ioann. Trithemius  , qui ita: »Scripsit Petrus opus metricum insigne super Bibliam, quod Auroram prenotauit, ut sequitur: In Genesim lib. I, Init.: Initium mundi quales. In Exodum lib. I, Init.: Hec duodena patrum. In Leuiticum lib. I. In.: uox autem Domini Moysen. In Numeros lib. I: Alloquitur Moysen Deus. In Deuteronomium lib. I: Hec sunt uerba Dei. In Iosue lib. I: Post Moysen Iosue. In Iudicum lib. I: Peccat. Hebreus ait. In Ruth lib. I: Ad Ruth festinat pe. In Regum lib. III: Monte manens Estra. In Cantica  canticorum lib. I: Solus Origenes cum do. In quartum Regum lib. I: Regnauit Salomon. In Danielem lib. I: Postquam subiectos sibi. In Tobiam lib. I: Qui legis historiam. In Iob lib. II: Librum Iob Moysi quidam. In librum Iudith lib. I: Eustochio Pauleque. In librum Hester lib. I: Usque sub Aethiopes que. In libros Machabeorum l. I: Magnus Alexander. In Euangelicam historiam lib. I: Claruit Herode ius re. In Actus apostolorum lib. I: Tiberii nonodecimo. Recapitulationum lib. I: Hec de lege noua et uet.

In codicibus manuscriptis quibus sum usus, inscribitur liber memoratus Aurora, item Bibliotheca. Inde factum forte ut auctor quidam haberetur Petrus de Aurora, qui super Biblia metrice scripserit  .

Continere Auroram paraphrasin Testamenti uet. et Noui, usque ad Epistolam ad Romanos inclusiue perperam tradit catalogus bibliothece Bodleiane ex dono Thome Bodleii  . Totam historiam Biblicam  a Genesi ad Apocalypsin in Aurora enarrari non minus falso perhibet catalogus librorum manuscriptorum collegii Uniuersitatis in Oxonia  .

uersus numerantur in Aurora 15,056  .

Non solum Petrum nostrum agnoscit auctorem Aurora, sed interpolatorem insuper Aegidium quemdam, quod sequentia, que in Guelpherbytano codice ms. leguntur, declarant: Scire cupis, lector, quis codicis istius auctor. Petrus Riga uocor cui Christus petra rigat cor, prologus illius, qui hunc librum correxit et suppletiones de suo apposuit, et ubicunque inuenitur obelus inter duos punctos per totum librum ibi sunt dicta et uersus illius. Et paulo post in eodem ms. hec adduntur:

Scire cupis, lector, quis codicis istius auctor.
    Audi quid breuiter dicat ad ista liber.
Petrus et Aegidius me conscripsere: sed ille
   Auctor, corrector ultimus iste fuit.
Ille prior Remis, hic Parisiensis alumnus:
   Hic leuita gradu, presbyter ille manens.
Simplex clericus hic; sacri ordinis ille professor.
   Ambo graues annis: hic uir, et ille senex.
Alter adinuenit operam, sed in ordine peccans
   Omnia dimisit sensibus ire uagis.
Alter acu typica distinctis uersibus unum
   Consuit in corpus, atque reuinxit opus.
Alter abundantis studii; sed auctior alter,
   Quis proponendi debuit ordo geri.
Dulcius ut saperet modulamine condita metri.
   Incipit hic Rige bibliotheca Petri.

Hinc Petri de Riga Aurora ab Aegidio Parisiensi aucta et emendata, adducitur ab Henrico Langhtono in catalogo librorum manuscriptorum collegii  S. Trinitatis apud Cantabrigiam  . Dici debebat: Petri et Aegidii; non: Petri Aegidii liber, qui dicitur Aurora, in Catalogo codicum quos G. Laudus donauit bibliothece Bodleiane  .

Non Petrum de Riga, sed Petrum Comestorem auctorem Aurore facit Chronicon quoddam ms. in codicibus mss. Thome Bodleii  , forte prenominis paritate deceptum.

Gaudent libri Scripture ab auctore translati carmine elegiaco, exceptis Cantico cant corum, Lamentationibus Ieremie, libri Iobi, et Actibus apostolorum, qui carmine hexametro, eoque rhtyhmico, scripti sunt. Non ergo satis accurate dicitur Auroram gaudere uersibus hexametris et pentametris, in catalogo librorum manuscriptorum bibliothece Bodleiane ex dono Thome Bodleii  aut uersu elegiaco  , aut uersu heroico  .

Exstat Compendium Aurore ipso Petro auctore  ; et Epitome libri Petri de Riga qui inscribitur Aurora  . Recapitulationem inferius memorandam  hic indicari existimo.

Typis edita nondum est integra Aurora, quam ad uarios collatam manuscriptos codices se editioni paratam habuisse testatus est Casim. Oudin  .

Esthere liber euulgatus est a Casp. Barthio  .

Bina disticha de Ruben ex Aurora deprompta inseruit Thomas Rubdorne Historie maiori Wintotoniensi  .

 Distichon quoddam de Aoth ex Aurora sumptum habet idem Rudborne  .

Duo disticha de Iuda Machabeo ex eadem Aurora decerpta sistit idem  ,

Integram Auroram edere nunc nolumus, sed specimina solum ex ea aliqua. Tres inprimis codices manuscriptos consuluimus, duos Helmstadienses unumque Guelpherbytanum.

Premitto ordinem librorum u. et N. T. quem seruant codices Helmstadienses. In primo hec series obseruatur: Genesis, Exodus, Leuiticus, Numeri, Deuteronomion, liber Iosue, Iudicum, Ruth, Regum primus, secundus, tertius, Cantica canticorum, Regum quartus, Lamentatio Ieremie, Daniel, Iob, Tobie liber, Esther, Iudith, Machabeorum, Euangelium Luce, Marci, Actus apostolorum. Codex alter Helmstadiensis hoc ordine procedit: Pentateuchus, libri Iosue, Iudicum, Ruth, Regum, Tobie,  Danielis, Iudith, Esther, Machabeorum, Iob, Lucas, Marcus, Actus apostolorum, Cantica canticorum, Lamentationes Ieremie.

Obseruatu curiosum est finitis Actibus legi in codice posteriori: Explicit uetus et Nouum Testamentum. Incipit prologus super Cantica canticorum. uideturque auctor eum librum canonici uulgari non uindicasse.

Speciminum loco dabo.

I. Prologum ex codicibus priori Helmstadiensi et Guelpherbytano mss.

2. Subnectitur in codice priori Helmstadiensi ms. Aurore Recapitulatio utriusque Testamenti, que in altero posita inter Machabeorum et Iobi libros. Similis ea est Fulgentii libro absque litteris. Textum ipsum ex binis codicibus Helmstadiensibus dabimus.

3. Singularia quedam ex Petri de Riga Aurora  excerpta, que a textu in primis Scripture S. abludere uidentur, eaque historica, notabimus.

II. Petri de Riga Speculum Ecclesie carmine exstat manuscriptum in bibliotheca Caroli Theyeri n. 288  .

III. Exstant et Carmina Petri de Riga manuscripta in bibliotheca Bodleiana ex donatione Keneldi Digbaci, n. 104  .





II. NOTITIA IN AEGIDIUM PARISIENSEM.


 Aegidius Parisiensis, gradu seu conditione diaconus, artes liberales atque grammaticam presertim  Parisiis diu professus est, arteque petica presertim excelluit, qui inter primarios sui temporis petas  recensetur a Guillelmo Britone, in fine sue Philippidos.


O si Gualterus illo, uel Aegidius esset
Tempore! quam clare niteant tua bella cothurno!
Totus Alexander, et qui processit ab illo
Antiochus, bis sexque duces plebs esse dolebunt
Respectus splendore tui: succumbet et ipsa
De te composito mordax gira pigra libello,
Horum si similem mereatur habere petam.

Hic Aegidius anno circiter isto 1200 scripsit Instructionem puerilem in quinque libros digestam, quam Ludouico Philippi Augusti filio adhuc paruulo dedicauit, qua eum ad amorem uirtutis exemplo Caroli Magni adhortatur: unde opus istud Carolinum inscripsit. Habetur ms. in insigni bibliotheca Colbertina,  codice 4507, cui titulus litteris minio exaratis: Incipit Carolinus  Aegidii scriptus ad instructionem illustris pueri Ludouici Francie regis filii. Alium operis huius ms. codicem habuit Parisiis Iacobus Mentelius, quem transcripsit Marquardus Gudius manu sua, dum Parisiis hereret, ut constat ex catalogo bibliothece dicti Gudii, qui a. 1706, in-4o, Kiloni impressus est apud Bartholdum Reutherum. Illic enim inter mss. codd. 334, in-4o, pag. 572, dicti catalogi. Prologus aliquot carminum.

Interius si quam uideatur habere medullam,
   Hoc iam premissis adiiciatur opus.
Initium libri primi.

Primus apostolici studio declarat honoris,
 Septennem Carolum gessisse insignia regis.
Subdit ut ante pater rex est de consule factus,
Hilduicus subsedit iners, in claustra reclusus, etc.
Hic ad calcem libri quinti de professoribus ex urbe Parisina oriundis agit, ut eorum retundat iniuriam, qui aiebant nullos uiros doctos, ex ipsa urbe, ubi constituta esset Academia, esse oriundos. Hos refert seculum Iu Historie Uniuersitatis Parisiensis, ad a. 1198, fol. 526 et 527, tanquam fauentes et  honori Parisiensium consulentes. Idem Gilo seu Aegidius Parisiensis, peta sui temporis habitus insignis Historiam prime expeditionis Hierosolymitane post Fulconem libris Iu absoluit  , quos habes in Collectaneo Historicorum Francie Andree Duchesnii, tomo Iu, p. 898, sub hoc titulo: Incipit liber quartus a Domino Gilone Parisiensi, cum ceteris sequentibus eleganter scriptus. Usus est uersibus leoninis, ut Fulconem quem excipiebat imitaretur.

Interpolauit quoque et emendauit Auroram  scholarum pulpita iam occupantem, meliorique ordine disposuit. Habetur hec Aurora Petri Rige cum commentariis M. Aegidii Parisiensis, ms. in bibliotheca S. uictoris ad  muros Parisiensis littera KKK. 27, fol. 62. Prologus Aegidii qui Auroram correxit, incipit: Fraterne caritatis quasi quamdam sapit dulcedinem, et in Domino iacit quis cogitatum suum, etc. Hec autem leguntur in prefatione codicis ms. Pauline bibliothece Lipsiensium.

Scire cupis, Lector, et cetera, que iam supra leguntur apud Leyserum.

[Hec inter alia Aurore adiecit Aegidius: 1o Prefationem metricam, ad Odonem Parisiensem episcopum, quam ex codice Helmstad. exhibet Leyser, p. 737; 2o Epilogum. Excipit Epilogum narratio quedam que quidam Aegidii nomen non prefert, ei tamen non incommode adiudicatur. Eam edidit  laudatus Leyserus, p. 740.

Adnectitur et Aurore eiusdem Aegidii tractatus De pena infernali metricus, ibid., p. 742.

Mysterium de agno paschali per Mag. Aegidium, uelut singulare scriptum adducitur inter codices mss. quos G. Laudus donauit bibliothece Bodleiane, quod tamen non nisi excerptum quoddam ex Aurora esse uidetur.]





FRAGMENTA EX LIBRO PETRI DE RIGA CUI TITULUS: AURORA, uARIIS IN LOCIS OBITER INSERTA Cum AEGIDII Paris. additionibus.



I.---PROLOGUS PROSAICUS.



Frequens sodalium meorum petitio, cum quibus  conuersando florem infantie exegi, ut librum Geneseos stylo metrico depingerem, et inde aliquas Allegorias elicerem, instanter persuasit. Ad hanc  fateor suasionem animus meus in dubio pependit, incertus an scriberet an obmutesceret. uires enim ingenii tanto operi minime sufficere considerabam. Sed alia de parte petitioni sodalium obuiare formidabam. Neque enim fas erat offendere illos, cum quibus in scholis ab infantia conuersatus sum, cum quibus grammatice libros percurri, et Ciceronis aureos flores legi, et elegi, et Labyrinthium Aristotelis non filo Dedali sed Filio Dei duce introiui aliquantulum, inspexi, sed non penitus introiui. Assidua ergo sociorum prece uel potius fraterna caritate deuictus, opus iniunctum arripui, cogitans historiam Genesis uersibus texere, studensque de ipsa aliquas allegorias elicere, tanquam nucleum de testa, granum de palea, mel de cera, ignem de  fumo, medullam de ordeo, uinum de azymo. In quo opere ita studui desudare, ut uideas quadam consonantia sibimet concordare, s. Christi margaritam cum Moysi adamante, flores Ecclesie cum herbis Synagoge, aurum Christianorum cum ferro Iudeorum, legem nouam cum lege antiqua, molam cum mola, rotam cum rota. Porro uisum est etiam huic libello iuxta operis tenorem hoc nomen congruenter imponere: Aurora. Nec immerito. Sicut enim Aurora terminum nocti imponit; principiumque diei adesse testatur; sic et libellus iste tenebras umbrarum et ueteris legis obscuritates discutiens ueritatis fulgore et allegoriarum scintillulis micantibus totus refulgeat. uel ideo certe tam clari  nominis maiestate hanc paginam insigniui, quia sicut angelus, teste historia quam percurro, post luctamen nocturnum locutus est ad Iacob: Dimitte me, aurora est, sic et ego post luctamen et laborem, quem in hoc opere exercui, quodammodo libellum meum eiusdem uerbo allocutus sum: Dimitte me, Aurora est, quasi dicatur, finem impono huic operi, quia figuras et umbras explicui, et ueritatis fulgor patenter illuxit.



II.---PROLOGUS METRICUS.



Initium mundi: quales in origine prima
   Traxit ab artificis conditione uices;
 Que fabrice contenta dedit; que semina rerum;
   Omne creatoris munus opusque Dei.
Quodam chirographo Moyse duce carminis huius
   Est animus motus commemorare mei.
Huius adhuc putei, uelut eruderator in altum.
   Ad typici sensus uim penetrare uolo.
Sic que figurali mysteria clausa sigillo
   Sensibus historicis eliciturus ero.
Nec quam nil operer sed sic magis optima secter
   Ridiculo debent seria nostra legi.
Credo superuacuo non indulgere labori.
   Credo lectori, credo ualere mihi.
Consona nam cum sint fidei nostreque saluti.
   Hec ego non alio ducor amore loqui.
 His ego fraternum meritis mihi uenor amorem.
   His ego munificum uenor habere Deum.
Da, tua facta, Deus, ut prosequar ore fideli
   Et sit sermo tuus uatis in ore tui.
Tu gressus dispone meos. Tu pectus adauge.
   Tu sensus aperi. Tu plue uerba mihi.
Porro sit mecum, qui se fidei profitetur
   Esse receptorem, Christicolamque tuum.
Myntologi  cedant, et apud gymnasia uatum
   Hic habeant primum precipuumque locum.
Hic rerum figens oculum simul ire uidebit
   Grammaticos apices, eloquiumque sacrum.
Hic adhibens studium iuxta genus omne Latinum
   Dicendi inueniet elicietque modum.
Ergo petarum potius quam dicta canora
    Hic tibi proponi turba scholaris ama.
Hic tibi magna seges ubi qui semel inspicit, et si
   Primo discredit, postea nemo neget.
Sustineas igitur, et me procedere fas sit,
   Si fieri possit, inuide, pace tua.
Nam nichil efficeres, ubi tot tutoribus uti
   Spero; sed esset opus claudere labra tibi.
Hec, ut premisi iam, nunc dicenda uideto
   Lector et hoc uigili primitus aure nota.



III.---PROLOGUS METRICUS ALTER, Qui est Aegidii Parisiensis, et premittitur Nouo Testamento.

Incipit prologus ad Odonem Parisiensem episcopum.


Utile cum dulci studio miscere sategi,
   Quando hec inclusi mystica lege metri.
Ex se res quod ametur habet. Modulatio prestat,
   Ut magis e facili possit in aure bibi.
Nil eque cupio, quantum ut sit fructus in istis,
   Mentem lectoris edificasse mei.
Res ideo tractare sacras post illa reducor,
   Que quondam ex animo forte fuere leui.
Sicque decebat, nisi tot iam ante negotia lusi,
   Ut cuperem uel nunc ad meliora rapi.
Munus ab Aegidio missum tibi suscipe, queso,
   Magne pater, presul Parisiensis, Odo.
Sepe aliquo uolui uobis seruisse uideri,
    Nec satis aduerti, quomodo posset agi.
Donec eo libro, qui bibliotheca uocatur,
   Causa ad rem faciens, et satis apta, datur.
uulnificabat enim defectio magna libellum,
   Cui neque que decuit ianua prima fuit.
Post faciens saltum, de paschali nichil agno.
   Dixit. In hoc languens, deficiensque, loco.
Forsan materia est nimis ardua uisa canenti.
   Forsitan et fessus rapuit actor onus.
Quocirca, a sociis crebro multumque rogatus,
   Istum defectum tollere uelle. Tuli.
Insuper in libris Tobie, Iudith, et Esther,
   Et Machabeorum, mystica multa dedi.
Post toto ueteri suppleui in corpore legis,
    Ut magis aduerti, quidquid abesset ibi.
Quidquid non remis uisum est debere quod auri,
   Id plerique suis inseruere libris.
Deinde Euangelio, quidquid quasi fessus omittit,
   Maxima supplendi cura laborque fuit.
Totque fuere, qui hec perscribere uix ego gessi
   Spem, si tentarem, posse nocere mihi.
Postea collegi per singula, que caput idem
   Textus, et expositor promptus ubique fui.
En ego perscripsi uobisque in minima misi,
   Sicut dilecto precipuoque pater.
Non quia non esset modulus faciendus ad aures
   Tanti pontificis ardui ore chely.
uerum materie pro maiestate putentur
   Sicut que deceant et satis apta dari.
 Sunt nonnulla quibus, ueniam peto non bene missis
   Sed fuit id fieri lege necesse metri.
Esse etiam clemens optatur ad omnia lector
   Nam neque inest elegis forma uenusta nimis.
Nec cito prosiliant nosci in commune, sed ante
   Priuati incipiant et sine teste legi.
Imo sub examen ueniant prius. Inde fauorem
   Sub titulo uestro, si meruere, ferant.
Tunc tandem dicant esse hec supplemina nostra.
   Ac tu lector ubi sic decet esse nota.
Nam quia sum libri consutor factus ubique
   uersiculis nostris pretitulatur ens.



Iu.---FRAGMENTA EX GENESI.




Gen. II. Perhibet auctor primam linguam Hebream fuisse, Adamum, somno immisso, prophetam factum, uisionesque suas scripto tradidisse.


Mox Deus adduxit animantia singula terre:
   Prebeat ut cunctis nomina rebus Adam.
Hebraiceque loquens imponit nomina rebus
   Omnibus ille. Prior illa loquela fuit.
Post in Adam misit uirtus diuina soporem.
   Non somnus, sed erat exstasis, ille sopor.
In qua perspicue causas uidisse supernas
   Fertur, et euigilans inde propheta fuit.
Iudicium per aquam, per flammam, uidit, et ortum
    Christi predidicit, Ecclesieque fidem.
Ista prophetie mysteria nouit ibidem.
   Inque suis libris hec reserauit Adam.



Gen. III. Adamum ex terra Damascena creatum perhibet:


Post eiecit Adam Deus extra, de paradiso
   In terram, cuius puluere factus erat.
Inque Damasceno campo, de quo prius illum
   Transtulerat, posuit, cultor ut esset ibi.



Ibid. Statuit Eliam et Enochum in paradisum terrestrem uenisse:


Obstruitur paradisus, et ignea spatha, tuendo
   Pro ligno uite, ponitur ante fores.
Ac ideo gladius uersatilis esse refertur,
   Quod tandem uellet hunc remouere Deus.
 Helias et Enoch paradisum dum subtere,
   Prebuit ad tempus ille remotus iter.



Gen. Iu. Tremorem capitis signum Caino a Deo datum dicit:


Dat Deus ergo Cain signum, cito ne perimatur,
   Et motus capitis, et tremor, illud erat.



Ibid. Nomen uxoris Caini reuelat:


Ille uagus in terra Noth cum coniuge mansit.
   Coniugis illius Calmana nomen erat.



Ibid. Adamum columnas futurorum indices posuisse refert:


Et quasi nouit Adam primum dixisse: futurum
   Iudicium duplex: scilicet ignis, aque,
In geminis artem scripsit, posuitque, columnis.
   Exstitit hec laterum. Marmoris illa fuit
 Ut non hec per aquam pereat; non illa per ignem
   Si sit deficiens una sit una manens.
Ut nobis Iosephi declarant scripta: columnam
   Marmoream tellus Syrica seruat adhuc.



Ibid. Quomodo musica inuenta sit exponit:


Aure Iubal uarios ferramenti notat ictus.
   Pondera librat in his. Consona queque facit
Hoc inuenta modo prius est ars musica, quamuis
   Pythagoram dicant hanc docuisse prius.



Ibid. Lamechi historiam uariis circumstantiis auget:


Lamech uenator iaculo pollebat, et arcu:
   Qui uidendo diu lumine pauper erat.
Hic, pro deliciis pecorum, uel pellibus, arcum
   Gestabat. Carnis non erat usus adhuc.
 Huius erat ductor iuuenis, cuius documento
   uulnerat ille Cain, dum putat esse feram.
Rem Lamech discit. Dolet, et transuerberat arcu
   Hinc iuuenem, cuius liuida membra facit.
Post Lamech metuens merita, uidensque, quale esset
   Iure Cain pene supplicioque datus:
Ceperat uxores ipsum ne forte necarent,
   Aut male tractarent, extimuisse suas.
Idque uerebatur, quod eis odibilis esset,
   Ut iam difficilis decrepitusque senex.
Ergo uolens super hoc seipsum premunire per astum
   Talia coniugibus insimulare studet.
 De peccante Cain punitio septupla fiet;
   Per septem decies septupla pena mei est.



Gen. Iu. Adamum luxisse mortem Abelis per centum annos refert:


Iam post Abel, quem centum luxerat annis,
   Uxorem rursus ingrauidauit Adam.
Iusserat hoc Dominus carnem sumpturus, et illam
   Nolens de reproba sumere carne Cain.



Cap. XIX. Quatuor cum Sodoma periisse urbes narrat:


Post hec premissa Sodomam forat ignis, et urbes
   Quatuor equales equa ruina trahit.
Quinque ruunt urbes, Dominusque pluit super illas
   Ignem flammiuomum, sulphureosque globos.



Cap. XXuIII. Scale Iacobi XII assignat gradus:


Illa gradus habuit quasi bissenos: quia bissex
    Exstant discipuli, qui docuere fidem.



Cap. XXXuII. De pulchritudine Iosephi pronuntiat hec:


In uultus alios uigili minus usa labore
   Hinc natura dedit, quidquid habebat opum.
In pueri uultus tantum fuit illa decoris
   Prodiga. Post munus pene remansit inops.
Commendant pueri decus: os roseum; gena florens;
   Scintillans oculus; mens pia; pura caro.
Os; lumen; dentes: imitatur; reddit; adequant:
   Pura; nitens; niueum: lilia; sidus; ebur.



Gen. XXXIX. Illiciti Putipharis erga Iosephum amoris mentionem facit:


Sulphureo uitio dicitur esse notatus
    Phutiphar iste fuit captus amore Ioseph.
Nam qui scit, quos non laqueo predetur amoris
   Os, in quo certant lilia mista rosis.
Magnus habebatur antistes regis. Eoque
   Phutiphar a uitio non alienus erat.
Nunc etiam tales absorbet, eoque laborant,
   Qui mundi regimen et loca summa tenent.



u.---EX LIBRO EXODI. Exod. XXuI. Occasione circulorum aureorum quinquaginta numerum librorum canonicorum profert:


Ex auro circli decies sunt quinque parati,
   Per quos uelorum copula facta fuit.
Circlis auratis decies sunt quinque notati
    Libri, quos implent aurea uerba Dei.
Quot circli, tot sunt libri. Noua lex habet octo.
   Lex antiqua tenet cum quater octo decem.
Isti terdeni libri sunt et duodeni
   Antique legis, si numerando legis.
Quinque Moys; Iosue; Iudex; Paralipomenon; Iob;
   Bis bini Regum; Ruth; Dauid; et Salomon;
Ezechiel; Daniel; Isaias; Ieremias;
   Esdras; Philo; Syrach; plena uigore Iudith;
Hester amena genis; Tobias; et Machabei;
   Scripta prophetarum sunt duodena simul;
Nempe Neemie dedit hospitium liber Esdre;
   Et Ruth iudicibus hospita facta subest  ;
Scriptorisque sui Baruch librum Ieremias
    Post libri recipit posteriora sui.
Hinc Euangelii scriptores quatuor augent
   Librorum numerum continuantque suos.
Post Apocalypsis, Paulique uolumen, et Actus
   In numerum ueniunt, canonicusque liber.

Postea de libris noui federis clarius:

Hebreos libri quadraginta duo ditant.
   Octo libris uernat plebs tua, Christe Iesu.
Ex Euangeliis sunt libri bis duo. Quintus
   Est Apocalypsis mystica uerba gerens.
Sextus apostolicos luce liber exserit actus,
   Septimus et Pauli scripta profunda nimis.
Ultimus ex scriptis Iacobi, Petrique, Ioannis
   Et Iude, trahitur conseriturque liber.

 Ex. XXXIII. De Isrelitaruman gelo tutelari hec habet:

Audierat Moses: Tecum meus angelus ibit;
   Hunc petit, ut melius indicet illud ei
Genti cuique suus custos datur angelus. Hinc est,
   Quod gens Iudee sub Michele iacet
Nemo nisi Michel adiutor in omnibus istis.
   Exstitit. In libris hoc Danielis habes.



uI.---EX LIBRIS REGUM.



III Reg. Iu. De sapientia Salomonis:


Inuenit uoces, quibus adiuuare solebat
   Aegrorum morbos, subsidiumque dabat.
Obuia spiritibus inuenit uerba malignis,
   Inde fugabat eos non remeare sinens,
Deque characteribus fuit auctor, quos pretiosis
    Insculpsit gemmis, mira potenter agens.
Quos cum radice, quam nouit, naribus egri
   Ponens, pellebat demonis omne genus.



Cap. X. Reginam Austri de ligno crucis aliqua predixisse auctor perhibet:


Post reditum regina suum quod dicere presens
   Noluit, hoc absens per sua scripta docet.
Indiciis certis regi post nobile lignum
   In saltus positum nuntiat esse domo:
In quo priuetur uita pendens homo, cuius
   Pro nece ius regni perdet Hebrea tribus.
Hoc metuens Salomon rex, intra uiscera terre
   Abscondit lignum, delituitque diu.
Donec promeruit piscina probatica circa,
   Christe, tuum tempus istud habere sibi.
 Esse crucem dicunt hoc lignum mobile, cuius
   uirtus exstinxit lumen, Hebree, tuum.



uII.---EX LIBRO RUTH.


Ad Ruth festinat Petri stylus huius ut actus
   Depingat tenui carmine sermo breuis.
In terra Iude sub quodam iudice plebem
   Cepit confundens egra uigere fames.
Hac urgente fame timet Elymelec. Fugit. Exit
   De Bethlem, remanens in regione Moab.
Uxor adheret ei Nemi, puerique gemelli,
   Hic Maalon, Chelion ille uocatus erat.
Sed uir ibi Nemi uiduam moriendo reliquit
   Cum pueris. Sponsam duxit uterque puer.
 Dicitur hec Orpha, Ruth dicitur illa. Decemque
   Post annos sponsis mors uiduauit eas.
Effundit lacrymas, profert suspiria, natis
   Orba suis mulier, et uiduata uiro.
Has lacrymas redimit ridentis gratia fame,
   Que terram Iude narrat habere cibos
Ergo redire parat. Redeuntem gente relicta
   Ruth sequitur. Sequitur et simul Orpha comes
Has Nemi remanere monet: Non est meus, inquit,
   Ut uester, populus, participesue Dei.
Sed neque de uobis possum sperare nepotes.
   Natos quos genui mors tulit una duos.
Audit, et abscedit, et tunc redit Orpha, sed illam
   Ruth sequitur, quamuis illa resistat ei.
 Hanc licet impediat Nemi, iubeatque reuerti
   Ad populum, tamen hec instat, et inquit ei:
At quemcunque locum disponis pergere, pergam.
   Qui Deus, aut populus, est tuus ille meus.
Que te suscipiet morientem terra, sepulcrum
   Post metam uite conferet illa mihi.
Ruth sanctam notat Ecclesiam de gentibus ortam
   Que primum coluit idola plena dolis.
Nunc colit et recolit sacra uera, Deumque fatetur
   Hunc solum, sancti quem coluere patres.
Que peruenturam se sperat, quo caro Christi
   Conscendit, postquam pertulit ille crucem.
Ruth Nemi sequitur, cum gens conuersa priore
   Moribus et meritis est imitata patres.
Intrat cum Nemi Ruth terram plebis Hebree.
    Cum noua ceperunt hordea falce meti.
Hec petit arua Booth, ubi spicas carpit eundo,
   Obsequiis gratam se facit esse suis.
Est ibi dispositum propter sua fata, quod illam
   Ex Abrahe genitus semine ducat homo,
Et qui dicatur in stirpe propinquior illi,
   Sed uir talis eam ducere posse negat.
Mox alii cedit, et se discalceat ille,
   Seque suo priuat iure, locoque suo.
Iste Booth: Dominus uobiscum; primus ad illos
   Dixit, qui segetes falce secante metunt.
Laude fauente decem maiorum Ruth datur illi:
   Namque secundus erat iste propinquus ei.
Hunc attende locum tu qui legis ista. Ioannis
    Baptiste formam continet iste locus.
Nam uelut iste prior cognatus se negat illam
   Ducere, sed post hec iungitur illa Booth.
Sic et precursor, quem plebs credebat Hebrea
   Christum: Non Christus nominor, inquit eis.
Est sponsus, quem uos nescitis, et eius amicus
   Stat foris, et gaudens credit, et audit eum.
Hoc uerbo se precursor discalceat: eius
   Corrigiam non sum soluere dignus, ait.
Hocque modo Christus se calceat, huius amictu
   Carnis dum regitur, ut sociemur ei.
Ergo Ruth Ecclesiam, signatque Booth Crucifixum.
   Iungitur illa Booth: iungitur ista Deo.
Maiorumque decem benedicit sermo duobus,
   Ut det eis fructum, qui dare cuncta potest.
 Hic notat illa decem benedictio, quod benedici
   Gens saluanda Iesu nomine semper habet.
Nomen cerne Iesu: iota littera prima uocatur,
   Demonstratque Iesum, significatque decem.
uita per noc nomen datur omnibus, et benedici
   Absque Iesu solo nomine nemo potest.
Ille Booth generauit Obeth de Ruth. Pater iste
   Efficitur Iesse. Fit pater iste Dauid.



uIII.---EX LIBRO IUDITH. Nabuchodonosorem cum Cambyse eumdem fuisse docet in libri Iudith prologo his uerbis:


Eustochio Pauleque fauens Hieronymus Actus
   Transtulit insignes historiamque Iudith.
Qui magis ex sensu sensum, quam uerba secutus
    Ex uerbis, egit scripta labore suo.
Rex Nabuchodonosor Cambises dictus in anno
   Regni bis sexto grande peregit opus.



IX.---LIBER ESTHER.



Donec ad Aethyopum terras ueniatur ab Indis
   Rege sub Assuero subdita terra fuit.
Huic soli regi regio centena ministrans
   Prona iacens humilis sub pede regis erat.
Susis in urbe thronum posuit, que quaslibet urbes
   Non est equales passa fuisse sibi.
 Tertius annus erat regni, cum larga parauit
   Prandia rex ducibus principibusque suis.
Prestitit hic epulum centum septemque diebus.
   In regis celebri sidereaque domo.
Quam festiua fuit domus hec si consulis actus
   Regis Alexandri scire legendo potes.
Prebebat robur argentea massa columnis
   Quas manus artificis sculpserat arte noua.
Tectum fulgebat instar celi cameratum
   Cum celo certans pene decore pari.
Illic ridebant uincentes sidera gemme,
   Lux inerat thalamis sidereusque nitor.
In septem gemmis errantia sidera septem
   Illic aspiceres cursibus ire uagis.
 Chrysopasus solem, lunam complexa smaragdus,
   Mercurium iaspis, chrysolitusque Iouem.
Marti nubit onyx, uenus est iuncta berillo,
   Saturnum magnes luget adesse senem.
Gemmarum porro bis sex sculptura figuris
   Bis sex signorum par similisque fuit
ueruex, Bos, Gemini, Cancer, Leo, uirgo, Statera,
   In septem gemmis signa tot ista nitent.
Scorpius, Arcitenens, Capricornus, Fusor aquarum,
   Pisces, in gemmis quinque uigendo nitent.
Sic duodena cohors gemmarum cum duodeno
   Ordine signorum ludit honore pari.
Postquam sumpserunt regalia fercula finem,
   Conuiuas alios regia mensa uocat.
 Rex iubet ut populus, qui Susis in urbe moratur,
   Conueniat, senis festa diebus agat.
Extra septa domus astabat porticus, horto
   Proxima florigero deliciisque dato.
Rex iubet hic omni populo preclara parari
   Fercula, pincernas stare, nouare scyphos:
Plurima conuiuis ex horto gratia fluxit
   Condibatque cibos uisus odorque datos,
In speciem pascens oculos, nareis in odorem;
   In gustum fauceis nobilis hortus erat,
Quelibet arbor ibi confert tria; fit medicina
   Morbis; fit fessis umbra, fit esca fami.
Non aliquam sterilem prudens natura reliquit.
   Non illic arbor uiuere uirgo potest.
In medio splendens stat uinea nobilis auro,
    Argento, gemmis, ignea, clara, micant.
Materies inerat argentea uitibus eius,
   Aurea palmitibus, quam superabat opus.
Distincti uario gemmarum sidere botri
   Pene uidebantur gignere uelle merum.
Illic fulgebant tentoria picta, columne
   Argentum, funes purpura, byssus, erant.
Insignit lectos nitor argenti, rubor auri,
   Seque smaragdinus miscet utrique color
Conuiuas ridere facit, que ridet in auro
   Gutta sapora meri, dulcis, odora nimis.
Quorum materies ibi non erat aurea, serui
   Exsilium faciunt omnia uasa pati.
[Conuiuas prandere facit qui pauperat illic
   Gustus humum, gustus era, gustus aquas.
 Conuiuas reficit studio non absque palati
   Terra feris, er alite, pisce fretum  ].
Conuiuas mulcet in odore, sapore, colore,
   Dedignans species Bacchicus ille liquor.
Non aliquis potum speciebus adulterat illum,
   Non Thetidi Bacchum caupo maritat ibi.
Ut potum sumat non est conuiua coactus,
   Ad libitum sumit pocula quisque suum.
Porro decens uasthi regina parauit in aula
   Regis comparibus prandia digna suis.
Colligit hic dominas patrie, quas purpura uestit,
   Quas stirps nobilitat, quas beat oris honor.
Posthec rex hilaris post Bacchi pocula, mittens
   Eunuchos, uasthi iussit adesse sibi.
 Ut ducibus monstret quanto stellata decore
   Eniteat facies, lumina, colla, gene,
Illa uenire negat. Rex iram concipit, illam
   Consilio procerum priuat honore suo.
Mox iubet inquiri rex omni parte puellas,
   Insignes, dignas regis amore toro
Qua faciem uasthi redimant, quas forma uenustet
   Quas honor et sensus nobilitetque genus.
Maturant regis famuli precepta, puelle
   Adsunt egregie perspicueque genis.
Inter quas cunctis sit regi gratior Esther,
   Quam quasi spina rosam prompsit Hebrea tribus.
Arte, cibis, alie proprium iuuere decorem,
   Non hec mendicat quamlibet artis opem.
 Pigmentis, oleo myrti, niueoque decore
   Auget nature queque puella decus.
Cum cultu uario dabat hec protector earum
   Aggeus eunuchus, nilque negabat eis.
Sufficit huic soli nature gratia, cuius
   In specie multas illa refudit opes.
Mista rosis nubunt in uultu lilia; nullum
   Artis adulterium separat illa duo.
Compluit hanc tanto natura decore quod eius
   Plusquam mortales iudicat esse genas.
Ad se post annum dictas intrare puellas
   Rex iubet; ingrediens uespere, mane redit.
Quarum nulla, nisi uocet hanc ex nomine princeps,
    Regis in amplexus ausa uenire fuit.
Tempus adest igitur gratum, cum debuit Esther
   Ad nutum regis eius adire thorum
Illa fuit quam mors orbarat utroque parente,
   Quam Mardocheus fouit amore patris
Hic Iudeus erat, hec eius filia solo
   Affectu, patrio sanguine neptis erat.
Cuius consilium, doctrinam, iussa, studebat
   Fortiter in factis omnibus illa sequi.
De Babylonis humo qua transmigrauerat ille
   Transtulit hanc Susas, hic faciendo moram.
Sed nunc ad rerum seriem redeat stylus. Esther
   Supplex ad lectum principis ire parat.
Heret in hanc oculo rex, nec minus heret amore,
   Totum predatur forma uenusta uirum.
 Et cognouit eam rex et dilexit amice.
   Pro uasthi regni fecit habere decus.
Copulat hanc igitur sibi, dat diadema, per unum
   Mensem coniugii festa manere iubens.
In regno data pax per mensem floruit istum
   Et sitiens et egens sanguine mucro caret.
Ne pacem rumpat gladius, coniunctio regis
   Totius regni sibula facta fuit,
Nam per cursores maiestas regia pacem
   In toto regno iusserat esse ratam.
Eunuchi gemini, seruantes ostia regis,
   Hoc spatio regi damna necemque parant.
Non latuit Mardocheum tam flebile mortis
   Consilium, nepti nuntiat ille dolos.
 Exhorrens tantum scelus Esther, omnia regem
   Ex Mardochei nomine scire facit.
Res est quesita, res est inuenta, reosque
   In cruce suspendi principis ira iubet.
Hoc facinus libris committitur, inquibus actus
   Regum scriptoris penna notare solet.
Post hec rex exaltat Aman, qui traxerat ortum
   Ex infelici germine regis Agad,
Regis, cui uitam concessit mucro Saulis,
   Quem Samuel gladians consecrat ense Deo.
Dictus Aman diues opibus, sublimis honore,
   Multis florebat Susis in urbe bonis.
Huic plebs, huic proceres, huic plurima turba potentum
   Sepe genu flectunt dum terit ille uias.
 Solus erat Mardocheus qui, legis Hebree
   Iussa sequens, flexum spernit habere genu.
Sepius hec expertus Aman, qua uindicet arte
   Dedecus hoc, cepit uoluere corde malo.
Nec placet huic sic puniat hunc ut gentis Hebree
   Que manet in regno puniat omne genus.
Rhetoricis igitur phaleris sua uerba colorans
   Affectum regis ad sua uota trahit.
Impetrat ut princeps sua scripta sigillet et omnes
   Iudei pereant, qui regna sua colunt.
Per uarias uarios legatos dirigit urbes
   Quas habitando colit uulgus, Hebree, tuum.
Igne perire, pati ligni suspendia, tundi,
    uerbere, transfigi uulnere, scripta docent
Luxque statuta fuit et tempore fixa fuere,
   Cum debet peragi flebile stragis opus.
Flebilis hic rumor Mardochei ferit aures
   Infigit cordi uulnera dira dolor.
Sacco membra tegit, clamando concutit aulam,
   uesteis ungue secat, fletibus ora rigat.
Regine mandat ut sit medicina dolori
   Ut cum rege loquens exerat inde preces.
Hec Mardocheo ieiunia mandat, ut omnis
   Gens sua ieiunet Susis in urbe manens.
Esther adit regem. Pius ille tetendit ad istam
   Aureolam uirgam quam tenet ille manu:
Oscula dat uirge regina; dat oscula princeps
   Stanti regine, sidus utrumque stupens;
 Cumque suos oculos in forma pasceret, inquit,
   »Si, Regina, petis dona, petita feres.
Dimidiam regni partem tua forma meretur,
   Quod cupis ergo petas, fiet id absque mora.«
Esther ait regi: »Precor hac in luce uenire
   Ad mea dignentur prandia rex et Aman.«
Adsunt: utuntur epulis, plauduntque Lyeo
   Quem per conuiuas aurea uasa pluunt.
Rex hilaris factus post largi nectaris imbrem
   Protulit hec: »Esther, que cupis, illa pete.«
Inquit: »Rex et Aman ueniant precor ad mea soli
   Prandia cras; regi tunc mea uota loquar.«
Exit Aman letus, assurgit uulgus eunti,
   Inclinat caput hic, flectit, ille genu;
Mardocheus ei nullos impendit honores,
    Nec solo motu sedis honorat eum.
Iram dissimulans abit hic, declarat amicis
   Quanta sit ipsius gloria, quantus honor.
Adiungens quod eum cum rege uocauerit Esther,
   Ut secum sumant luce sequente cibum.
Nil tamen esse putat quod tanto splendet honore.
   Si Mardocheo uiuere detur adhuc.
Uxor et affines illi responsa dederunt,
   Ut magnam Xitius preparet ille trabem.
In qua Iudeus pereat suspensus et illud
   Suggerat et moueat regis in aure prius.
Ut pede festiuo detersa nube doloris
   Sic ad regine prandia letus eat.
Consilio credit; parat ergo trabem crucis instar
    Ex oculis uertex cuius ad astra fugit,
Rex nullum somnum capit illa nocte, iubetque
   Libros afferri, regia scripta legi
Dumque fidem Mardochei describeret, istud
   Factum, cuius ope regia uita stetit.
Rex inquit: »Tante fidei que reddita merces?«
   Respondetur ei: »Premia nulla tulit.«
Atria regis Aman subit hoc in tempore, uota
   [  Preconcepta promens consiliumque datum,
[Intendit postquam fuerit sibi copia, regi]
   De Mardocheo suggerat omne malum,
Cognitus est: patuere fores, a rege uocatur,
   Cui rex uerbum dirigit, ista loquens:
 »Quid fieri deceat homini quem gratia regis
   Sublimare cupit crescat ut eius honor.«
Ille putans de se dictum quo regis ab ore
   Prosiluit, fauces soluit ad ista suas:
»Quem rex insignem fieri cupit, induat, ornet
   Purpura prefulgens et diadema micans.
Regis equo sedeat cui frenum fulgeat auro
   Quem phalere fingunt pictaque sella tegit.
Ducat equum primus de principibus, celer urbem
   Intreat, ciues ad noua iussa uocet:
Qui tali clamore sonat: Quem regis honorat
   Gratia, sic claro debet honore frui.«
»Hunc Mardocheo, rex inquit, confer honorem,
   Nil pretermittas inde caueto tibi.«
Regia iussa timens quamuis inuitus honorans
    Iudeum, properans omnia complet Aman.
Nubilus inde domum redit, hoc exponit amicis,
   Corde gemens, uultu turbidus, ore fremens.
Rex mittit famulos ad Aman, festinet ad Esther
     [Prandia. Suscepit mensa parata duos.
Rex hilaris factus post blandi nectaris haustum,]
   Inquit regine, »Que cupis illa pete.«
Respondit regina: »Mei populi peto uitam
   Cuius damna, neces, plebs inimica sitit.«
Rex ait: »Hoc facinus disponere quis ausus?«
   Intulit hec: »Agit hoc iste cruentus Aman.«
Iras in regem pariunt hec uerba, stuporem
   Incutiunt in Aman, hic dolet, iste stupet.
Rex hortum subit iratus, detergat ut eius
   Nubem tristitie forma serena loci,
 Corruit ante thronum regine criminis auctor,
   Orans ut regis leniat illa minas.
Rex rediens pronum prope lectum coniugis illum
   Inueniens, profert aspera uerba nimis.
Proh pudor! hic hostis in regis dedecus, ipsum
   Nec metuens, Esther uult uiolare decus.
Arbona respondet, stat lignum, brachia cuius
   Pro Mardochei morte parauit Aman.
Inquit rex: »Expiret Aman suspensus in illo;
   Puniat auctorem pena parata suum.«
Obtinet effectum uelocem iussio regis.
   In cruce suspensum uita relinquit Aman.
Impetrat hec iterum regem regina precando,
   Ut damnet scriptis scripta priora nouis;
 Ut perfecta salus Iudeis detur et hostes
   Illorum pereant subiaceantque neci.
Ut crudelis Aman pueri bis quinque necati
   In ligno coruis dent alimenta cibi;
Ut Mardocheus regis mereatur amorem,
   Totum possideat quidquid habebat Aman.
Omnia rex fieri cito precipit, omnia fiunt,
   Nullam senserunt regia iussa moram.

Cod. Helmstad. 1 addit:

Rex qui facit conuiuia tempore in aluo
   uirginis est, mundo gaudia festa parans.
Regis ad has epulas Synagoga uocatur ut intret,
   Que dedignatur atque uenire negat.
Respuit hanc, et captiuam sibi Christus adoptat
    Ecclesiam. Sic fit nubat ut Esther ei.
Hanc infestat Aman, mundanus quisque tyrannus,
   Sed perit ars eius et manet huius honor.

Hic subiunguntur in utroque codice Helmstadiensi uersus sequentes:

Inde quod euasit mortis gauisa periclum,
   Festum plebs summo fecit Hebrea Deo,
Quod debere coli ueteres statuere futuris
   Et festo nomen imposuere Phurim.
Solemnizat adhuc Iudeus et excolit Esther,
   Illud ab antiquo perpetuando decus.



X.---DE SANCTA SUSANNA.





XI.---DE RUBEN.



Tu primogenitus, uirtus mea, tuque doloris
   Principium, donis imperioque prior:
Sicut aque liquor es effusus; crescere nunquam
   Posses; lesisti nempe cubile patris.



XII.---DE AOTH.



Qui populum seruet, qui dextram conterat hostis:
   Illa Dei pietas pro pube mittit Aoth.



XIII.---DE IUDA MACHABAEO.


Post patris occasum Iudas Machabeus, ut hostes
    Exstinguat, gentes conterat, arma parat.
Fratribus et sociis, et cognatis et amicis
   Fultus et adiutus, uulnus in hoste facit.



XIu-XuI.---EX EuANGELIO. Tange, Camena.---Tres recepit.---Trina domus.





XuII.---EX EuANGELIO SECUNDUM MATTHAEUM.



uentre Ioseph cernensque stupensque Mariam
   Querit ut abscedat, clamque relinquit eam;
Sed monet angelus hunc in somnis ut sua fiat,
    Coniuge nil in ea cogitet esse mali;
Conceptum puerum sacro de Pneumate credat,
   Imponensque Iesu nomen honoret eum
Qui saluet populum, qui mundum mundet ab omni
   Crimine, fit miseris spes, medicina reis.
Paruit ille sacris monitis uir, uirginis esse
   Gaudens, cum sancta uirgine uirgo manens.



XuIII.---RECAPITULATIO UTRIUSQUE TESTAMENTI.




Incipit prologus in breui recapitulatione, que sequitur de omnibus, que superius diffusius pertractata sunt.


Hec de lege noua ueterique uolumina complens
   Facturus finem, si licuisset, eram.
Hic fuerat standum, nisi quod diuersa uoluntas
   Ecce mihi surgit, consiliumque nouum.
Nam lector quecunque prius diffusius egi,
   Ut docilem reddam cuncta, resumo tibi:
Supra personas, et res, et nomina multa,
   Descripsi, memori si bene mente tenes.
Ne qua tibi desint ea magna parte resumo,
   Et breuibus uerbis, breuiore stylo.
Queres: hexametro qui me nunc lege gerebam,
   Cur iterum claudis hic uehor ipse rotis.
Hoc est pentametris cur rursum uersibus utor,
    Nam nequeo longe tedia ferre more.
Ad metam properare iuuat: uicina uidetur,
   Hactenus effusum que mihi sistat iter.
Porro que subdo, noua sunt, quamdam nouitatem
   Dum sequor in uerbis, artificemque modum.
Nec tu culpandi studio, que seria dixi,
   Otia dicturus, ludicra nostra putes.
Quidquid id est attende libens. Deseruit in usum
   Nostra rudimenti cura laborque tui.


Explicit prologus.


INCIPIUNT RECAPITULATIONES UTRIUSQUE TESTAMENTI.



Prima distinctio sine A.


Principio rerum post quinque dies homo primus
   Conditus in sexto creditur esse die.
 Exprimit hic Christum, qui sexto tempore mundum
   Ingrediens fit homo nos redimendo cruce.
Fit coniux ex osse uiri, dum somnus in illum
   Mittitur, et Christi mors fuit ille sopor.
Ecclesie signum fuit hec de corpore Christi
   Terreni generis sumpsit origo fidem,
Per ligni uetiti gustum nos ille peremit.
   In cruce nos redimit ille cruore suo.



Sine B.


Ense Cain fratris transfodit uiscera sanguis:
   Fusus de terra clamat in aure Dei.
Iudeus Christum perfodit cuspide, cuius
   Sanguis sic clamat, quod male nostra lauat.
Prauos in terra fundatos exprimit Enos,
   Menia de cuius nomine facta legis.
 Seth, cuius nomen surrectio dicitur, illum
   Monstrat qui surgens de cruce summa tenet.
Enos, qui nomen Domini prius inuocat, illos
   Insinuat, qui spe gaudia uera petunt.
Quem redimit post septenas decies genituras
   Et septem, Christus exstat imago, Lamech.
Septimus a primo patre translatus fuit Enoch:
   Quos recipit requies septima signat eos.



Sine C.


Ne pereat mundus lignum Ne rexit in undis:
   Per lignum per aquas nos pie Christe  lauas.
 Sem signat quosdam iustos, aliosque profanos,
   De quo profluxit illa propago patrum.
Gentilis populi, qui nouerat inter Hebreos
   uiuere porro, Iaphet esse figura potest.
Frater, qui patrem derisit, signat Hebreos,
   Qui rident Christi probra, crucemque  nogant.
Is, quem uir iustus pro patre suo maledixit,
   Iudeos signat, quos modo mundus habet.
Quos patres egere reos in sanguine Christi
   His uerbis proles, post mala nostra lauat.
Nemroth qui turrem construxit  ad astra minantem
   Est Satanas querens alta, sed ima tenens.
Mansio signat Heber, ubi prima loquela remansit,
    Aedem, Christe, tuam, qua manet una fides.
Rex dominusque Salem panem uinumque litauit,
   In quo signatur Christus utrumque potens.



Sine D.


Aeterni Patris typus est Abraham pater: are
   Ille suum natum consecrat, iste suum.
Nil Isaac patitur, aries fit uictima: Christi
   Nil patitur numen, cum moriatur homo.
Ismel ac Isaac sacra testamenta figurant:
   Exprimit ille uetus. Exprimit iste nouum.
Hirsutus rufus Esau notat, exprimit illos:
   Qui tinxere manus sanguine, Christe, tuo.
Fratri prelatus Iacob notat genus istud
   Pretulit Hebreis qui cor opusque notat.
 Est Laban Satanas, cuius nomen sonat album:
   Nam tegitur falso sepe colore Satan.
Parca Rachel manet in partu, uentri sed auaris
   Iacturam pensat largus in ore nitor.
Proles nobilitat uterum Lye: sed egenas
   Et steriles habuit, et sine flore, genas,
Pulcra Rachel sterilis mens est intenta supernis,
   Fraterno parcens utilis esse lucro.
Lya uiget partu, quod  lucra per utile uerbi
   Semen in ecclesiis actio sancta parit.



Sine E.


Dum uir cum Iacob luctatur missus ab alto,
   Claudus in instanti sit patriarcha loco.
Cum sic luctatur Christum Synagoga fatigans
    Claudicat, et  titubat hinc mala multa parans
Lot sanctos signat, quos mundi finis ab illis
   Diuidit, ac saluat, quos mala flamma uorat.
Uxor Lot notat hos, quos primum gratia Christi
   Traxit, post faciunt ad mala prima uiam.
Hanc patriam, qua nunc Samaria fungitur, una
   Filia Lot signat, ultima nata Sion:
Doctrinis contra Dominum maculatur iniquis
   Illius aut huius incola turba loci.



Sine F.


Est Ruben primogenitus, populum notat illum
    Quem prius elegit gratia summa Dei.
Ille cubile patris uiolat, dum, quam sibi Christus
   Coniungit, carnem cogit inire crucem.
Scribere quos Simeon notat occidere prophetas
   Postque prophetarum membra perempta Iesum
Quem manus illorum clauis terebrauit acutis
   Qui murus noster et petra nostra manet.
Auctores sceleris in Christi morte Leuitas
   Presbyterosque notat insinuatque Leui.
Iudas designat Christum, quem laudat in altis
   Angelus, in terris pronus adorat homo.
Bina luce solet catulus dormire leonis,
   Postque duos surgit euigilatque dies.
Sic et tertia lux de somno suscitat illum.
   Qui stirpis Iude dicitur esse leo.
 Est asinus ualidus Issachar recubans prope metas,
   Quid bona sit requies, optima terra, uidens:
Doctoremque notat, qui robustos gerit actus,
   Ad ueram requiem lumina mentis habens.
Que uite meta, quis mundi terminus exstet,
   Commemorans, et in his mente cubare studens,
Ecclesiam signat Zabulon, que fluctibus huius
   Atteritur uite, supplicioque patet.
Dan iudex, coluber in largo calle; Cerastes,
   In stricto ueniens: stabit iniquus equo.
Ex hoc ascendens Antichristus trahet ortum,
   Ut Scriptura docens inde loquendo sonat.
Hic erit ut coluber mordens, tanquamque cerastes
    Illis qui rectis gressibus ire uolunt.
Est equus hic mundus; est sessor quisque superbus.
   Mundi terminus est ungula pedis equi.
Ille quidem ueniens in mundi turbine perdet,
   Quos poterit mordens deiiciensque retro.
Bella Gad accinctus hunc precedendo mouebit;
   Accinctus ueniens stabit et ipse retro.
Discipulos notat hic ad Christi bella paratos,
   Quos preit et sequitur gratia larga Dei
Panis pinguis Afer, pinguedine panis abundans:
   Eius delicias regibus ille dabit.
Altaris sanctus cibus illo pane notatur,
   Qui reges, populos, Ecclesiamque cibat.
 Nephtalin emissus ceruus dicatur, ad omnem
   Cursum succinctus, uerba decoris habens:
A Domino missos celeres portare per orbem
   Splendida uerba Dei denotat ille uiros.



Sine G.


Ioseph uenditus est, et Christus uenditus: ille
   Preficitur populis, omnibus iste preest.
Beniamin ante lupus predam rapiens sibi mane
   Arripuit sero, diuidit ille cibos.
Ad typicum sensum uenio. Saulum notat ille
   Ex cuius natus dicitur esse tribu.
Iste prius predam rapuit sibi more lupino,
    Dum furit in sanctos prosequiturque pios.
Post Paulus factus iam desinit esse superbus,
   In populum Domini dum pia uerba serit.
Manasses populis prior est, Ephremque secundus,
   Quem precedenti pretulit ecce Deus.
Est Thamar Ecclesia, que sanctos concipit actus,
   Dum tanquam baculo nititur illa cruci.
Filo coccineo cuius manus hesit: Hebreos
   Monstrat pollutos Christe cruore tuo.
Nos uero frater alius monstrare uidetur
   Ecclesie matris nutrit utrosque sinus.
Diua coacta subit cum terre principe stultam
   Insinuans animam, quam mala uana trahunt,
Iob patiens Christum passum notat; eius amici
   Schismaticos, quorum corda superba tument.
 Filius iste Sare de bassa  rex Idumee
   Quartus successor post Esau nituit.
Sed de stirpe Nachor frater qui dicitur Abre
   Creditur hic natus sicut Hebreus ait.
Hoc ex principio libri, quem scripsit habetur
   His ubi premittit codicis ille locus.
Nachor enim natos octo coniux sua Malcha
   Edidit, et primus Hus fuit inter eos.
Pro quo, scilicet Hus a quo descendit, ab illo
   Dicitur in terra Hus, nomine Iob, uir erat.



Sine H.


Aegypti princeps muliebrem uiuere sexum
   Imperat, et mergi cogit in amne mares.
Demon femineos et molles diligit actus,
   Ac sanctos odit prosequiturque uiros.
 uitalem Moses hoc tempore prodit ad ortum,
   Per quem Iudeis lex fuit orta Dei.
Quem fiscella neci furatur scirpea ripe
   Fluminis impositus flens puer auget aquas,
Aure bibit parui uagitum filia regis;
   Tolli iussit; ali fecit; amauit eum.
Ista sacram notat Ecclesiam, que credula Christum.
   Ad fontem lauacri cernit adesse sacri.
In ripa lacrymans Moyses Christum lacrymantem
   Denotat: in cunis fleuit uterque puer.
Aaron, qui populos emundat sanguine, Christum
   Signat, qui lauit sanguine cuncta suo.
Quam tetigit lepra Moysi soror, est Synagoga
    Que lepram patitur credere dura Deo.



Sine I.


Bella mouens Amalech tanquam cruce factus ad arma
   Languet Hebreorum parte leuante manus.
Preualet et superat Hebreos, quando relaxat
   Palmas, et cessat fructus ab ore precum.
Quod, cum dependent, admote mox ope petre
   Sustentant rectas Hur Aaronque manus.
Hoc sua tela modo marcent, dum mente leuatur
   Ad celum clamans, corde uel ore precans.
Hocque modo celebrat tractans arcana sacerdos
   Tunc manuum supplex astat utramque leuans:
 Pretentans oculos nostro sermone uocatus
   Rector Amorrheus fertur obesse Sion.
Nosce per hunc Satanam cum se transformat, ut exstat
   Angelus et fallat qua ualet arte bonos.
Ogque Basan rector quem conclusum uocat auctor,
   uel concludentem, denotat esse Satan
Nam conclusus adest celo concludere querens
   Est presens mundo nos lacerando modo.
Porro senos dies septem sacrus replet ardor
   Totque loquele sunt, que sacra uerba docent,
Per quos credentes ardescunt Pneumate sacro,
   Tot sunt sermones, quos modo mundus habet.



Sine K.


In ligno botrus pendens est, in cruce Christus:
    Profluit hinc uinum; profluit inde salus.
Sunt duo uectores botri gentilis Hebreus:
   Hic prior; ille sequens: cecus hic, ille uidens.
Qui prior est dorsum curuans cecatur Hebreus,
   Ne uideat Christum credere durus ei.
Sed plebs que sequitur gentilis lumine recto
Heret in hunc Christum mente fideque uidens.
Sabbata contemnens homo ligna legens notat illos,
   Qui mala multiplicant et sine pace manent.
Uti thuribulis Abyron Dathan et Chore tentant
   Contra iussa Dei, schismaticosque notant.
Sed sicut tellus tales absorbuit offas,
   Sic et schismaticos puniet ira Dei.
Qui faciunt altare recens, qui schismata querunt,
   Qui baptisma nouant, Ecclesiamque premunt.
 Conductus Balaam fuit, ut maledicat Hebreis,
   Sed maledicta magi sunt benedicta magis.
Insidet hic asine; mutum loquitur pecus; ensem
   Non uidet angelicum sessor; asella uidet.
Muta prius plebs gentilis, loquitur modo laudes,
   Christe, tuas: istud signat asella loquens.
Eius erat sessor quiuis, qui falsa docebat
   Sacra coli, donec respuit illa deos,
Donec Christus adest, qui consilii fuit alti
   Angelus, et gentes subiugat ille sibi.
Cum Zambri scortum Phinees ferit, et notat illum
   Qui uerbi gladio pessima queque secat.



Sine L.


Est Iosue Christi typus: hic diuisit Hebreis
   Terrea regna patris; regna dat iste suis.
 Si nos iste uiros Iericho transmittit ad urbem,
   Per quos agnoscat gentis et urbis opus.
Est Iericho mundus, duo testamenta redemptor.
   Misit ad hunc, hominum facta per ista probans.
Funis coccineus pendens herensque fenestre
   Seruat ab hoste Raab resque genusque suum.
Nos seruat roseus fusus cruor in cruce Christi
   Cuspide costa patens ista fenestra fuit.
Gens Hebrea tribus Iericho circumsonat urbem,
   Inde ruit murus sicque triumphat eam.
Non armis, sed uerborum uirtute sacrorum.
   uicit amatores orbis in orbe fides,
 Cuius ubi sonus insonuit mox corruit orbis
   Tota superstitio perfidieque status.
Peccat Achor rapiens aurum; petra uindicat auri
   Peccatum; damnat aurea furta Deus.
Schismaticos notat hic, qui miscent aurea scriptis
   uerba sacris: istos puniet ira Dei.
Seua tribus procerum, quam ditat sanguinis ortus
   Monte stetit Garizim, ut benedicit ibi.
Infima sena tribus, que non ita sanguine uernat,
   Monte stat opposito uerba seuera mouens.
Hi quibus incumbit benedictio, corda figurant
   Que faciunt summe pacis amore bonum.
Hi quibus incumbit maledictio corda figurant
   Intuitu pene que uitiosa cauent.
Ara notat mentem, que carnis conterit estus,
    Et motus anime sub ratione premit.
A patre donantur are duo munera nobis;
   A patre qui regnat munus utrumque datur.
Cum caro ieiunat datur arida terra petenti;
   Cum gena rore madet humida terra datur.



Sine M.


Post Iosue de principibus narratio fiet
   A quibus ad Iuctan fulsit Hebrea tribus.
Sic post te, pie rex, pie dux, pie Christe, periti
   Rectores ueniunt nostraque bella gerunt.
Si sacra uana colens populus peccaret Hebreus
   Istos tradebat hostibus ira Dei.
Si prece pulsaret celos sacra uana relinquens,
   Hostes terga dabant istud agente Deo
Sic te iussa Dei spernente tuus uiget hostis,
    Si pulses precibus ethera, uictor eris.
Peccat Hebreus adhuc: rex Eglon preualet illi:
   Pressus et afflictus supplicat ille Deo.
Plangit, suspirat, Gideon respirat in illo,
   Sperat qui flenti gratus adesse parat.
Pugnis dexter Aoth pugnat, cruri datur ensis
   Dextro: rex Eglon corruit, ille redit.
Signat Aioth iustos, qui nulla parte sinistri
   Ut sint a dextris singula dextra gerunt.
Sexcentos Sangar in uomere percutit hostes,
   Doctoresque notat qui sacra uerba serunt.
uellus rore fluit, prius aruit area: uellus
   Iudeos; gentes arida terra notat.
Legis nube Deus prius irrorauit Hebreos:
    Sed fuit a tanto plebs aliena bono.
uellere siccato post hec fluit area: spretis
   Iudeis genti gratia larga fuit.
Concha repletur aquis expresso uellere: concha
   uirginis impletur sancta liquore sacro.
Delbora siue Iachel proba que ligno caput hostis
   Perforat, Ecclesie queque figura fuit.
Quippe sacro ligno, signo quasi, Susara Satan
   uincitur, orbatus iuris honore sui.
Hinc sequitur Iepte, pro cuius laude triumphi
   uinea nata fuit hostia facta Deo.
Claret in hoc Christus: caro cuius in arbore pendens
    Hostia pro nostra facta salute fuit.
Faucibus exsultat asini Sanson, cruce Christus:
   Sternitur hinc hostis, uincitur inde Satan.
Fons nouus edente salit, et prodest sitienti:
   Nos lauat et renouat crux sacra fonte sacro.



Sine N.


Dux fortis Gazam petit, ut societur amico,
   Ducat ut Ecclesiam tartara Christus adit.
Fraude ducem sepelit hostilis turba: sepulcro
   Christi custodes ponit  Hebrea cohors:
Hostibus ille grauis stellarum tempore surgit
   Iste sub aurora leta trophea refert.
Hic urbis portas, predam tulit ille beatam:
   Preualet ille suis; preualet iste suis.
Ardua rapis adit uictor dux hoste subacto.
    uictor Hebreorum Christus ad astra redit.
Quod caput illius spoliauit amica capillo
   Sacro; quod diris hostibus ille datur;
Quod uisum perdit; quod ludit; quod molit; istud
   Discute tu lector qui sacra uerba legis.
Est ratio quasi uir fragilis; caro dedita dulci
   Luxurie dici Dalida iure potest.
Illa comam radit, dum te caro lubrica fallit:
   Est coma rasa Dei gratia rapta tibi.
Ista de causa te deludit tuus hostis:
   Qui ruit e celo, qui mala queque facit.
Sic oculos perdis, quia puluere te uitiorum
   Cecat, ut mittas corde uidere Deum.
Teque facit torquere molam, dum circuit orbem,
   Corque tuum miserum per mala multa rotat.



Sine O.


Ecclesiam Ruth designat de gentibus eius
   uir Christus caste qui sibi iungit eum.
Anna prius sterilis inuenta parens Samuelis
   Munere celesti facta subinde fuit.
Factaque de sterili fecunda figurat: eamdem
   Ecclesiam plenam fructibus esse piis.
Spretus Heli nascens Samuel marcescere legem
   Designat ueterem, lege sequente data.
Ad gentes legis transire decus gladiati
   Patris Heli iuuenes arcaque capta petunt
Nititur arte Saul rex, ut parui cithariste
   Guttas sanguineas regia tela bibant.
Sic et Iudeus in Christum perfidus, eius
    Esuriit, sitiit, uulnera, uincla, crucem.
De paruis Isai minimum reperimus inungi:
   Sic agit in minimis gratia larga Dei.
Respicit hic humiles aliena quibusque superbit
   Nam tales abiicit, atque resistit eis.
Iure Dauid uerum Dauid expressit, quia Christum
   Edidit ex eius stirpe beata parens.
Bersabee nuda regi placuit, quia legem
   Christus amat, cuius lucida uerba micant.
Rex illa priuat Uriam: sic Christus Hebreum.
   Lege sua; damnum nescit uterque suum.
Quam gerit Urias Uriam littera perdit:
   Que gerit Hebreus per sua scripta perit.
 Getheum Dauid exstinguit, Christusque superbum
   Qui dicebat: Erit pes super astra meus.



Sine P.


Trans hominem Salomon sensu cum rebus abundans
   Fulsit, et affluxit istud et illud habens.
Dignam laude domum cuius certare decori
   Non audent alie dedicat ille Deo.
Ecclesiam, multo quam Christus honore beauit,
   Construit ex iustis sidereisque uiris.
Regis in ede sacra non est audita securis,
   Nullus in etherea sede tumultus erit.
Naturas hominum; cantus auium; medicinas
   Herbarum, stellas etheris; alta maris;
uim uenti: uires gemmarum, fluminis iram;
    Et rerum latebras est tibi scire datum.
Fit thronus ex ebore; Salomon ebur induit auro:
   Non meruit similem mundus habere thronum.
Rex Salomon iehsu est; maiestas numinis aurum,
   uirginitas ebur est; uirgo Maria thronus.
Sub Roboam, sub Ieroboam: diuisio regni
   In duo facta fuit istud, agente Deo.
Designat Roboam Salomonis filius illos
   Nascenti domino qui tribuere fidem,
Ieroboam seruos illos ostendit Hebreos,
   Quos in fine necat filius ille necis.



Sine Q.


Igneus Heliam rapit ad sublimia currus:
   Non ope non curru fertur ad astra Deus.
 Hospes inops mulier Heliam pascit, et ille
   Pascit eam: magis hec pascitur, ille minus,
Non huic defecit oleum farrisue medulla,
   Nec minui poterat ille uel ille cibus.
Ecclesiam mulier signat Christumque propheta:
   Hunc cibat hunc reficit moribus illa bonis.
Est Christi corpus et chrismatis unctio uictus:
   Hinc cibat Ecclesiam gratia larga Dei.
Iste cibus semper expenditur; iste redundat
   Semper; nec minui siue perire potest.
Sumptus in altari panis manet integer; illum
   Semper sumis; eum sumere semper habes.
Ascendat caluus, pueri clamant Helyseo;
   Sed necat ursus eos, deuorat ille simul.
Iure notat caluus Christum: caluaria nempe
    Dicitur esse loci pars, ubi Christus obit.
Ursi sunt illi duo: Titus, uespasianus:
Ierusalem ciues hic secat, ille necat.
   Clamantes: Crucifige Iesum! crucifige! necantur,
   Et patrum culpas tota propago luit.
Das famulo baculum, tradas Helisee ministro:
   Nil agitur surgit te ueniente puer;
Non hominem saluat premisse littera legis:
   Cepimus aduentu uiuere, Christe, tuo.



Sine R.


Totus fit Naaman mundatus, dum subit undam:
   Nos penitus mundat quos aqua sancta lauat.
Peccans Ozias Iudeam denotat eius
   Fetet pollutum labe fluente caput.
 Sic et Iudeos Dominumque fidemque negantes
   Polluit impietas, et mala fama necat.
His Ezechias, cui iudex addidit annos,
   Signat eos, quibus est danda beata quies.
Iosias sanctum pascha facit idola tollit:
   Pascha iehsu faciens idola queque fugat.
Fit Sedechias cecus delatus ad hostes;
   Subiectus Satane lumine mentis eget.
Sanctus Esaias pandit loca mystica, tanquam
   Sint euangelicum que sua lingua sonat.
Castus homo natus Enathot patiendo loquendo
   Te signauit in hac laude benigne Iesu.
Hos tua lingua Iesu docuit: nos passio lauit
   Utilis ecclesiis illa uel illa fuit.



Sine S.


 Qui mala corripuit Ezechiel notat illum,
   Qui mundi rector omnia recta docet.
Dum populo loquitur, labor et dolor opprimit illum,
   Cum docet his plebem fert patiturque crucem,
Electrum nitidum, bineque uidentur ab illo
   uirge que latet hic mira figura fuit.
Fulget in electro nitor argenti rubor auri.
   Emicat in Domino cum deitate caro.
Argentum carnem; deitatem denotati urum;
   Carne Dei uerbum copulat ista duo.
uirga prior uirgo; crux altera uirga uocatur:
   Illa decore placet; ista uigore ualet.
uita datur mundi, Christum pariente puella;
   uipereum frangit crux benedicta caput.
 Floruit et uiguit pudor in Daniele; per illum
   Et uigor exprimitur innuiturque pudor.
Efficitur Daniel, qui floret carne pudica,
   Quem non ad uitium ceca libido trahit.
Qui carnem macerat, qui rerum culmen abhorret
   Lubrica contemnit cum Daniele uiget.



Sine T.


Cum mecham ducis Osee: signas crucifixum
   Ecclesiam mecham pronuba mecha uiro.
O prior Ecclesia prius idola uana colendo,
   Mecha quidem fueras corde dolosa Deo.
Sed conuersa modo sis regis amica superni,
   Numina falsa cauens carmina uera canens.
Nunc Domino laudes celebras sponso canis nymnos:
    Glorificas illum moribus, ore, fide.
Pro sponso laudis modo psalmis, uocibus, hymnis,
   Cum quo gaudebis ac sine fine canes.



Sine u.


Porro Iel sonat incipiens hominemque petentem:
   Prima sacra menti dona notare potest
Pastorem plebis in Amos pastore notabis:
   Ille gregi, plebi profuit iste Dei.
Pascens Abdias centenos pane prophetas:
   Altos doctores pontificesque notat.
Num tales debent celestis nectare panis
   Pascere credentes Ecclesieque fidem.
 Tales commendat sermonis gratia, tardos
   Lacte cibant solido fortia corda cibo.



Sine X.


Tam sermone Ionas, quam naufragio, notat illum,
   Qui patris est sermo naufraga corda docens.
Mittitur hic; missus metuit; metuens fugit; intrat
   uas fugiens; somnum uase receptus init;
Unda tumet; missa sors hunc facit in mare mergi;
   Pisce uoratur homo; supplicat ille Deo;
Pisci precipitur, ut quem tenet euomat offam;
   Auctoris uerbo paruit ille sui.
Tertia quando dies primum iubar attulit orbi
   Euomit in terram bellua iussa Ionam.
A domino seruus et filius a patre missus
   Dicitur: hic Domino paruit ille patri
 Puppe Ionas dormit: moritur iehsu in cruce. Serui
   Ille sopor: domini mors pretiosa fuit.
Puppis ligna crucem: Domini tumulum gula ceti
   Signat. In hoc per tres dormiit ille dies.
Tertia facta dies uomuit de uentre prophetam:
   De tumulo Dominum suscitat illa dies.



Sine Y.


Cernit mente locum, pronuntiat ista Micheas:
   Quo paritura Deum regia mater erit.
Nomine teste Nahum consolator notat illum
   Qui nos confortat et bona uerba sonat.
Fortis luctator Habacuc, qui cornua uidit,
   In manibus Domini quisque fidelis homo.
Qui Domino credit, qui saluatum cruce mundum
    Predicat et toto spargit in orbe fidem.
Illos insinuat Sophonias speculator,
   Qui Martham spernunt esse Maria uolunt.
Precipit Aggeus Domini domus ut renouetur
   Ut iuuenescat opus quod senuisse uidet.
Unus septenis lapis est ornatus ocellis,
   Quem Zacarias mente stupente uidet.
Hic est iustitie sol, quem septena repleuit
   Gratia, cui penitus omnia nuda patent.
Nuntiat angelicus Malachias dona piorum,
   Penas prauorum iudiciique diem.
Ille figurat eum, qui dicitur angelus alti
   Consilii, qui fons est et origo boni.
Mathan, Achiam, Sadoch, Abian, Aian,
    Tobi tres pueros, magnificantque Iesum
Esdram, Zorobabel, Esther, Iudith, Machabeos:
   Non sine Susanna que fuit equa uiro.
Cum supradictis quos carminis ordine puri
   Continet hos, tenet hos, lex uetus illa uiros.
Explicit de antiquis patribus. Incipit de nouis.



Sine Z.


Isti sunt in lege noua baptista Ioannes
   Cum patre, cum matre, uirgo Maria parens.
Petrus et Andreas, Paulus, Iacobusque Ioannes,
   Custos uirgineus qui sine labe fuit.
Thomas, Mattheus, Philippus, Bartholomeus,
   Iacobus et Iudas non malus imo bonus.
Matthias, Marcus, Lucas, Simeon, Timotheus,
   Barnabas et Titus hi docuere fidem.
 Explicit de patribus Noui Testamenti.



XuII.---EPILOGUS.


Oratio Petri Rige qui librum composuit.


His te, Petre, tui merito mediante laboris,
   Consociet Christus connumeretque bonis:
Ut cum te luteo soluet de carcere, regni
   Consortem faciat participemque sui.
Qua ne fraudari possis mercede, beate
   uiuere te faciat et sine labe mori.
      Amen.

Item oratio cuiusdam qui diruta redintegrauit

Me simul in serie qui libri abrupta redegi,
   Nec comes, at seruus hic tibi, Petre, fui.
Sed quis sim taceo, uolo namque latere, minusque
    Mundi, plus oculis cognitus esse Dei.
Nouit enim Dominus ob publica commoda fratrum
   Quis super hoc motus, qualia uota tuli.
Cumque sit illud opus quod nonnisi celitus hausit
   Mens tua, diuinum turba beata canet.
Fratribus hoc factum pro commoditate legendi.
   Si qua tua est merces in regione poli,
Me quoque munificet propter suppleta libelli,
   Portio perpetui quantulacunque boni.
Et tu, lector, habe partem precis huius utrique.
   Si nostrum cupias idque preceris agi,
Dicito: Fiat; ego respondeo: Sic cupientem
   Te quoque contingat hac prece posse frui.
      Amen.





AEGIDII PARISIENSIS uERSUS De numero librorum utriusque Testamenti et modo legendi.
.



De numero librorum utriusque Testamenti, et modo legendi.


Clauditur iste liber in quadraginta libellis.
    Dat triginta duos lex uetus. Octo noua.
Sunt ita dispositi mira breuitate libelli,
   Prescripti numeri monstrat ut ordo tibi.
 Ore styloque Dei digestus et editus orbi
   Canon Scripture creditur esse sacre.
Qui tamen excipit hos: Tobi, Iudith, et Machabeus,
   Et Baruch, atque Iesum, pseudographumque librum.
Sed licet excepti, tamen hos authenticat usus
   Ecclesie, fidei regula, scripta Patrum.
Scito quod ista Dei digito digesta fuerunt.
   Altus hic est puteus, grandis abyssus inest.
Omnia non caperes si secula multa uideres,
   Et studio uigilans, et ratione uigens.
Spiritus ista docet doctor, qui conditor idem,
   Quique scienda dedit, hic quoque scire facit.
Scire facit, si mente studes, si sedulus instas.
    Cum prece dans studium, cum studioque precem
Sic studuere patres, ut pagina sacra pateret.
   Sic reserant sancti clausa sigilla libri.
Simplex multiplicem cortex hic continet escam.
    Littera ceu cortex. Sensus ut esca triplex
Historicum, typicum, moralem discute sensum.
   Si cupis hoc typico te satiare cibo.
Cum legis historie textum, bibitur quasi dulcor
   Lacteus, aut potius simplicis haustus aque.
Nec multum iuuat hic. Cum quis tamen appetit, eius
   Spiritus exemplis ut recreetur agit.
In typico sensu uini sentitur acumen.
   Potus inebriat hic, exhilaratque magis.
Qui bibit hoc uinum scripture, saltibus altis
   uenatur, reperit, consequiturque Iesum.
Moralem uero cum dat tibi lectio sensum,
   Tunc quasi mellitum sugis in ore fauum.
He sunt delicie, quibus intus pascitur, et fit.
    Diues mens hominis moribus inde bonis.
Horum tu quodcunque feras ut premia iustis
   uel que sunt, discis, flagra ferenda malis.
Proximus inde Deo propter condimen honoris,
   Inde timoratus et bene cautus eris.





EIUSDEM uERSUS DE PeNIS INFERNI.




Tractatus de eo, quod pena apud inferos non sit eterna. Et rursum e contrario quod ipsa sit eterna. Bene enim potest utrumque sustineri. Et hoc docetur his uersibus magistri Aegidii.


Sepius in sacris pene fit mentio scriptis,
   Que punit reprobos tartareosue reos.
Quare post finem libri bene debuit huius.
   Mentio supplicii quantulacunque sequi.
Hic sibi doctores quasi dissentire uidentur,
   Forsitan et quedam dogmata parua serunt.
Quod sit, uel non sit, ea pena perennis, eorum est
   Mutua lis, et in hoc quia tueantur habent.
Inde uir illustris urbis Mattheus alumnus
   Lauduni, breue quid tradere dixit in his.



uersus magistri Matthei Laudunensis.


Manibus inferni non est data pena perennis,
   Namque duplex in eis est data pena reis.
Credo quod in celis largitur gloria iugis,
   Cum sit ab eternis motio nulla iugis.
Manibus infernis sic est data pena perennis
   Nam lapsis in eis fit fuga nulla reis.



uersus magistri Aegidii.


Iste quasi tetigit, quod posset utrumque tueri,
   Scrutari placuit utraque dicta mihi.
Sique sua est, in quo breuior, sententia: uisum est
   Illud ut exsequeres uberiore stylo,
Manibus esse uolunt penam plerique perennem.
    Oppositi plures inficiantur idem.
Est opus attendi, quid et hi sectantur, et illi,
   Ad quod ut attendas hoc breue dogma dedi.
Distinguendo solent diuerse sumere penam
   Unde fit ex uariis utraque secta modis.



Quod pena inferni est eterna.


Est instrumentum, quod punit, pena: uocari
   Nomine sic pene furca latronis habet.
Pena potest etiam dolor in patiente uocari,
   Siue ex illatis anxietudo malis.
Hoc utroque modo pena est inferna perennis,
   Perpetuusque rogus, perpetueque niues.
Sic etiam nunquam patientum passio cessa.
   Semper qui patitur hic alibiue dolet.



Quod pena inferna non est eterna.


 Alterius secte restat documenta uidere.
   Augustinus ait: Est quasi pena duplex,
Et quasi de niuibus est transitus ad grauis estum
   Ignis, et ad gelidas rursus ab igne nubes.
Hic iam non est ipsa anxietas, neque penam
   Ardores dicit, frigora siue niuis.
Hec duo pena duplex. Est quedam pena niualis
   Algor. Et igneus est altera pena calor.
Hec uero sibi sunt contraria, nec retinendo
   Hoc proprii quod habent, insimul esse queunt.
Hec simul esse nequit: subiecto in simplice sicut
   Spiritus est, duplex dissona pena sibi.
Nam patiens istum dum sustinet, altera cessat
    Interea. Quare neutra perennis erit.
Altera sentitur, sed neutra simul, patienti.
   Sicque nec in sensu perpetuatur ei.
Iudicium simile est. Ex omnibus ergo perennis
   Dici nulla potest, que uariamen habet.
Posset enim dici reuera pena perennis:
   Si calor aut algor semper inesset eis.
Sed nunc sentitur calor, et nunc algor, et uno
   Instanti pariter neuter inesse potest.
Imo magis physice si disquiratur, oportet
   Altera ubi perstat, altera pena uacet.
Ignis enim non est calor in niue, sed niuis algor.
   Sic neque sentitur algor in igne niuis.
Imo magis, cum, qui punitur, transit ad ignem,
   Ipsum iam punit ignis in igne calor.



Solatio, ubi ostenditur quid melius tenendum est.


Non cadit a uero, qui sic intendit, et idem
   Subtili graditur artificique modo.
Explicui, quid id est, sed abominor hoc male dictum:
   Pena quod infernis nulla perennis inest.
Nam quasi dicitur hoc, tanquam si dicere restet,
   Quod neque puniri debeat ullus ibi.
Aut quod eo lapsis sit abinde redemptio, circa
   Scripture uolitum, sanctaque dicta patrum.



Nulla pena perennis inest infernis.


Simplex quis sermone capi posset bene in illo,
   Est tamen in sensu uera loquela suo.



Determinatio.


Nam si sumatur subiecti ex parte perennis,
   Tunc sensum falsum falsa loquela facit.
Infernis uero post uerbum iuge perennis
   Sensus opertior hic, sed bene uerus erit.



Opinio prior et melior et facilior, qua dicitur, quod pena inferna, siue que infernis infertur, est eterna.


uerior illa prior retinetur opinio, uera
   Cum sit, et hec heresin uelle fouere sapit.
Hanc ideo reprobo, nolim in commune fateri,
    Unde sit infirmis forte ruina mali.
Dicere tutius est, quod quisque fatetur, et absque
   Omnibus inuolucris, et sine nube, patet.
Dicere quod iugis est: in celo gloria iustis.
   Ex equo est iustis, pena futura malis.
Nam quanto est maior, qui offenditur, hoc quoque maior
   Debet pena geri, qua satagatur ei.
uerum infinite est magnus Deus. Ergo suis est
   Pena infinite magna ferenda reis.
Aeternus Deus est. Aeternaque pena ferenda est
   His, quibus offensus per male facta Deus
He ubi iam dixi sit sufficientia dicti:
   Nam bene cuncta reor exposuisse tibi.
Aegidii nescit Threniensis musa, docendis
    Se quibus implicuit, ut libet esse breuis.
Nam ubi deducat in apertum cuncta tenorem,
   Sicut mens dictat, desipuisse putat.
Cumque aliquid lego, rectus ibi mox queritur ordo,
   Omniaque ut pateant, inque tenore bono.
Si secus inuenio, supplendi cetera uoto
   Sepius haud possum continuisse manum.
Hec mihi causa fuit, ut Rige inuentio Petri
   Cresceret adiunctis bibliotheca metris;
Nam bene non poterat plena integritate doceri,
   Si non sciretur quidquid abesset ibi.
Hoc autem adiuncto iam detruncatio nulla
   Librum deturpat, plenaque summa patet.
Hoc quoque fecit, ut hos simili de themate scriptos
    Adiicerem uersus post tua dicta meos.
Sed preiudicium nolim pro uersibus istis
   uersibus ut fiat, docte Matthee, tuis.
Tu breuis es, prolixus ego. Subtiliter ipse
   Incedis; petitur semita lata mihi.
More meo dixi. Si plenius aut magis apte.
   Non ideo tua sit musa molesta mee.
Cesset in hoc liuor. Sit mutua gratia nobis.
   Inque uicem nostrum dicat uterque uale.


Explicit de penis infernalibus.
[1Kb]



ANNO DOMINI MCCuIII.
ODO DE SOLIACO PARISIENSIS EPISCOPUS





NOTITIA


 Post decessum Mauritii episcopi, si Radulfo abbati Coggeshalensis monasterii in Chronico Anglicano fides  , ab uniuerso clero et populo, rege annuente, episcopus electus est Petrus, cantor Ecclesie Parisiensis, qui pontificatus honorem, ne ab altiori gradu grauior fieret casus, recusauit. Is autem omnium fere scriptorum illius etatis litteris commendatus, natus est Parisiis, uel Remis ex Radulfo. Ad litteras ephebus mentem appulit, quas factus supra etatem doctus, in Academia Parisiensi cum magna laude palam professus est; sed quod eximium eius animi ornamentum fuit, antiquorum uindex morum, seueriorisque discipline diligentissimus fuit exactor, quibus cum uirtutibus prefulgeret, facile Parisiensis Ecclesie precentoris honorificentissimum  hec in Ecclesia munus consecutus est. Ad Tornacensem cathedram aliquando euocatus humiliter uocationem declinauit  . Denique post recusatum quoque Parisiensem episcopatum, auctore Radulfo, cum a Willelmo Remensi archiepiscopo cleroque et ciuibus rogatus, ut decaniam illius Ecclesie susciperet, Parisios ut hanc a capitulo licentiam impetraret proficisceretur, ad Longum Pontem ordinis Cisterciensis monasterium appulit, ubi graui infirmitate decumbens, habitum sancte religionis suscepit, uitamque beato fine compleuit, cuius corpus e loco in quo sepultum fuerat, ad structuram edificiorum motum, suauissimum exhalauit odorem. Legitur eius epitaphium in claustro monasterii Longi Pontis, in quo mors  eius ad XIu Kalend. Iunii, anno 1180, consignatur; sed recentius est epitaphium. Melius itaque Guillelmus Nangius, uincentius Bellouacensis, Albericus, et monachus S. Mariani auctor horumce temporum, ad annum 1197 de Petri obitu loquuntur, seu etiam Radulfus ipsius mortem anno 1198 assignat, utpote cuius adhuc mentio est in charta Odonis anno 1197. In Necrologio Parisiensi  de  eo legitur: uII Kal. Octobris obiit Petrus precentor et diaconus, qui dedit nobis quadraginta libras ad emendos reditus. uaria composuit opera, que in diuersis bibliothecis adhuc mss. asseruantur. Sola eius Summa, que dicitur uerbum abbreuiatum, Montibus impressa fuit anno 1639. Quibusdam neuis aspersam eius doctrinam fuisse uolunt. Narrat Cesarius Petrum eiusque discipulos hunc in errorem impegisse, ut crederent panem in eucaristia consecratum non esse, nisi etiam uini accederet consecratio, et uice uersa.

Petro tamen omisso, auctor est Petrus Blesensis  uacantem per obitum Mauritii Parisiensem cathedram ambiisse multos, inter quos senes nonnulli collecta a longo tempore ad emendum episcopatum  pecunia, sacram hanc dignitatem nundinari non erubuerunt, sed eorum artes elusit capitulum: elegerunt quippe uirum minime cogitantem, nedum optantem, sed tam generis claritate quam nobilitate morum decoratum, Odonem de Soliaco: tres enim celeberrimas iuxta ac nobilissimas totius orbis Christiani familias consanguinitate attingebat, Francie scilicet et Anglie regum ac comitum Campanie. Filius quippe Erchembaldi de Soliaco, ex Henrico Stephano Campanie comite et Adela filia Guillelmi regis Anglie in recta linea descendebat, quorum filius alter Theobaldus Magnus Campaniensis genuerat Adelam, Ludouico uII Francorum regi nuptam. Fratrem quoque habuit Henricum Bituricensem archiepiscopum. Odonis uitam et mores  ante episcopatum graphice depinxit epistola citata Petrus Blesensis, qui que ipse uiderat, narrat, ex quibus pauca hec excerpsimus. Parisiis militie scholaris tirocinia posuit Odo, at inter exercitia liberalium artium doctrina celestis meliora ei carismata influebat, teste eius pedagogo Petro de uerno, qui Petri Blesensis fuerat discipulus, eleemosynas condiebat lacrymis. uix pubertatis annos  adeptus, Romam petiit, quo tempore Gregorius uIII successit Urbano, ubi uidit Petrus Blesensis honorem a papa ei exhiberi non multo inferiorem episcoporum reuerentia. Cum uas suum in sanctificatione et honore ab infantia possedisset, insolentiam tamen carnis uigiliis, ieiuniis et disciplinis domabat. Uberem reditum quem habebat in Anglia dispersit pauperibus, indeque tres scholares honestos ditauit. Talibus bonis operibus uacans, electus est unanimi Parisiensis capituli consensu, ut qui iam cantor in Ecclesia Bituricensi fructificari ceperat, Parisiis episcopus plus fructuum afferret. Hec pluribus explicat Petrus Blesensis, et in fine epistole de genere regio Odonis, quo regum Gallie et Anglie consanguineus erat, quedam subdit, que fuse  explicat Petrus Gussanuilleus in notis; neuter autem Odonem canonicum regularem, ut uictorini uolunt, tradit. Porro electus uocatur Odo in litteris Ameline, Calensis abbatisse, datis anno 1196, in quibus ipsum, decanum, cantorem Parisiensem et priorem S. Martini arbitros instituit controuersie que Mauritii temporibus orta fuerat inter Ecclesiam Parisiensem et monasterium Calense super libertate et exemptione monasterii Calensis ab Ecclesia Parisiensi et iurisdictione episcopi et archidiaconi  . Seipse adhuc electum nuncupat Odo in sententia ab ipso et arbitris lata inter idem monasterium et archidiaconum, anno 1197  . Hoc ipso anno, episcopatus primo, subscripsit charte cessionis Petri de Donion militis facte Ecclesie Parisiensi  apud Iardum in curia regine Francorum Adele. Eodem uictorinis concessit annualia semiprebendarum Ecclesie Parisiensis  . Dedicauit renouatam post incendium S. Petri Latiniacensis basilicam. Institutus anno 1198 ordo SS. Trinitatis, cuius fundatores Felix et Ioannes ab Innocentio III ad Odonem Parisiensem episc. missi, cuius consiliis adiutus Ioannes Regulam scripsit, quam nonnullis adiectis approbauit summus pontifex anno exeunte. Eodem per totam Galliam auctoritate apostolica publice predicabat Fulco Parisiensis presbyter  , cuius ad sermones innumeri confluebant populi totaque patria in melius mutata est.

uigebat tunc temporis in Ecclesia Parisiensi  praua quedam consuetudo, siue profana festiuitas  , quam stulti eius inuentores festum fatuorum nominabant, que in Kalendis Ianuariis celebrabatur, in qua innumerabiles abominationes et nefande enormitates, ut ipse Odo loquitur, a laicis, et, horrendum dictu! ab ipsis clericis in ecclesia ad gradus altaris inter missarum solemnia et diuinas laudes, turpiter et scandalose committebantur. Inoleuerat iam diu inueterata illa consuetudo in multis Ecclesiis, contra quam acriter insurrexerant  Patres et concilia, nec tamen abolere potuerant. Hanc ergo nefandam festiuitatem ab Ecclesia sua exstirpare cum suscepisset Odo, Petri sancte sedis apostolice legati auctoritate fretus, decretum edidit anno 1198 quo non solum abominabilem illam festiuitatem prorsus interdixit, uerum ipsius loco festum Circumcisionis Domini solemniter celebrari precepit. Neque tamen his decretis profana illa festa, de quibus consule Cangii Glossarium ad uocem Kalende, sublata sunt et antiquata, cum eorum nonnullis in Ecclesiis superiori fere seculo superessent adhuc uestigia. Ius dixit eodem anno Odo pro canonicis Sancti uictoris, qui litigabant pro iustitia domorum et terrarum suarum cum Guidone domino uillarisbelli. Discordantes quoque  monachos Compendienses et canonicos Sancti Clementis eiusdem urbis composuit cum Hugone abbate S. Dionysii et Petro de Corbolio. Anno 1199, episcopatus secundo, dedit ad hostisias et ad censum terram de Marna, ea lege ut homines ad curiam episcopi apud S. Clodoaldum uenirent. S. quoque Stephani Ecclesie Bituricensis patroni, in cuius gremio ab ineunte nutritus fuerat etate, festum, in quo non minora patrabantur, quam in die Circumcisionis, magnis Ecclesie solemnitatibus annumerauit, clericisque et canonicis tam pro festo sancti Stephani quam Circumcisionis de mensa episcopali stipendia assignauit anno eodem episcopatus tertio.

Bullam accepit ab Innocentio III, III Idus Nouemb.,  indictione secunda, pontificatus secundo, omnia priuilegia episcopi ad normam decessorum suorum recensente et confirmante. Scripsit eidem summus pontifex epistolam que est 4 libri I, ut qua ualebat apud Philippum Augustum auctoritate et gratia eum sapientibus monitis induceret ad recipiendam Ingeburgem reiecta Agnete. Interdicti in regem Philippum et regnum hanc ob rem decreti obseruantissimus Odo e sede sua a militibus regis eiectus  , pedes ire compulsus est, equis et manticis ac rebus suis omnibus spoliatus: at soluto postea interdicto, ob iniuriam Odoni illatam rex illum exemit anno 1200, quandiu uixerit, ab omni exercitu et equitatione, quam regi ad bellum proficiscenti subministrare tenebantur episcopi.

 Circa id tempus cum Octauiani sedis apostolice legati uisendi causa ad domum Genouefanam uenisset  , ibique cum eo mense accumbere uellet, ortus inde tumultus non sedatur, nisi datis ab Octauiano litteris, quibus significabat nullum propterea detrimentum libertati ecclesie S. Genouefe accessurum. Eo quoque tempore moniales Campelle, utpote incorrigibiles, ad monasterium S. Fare tum sicuti est hodie reformatum traduxit Odo, harumque in locum duodecim canonicos seculares  subrogauit. Bituricensis archiep. electioni accersitus a clero eiusdem Ecclesie, unde ad pontificalem apicem assumptus fuerat, adfuit anno eodem, ubi electus ut quem uellet archiepiscopum diceret, Guillelmum Caroliloci abbatem elegit die 23 Nouemb. Pontificatus eius annus Iu componitur cum anno Incarnationis 1200 in chartulario sancti Euurtii Aurelianensis. Donationem factam a Guidone de Leuis fratribus de nemore Guidonis confirmauit, eosque a decimis liberos declarauit anno 1201, episcopatus quarto. Una cum Petro archiepiscopo Senonensi anno eodem ex pluribus uariisque leprosorum domibus duas fecit, alteram Meloduni pro uiris, alteram uero Corbolii pro mulieribus, ut honeste omnes uiuerent  . Transegit  cum abbate S. Maglorii pro tonleio, cuius loco assignauit ei abbas 30 solidos. Thomas de Brueriis cessit ei post mortem ius omne quod habebat in capellam de Pleisseis. Ab Innocentio deputatus est X Kal. Iunii, pontificatus quarto, cum abbate Latiniacensi, ut a clericis Resbacensibus obedientia et honor debitus Ansello Meldensi episcopo exhiberentur. Approbatam iam ab eodem pontifice prolem a Philippo ex Agnete susceptam, datis mense Ianuario litteris legitimam approbauit. Que ab initio episcopatus Odonis magnis partium animis agitata fuerat  , exeunte anno eodem causa inter Odonem et Ioannem abbatem S. Genouefe super possessione iuris parochialis Sancti Stephani de Monte,  ad uotum episcopi terminata fuit IX Kalendas Ianuarii  , Innocentii pontificis anno Iu, cuius sententiam, qua interdictum in burgum S. Genouefe, institutioque et destitutio capellani de Monte episcopo interdicitur, cetera uero ad ius parochiale pertinentia confirmantur, Genouefanis significarunt delegati anno 1201, mense Martio. Insequenti, episcopus et abbas ne lites postea recrudescerent, compositionem fecerunt mense Iunio  , qua ius omne parochiale penes episcopum stetit, cui cessit abbas capellam S. Genouefe de Ardentibus, prebendamque et uicariam in Ecclesia Parisiensi. Hanc compositionem summi pontificis nomine approbauit Helias abbas S. Columbe Senonensis  , mense Ianuario 1202, et ipse summus  pontifex uII Kalendas Aprilis, pontificatus uI. Hac autem facta compositione, Theobaldus canonicus S. Genouefe curam animarum parochie de Monte suscepit ab Odone anno 1202, mense Iunio, episcopatus quinto.

Fecit eodem anno Odo potestatem uictorino abbati amouendi ad libitum presbyteros e parochiis quas habent in diecesi Parisiensi. Capelle in parochia  Sancti Saturnini de Campiniaco exstruende assensum prebuit  . Scripsit litteras anno 1202, episcopatus sexto, pro fundatione capelle de Renemolin, cuius capellanus debet esse frater de S. Trinitate, ad institutionem et destitutionem episcopi. Statuta condidit pro capella in domo eleemosynaria de Cruce regine  . Eodem anno, episcopatus sexto, comitisse Trecensi concessit 120 libras Pruuinensis monete, quas Th. quondam comes Blesensis dederat in feodum Erchembaldo quondam domino Soliaci, patri ipsius Odonis et Theobaldi nepoti, qui eas comiti Henrico consanguineo suo pro 550 libris Pruuinensis et Meldensis monete obligauerat. Dissidium habuit Odo hoc anno cum capitulo S. Clodoaldi pro ecclesia quam edificauerat  in loco nemoris de Marna, quod fecerat exstirpari, cuius terminandi causa, episcopi se arbitrio commiserunt canonici. Orta inter episcopos Parisiensem et Beluacensem de limitibus utriusque episcopatus in loco de Moinel contentio sopita est, limitibus distinctis metisque positis anno 1202, mense Nouembri, in crastino S. Martini  . Dedit eodem anno chartam de furnis Ade de Monsterel canonici Parisiensis in Campellis  . Insequenti, de mandato summi pontificis cemeterium pro leprosis de uillapetrosa benedicit, episcopatus sexto. Assignauit ecclesie de uanuiis parochianos de Yssi sitos in terra S. Petri Latiniacensis in compensationem permutationis cum Genouefanis facte. Denarios 13 censuales apud S. Clodoaldum permutauit pro hostisia  Guillelmi de Moudon. Iussi Innocenti III uisitauit mense Maio cenobium Sancti Medardi, ubi quedam edidit statuta presentibus Roberto Sancti Germani a Patris, Ioanne Sancte Genouefe abbatibus, aliisque multis. Monasterium quoque sancti Maglorii in natiuitate sancti Ioannis Baptiste uisitauit, nonnullaque pro bono eius regimine statuit. Ordinauit anno eodem collegia canonicorum sue diecesis  , decretaque sanciuit pro electione et residentia decani et cantoris S. Germani Antissiodorensis mense Octob. Idem statuit in ecclesiis S. Marcelli et S. Clodoaldi mense Ian. episcopatus septimo  . Approbauit fundationem capelle de Cramel an. 1203, epis. septimo, eodemque anno donatus ab Adamo  de Munsterolo canonico Parisiensi decimam de Espieriis et quatuor libras Parisienses pro quatuor perpetuis matriculariis sacerdotibus, quos cum tribus laicis Odo tam de suo quam de capituli patrimonio instituit anno 1204, episcopatus septimo, ut ecclesia interdiu noctuque ab ecclesiasticis uiris contra predones et irreligiosos custodiretur  . Cessit eodem anno pro augendis matriculariorum reditibus  capitulo Parisiensi prebendam et uicariam, quam facta compositione ipsi contulerant Genouefani  .

Multa etiam alia Ecclesie Parisiensi bona contulit, quorum intuitu capitulum anniuersarium ei assignauit  , pro quo ipse 60 solidos Parisienses apud Brunellum largitus est, et clericis chori 40 libras Parisienses ad reditus rei gratia comparandos an. 1204, episcopatus octauo. Concessit eodem abbatie Antonii Parisiensis easdem immunitates, quibus cetere Cisterciensis ordinis abbatie gaudent  . Decimam de Soiseio pro 30 libris Parisiensibus emit anno 1204, mense Iunio, a Guipone de Caprosia. Mense eodem donauit capellam S. Nicolai monialibus de Footel ad opus  infirmarie. Capellaniam a Guiberto fundatam, a se uero dotatam pro anniuersario H. Bituricensis archiepiscopi fratris sui instituit in capella sua de S. Clodoaldo, episcopatus octauo. Approbauit eodem aliquot arpennos terre presbyterio Gapelle prope Parisios faciende concessos. Fundatam Sancti Honorati ecclesiam confirmauit  . Fecit potestatem Guidoni de Caprosia exstruende ecclesie et dotande in uico de Lois, et capelle in uico de Meencourt  . Donatum excepit a Guillelmo de Firmitate feodum en Port-rois, ad instituendas ibi moniales  . Anno 1205, episcopatus octauo, canonicorum S. Marcelli residentiam ad rectam lineam ordinauit  . Collegium quoque canonicorum de Campellis emendauit, cuius prebendas ad augendum  Dei seruitium ex undecim uiginti duas fecit  , quod a summo pontifice statutum iam fuerat III Kal. Ianuarii, pontificatus uII. Emit decimam de Orceaco et de Maudestor a Burchardo de Orceaco  . Guidoni Fossatensi abbati recognouit nullum preiudicium monasterio oriturum ob pontem quem in portu qui dicitur Olins fieri permittebat abbas. Gessit monachis de Diogilo ius parochiale uallis Derlandi anno 1203, qui uicissim episcopo cesserunt quod anno 1205, episcopatus nono, assignauit ecclesie sancte Genouefe, unum modium bladi infra festum Omnium Sanctorum in grangia eorum de Gonessa. Confirmauit anno eodem legata ecclesiis Parisiensibus a Malcione regis camerario  .  Primus auctor monasterii Portus regii merito censendus est Odo  , quippe qui cum Mathilde de Garlanda uxore Matthei de Marliaco e diuersis donationibus presertim a Monmorenciaca familia factis hoc fundauit cenobium pro uirginibus, anno 1206, quod sicut et abbatiam Sancti Antonii eodem anno A. abbati Cisterciensi ordinanda tradidit   . In chartulario Calensi morticinii ius pro decimis de Pompona concessisse legitur mense Aprili. Eius curis et opera ad metropolitanam Turonum sedem hoc anno euocatus est Gaufridus de Landa archidiaconus Parisiensis.

Tanta aquarum diluuies mense Decembri facta est, quanta nusquam uisa aut audita Parisiis fuerat: Odo itaque solemnem ad B. Genouefam indixit supplicationem, cuius ad maiorem basilicam delatis reliquiis imminute sunt aque. Mense eodem Mattheus comes Bellimontis concessit Odoni locum in quo sanctus Dionysius carcere detentus ferebatur, qui dicebatur capella S. Catharine, haud longe ab ecclesia S. Dionysii de Carcere situm, ea lege ut comes unum, Odo uero duos sacerdotes ibi instituerent,  quod concessit Odo, qui inibi capellam solemniorem erexit, quatuorque capellanos in ea seruituros instituit anno 1207, mense Aug., episcopatus decimo  ; atque hec sunt initia ecclesie Sancti Symphoriani. Instituendus capellanus de Grousiaco committitur Odoni a Guillelmo de Garlanda mense Apr. Astitit mense Iulio eleuationi corporis S. Benedicti apud Floriacense monasterium. Ratam habuit mense Augusto edificatam a Sangermanensibus capellam apud Choisiacum. Contentionem inter capitulum Sancti Germani Antissiodorensis et domum S. Trinitatis exortam mense eodem definiit  . Festum sancti Bernardi primi Clareuallensis abbatis in Ecclesia Parisiensi datis hanc in rem stipendiis celebrari primus instituit in  crastino S. Bartholomei apostoli  . Decimas omnium noualium tam faciendorum quam factorum aliis non assignatas in diecesi Parisiensi capitulo concessit  . Una cum Hugone decano aliisque a sede apostolica deputatis iudicibus ratam habuit compositionem inter monachos Sancti Dionysii et moniales de Footel initam super prioratu de Argentolio uII Kalendas Septembris, eademque die terminata tandem est lis  que inter episcopum Parisiensem et monachos S. Dionysii inerat pro monasterio Argentoliensi, quod ex iudicum sententia remansit prioratus a S. Dionysio dependens, episcoporum uero et archidiaconorum iurisdictioni subiectus, cuius rei gratia abbas et monachi assignauerunt episcopo sex modios bladi apud Herblaium,  quorum unum ad mandatum 50 pauperum singulis annis faciendum assignauit capitulo Odo  , qui cum maxime necessariam esse cancellarii Ecclesie Parisiensis et academie residentiam agnosceret, statutum super ea cum decano et capitulo Parisiensibus confecit anno eodem, quo et Remensi  archiepiscopo defuncto, alter archidiaconus ecclesie Parisiensis Albericus, procurante imprimis Odone, suffectus est. Philippus rex anno 1207 Odoni indulsit, ut 60 tantum libre pro tallia ab hominibus Ecclesie Parisiensis soluerentur, quando regalia in manus regias deuenirent, declarauitque ex summa 240 librarum, que ultra predictam post obitum Mauritii fuerat exacta, nullum deinceps episcopum uel Ecclesiam Parisiensem passuros detrimentum. Quedam adhuc hoc anno ordinauit pro ecclesia S. Germani de Derenciaco  , et probauit donationem factam Sangermanensibus apud Bulenuillers a Milone, filio Theobaldi Cocherelli. Denique uigilantia illa pastoralis, quam super uniuersum gregem suum exhibuit, maxime elucet in egregiis illis statutis,  que non solum ad sue dieceseos informationem, uerum etiam ad totius Ecclesie utilitatem condidit duabus in synodis, que pluribus ad fidem ms. codicis S. uictoris Parisiensis neuis expurgata, typis edita sunt auctoritate Francisci de Harlai, Parisiensis archiepiscopi, an. 1674.

Quanti autem pro eximia sapientia Odonem faceret, satis aperte ostendit summus pontifex Innocentius III, cum plurima magni momenti negotia ad ipsius arbitrium remisit; uerbi gratia cum eum una cum Michele de Corbolio canonico Parisiensi iudicem fecit cuiusdam controuersie, que uertebatur inter Stephanum episcopum Tornacensem et Bernardum de Insula pro quadam prebenda ecclesie Tornacensis ipsi Bernardo a Celestino III concessa.  Hunc etiam arbitrum constituit idem Innocentius inter Lingonensem episcopum et capitulum ipsius libro I Epistolarum decretalium, cap. Cum olim. Eidem dirigit caput 5, ex parte de corpore uitiatis, ubi ait Michelem presbyterum, qui lepre uitande causa sibi uirilia amputauerat, posse altari ministrare. Odoni adhuc committit inquisitionem et examen super uita et moribus electi Cameracensis eodem libro primo Decretalium. Epistola sic incipit: »Eam de discretione tua fiduciam obtinemus, ut si quando tibi committimus que ad honorem diuinum et utilitatem ecclesiasticam pertinere noscuntur, gratia et timore postpositis satagas promouere. In hac parte nobis coadiutor existens, qui  ex iniuncte seruitutis officio secundum prophetam debemus euellere et plantare que in ecclesia Dei euellenda fuerint et plantanda.« Exstat tomo I Anecd., col. 669, epistola Adami abbatis Persennie ad Odonem Parisiensem episcopum scripta, que tota est de amore et humilitate. Sub finem gratias ei agit de caritate duabus pauperculis mulieribus tempore famis impensa. Legitur quoque tomo I Ampliss. Collect., col. 1014, A. monachi  ad Odonem epistola, quem arguit quod sue diecesis presbyteris tallias imposuerit, aliaque nonnulla ei insinuat et exprobrat.

Demum Odo postquam egregii et sancti pastoris partes impleuisset per annos circiter undecim, etate  adhuc matura, natus quippe annos 40 aut 42, sed laboribus fractus, uiam uniuerse carnis ingressus est III Idus Iulii, anno 1208, et quia ecclesie magna ex parte a decessore Mauritio constructe quasi coronidem posuerat, multaque bona contulerat, uelut ipsius fundator et benefactor in meditullio chori primus episcoporum Parisiensium sepultus est sub eneo sepulcro pontificis effigiem exhibente. cum his uersibus circum inscriptis:

Quem cathedre decorauit honor, quem sanguis auitus,
   Quem morum grauitas, hic iacet Odo situs.
Presulis huius erat, quod habent hec tempora raro,
   Mens sincera, manus munda, pudica caro.
Lenibus hic lenis, toga nudis, uictus egenis.
   uita fuit iuuenis clara, probata senis,
 Bis sexcenteno Christi, quartoque bis anno,
   Tredecimo Iulii transiit Odo die.

De eo Necrologium Parisiensis Ecclesie: »III idus Iulii de domo Sancte Marie obiit domnus Odo de Soliaco, episcopus Parisiensis, qui dedit nobis stationem panis, uini et carnium in festo Pentecostes reddendam; instituitque ut natale sancti Stephani deinceps solemne celebraretur in ecclesia tantum Parisiensi; et ut singuli clerici, qui in missa responsum uel alleluia in organo triplo uel quadruplo decantarent, sex denarios annuatim perciperent super prepositura Parisiensi. Dedit et clericis chori, non uero canonicis, qui in Circumcisione Domini nocturnis intererunt, tres denarios;  singulis autem pueris duos denarios in reditibus capitii percipiendos. Dedit insuper clericis matutinarum medietatem oblationum crucis, que proueniunt sexta feria in Passione Domini. Instituit item quod festum beati Bernardi Clareuallensis deinceps celebretur in dimidium duplum in Ecclesia Parisiensi ad XIII. Kal. Septembris, et ad hoc assignauit decimam, quam emerat apud Buch. Preterea dedit unum modium bladi annuatim percipiendum in decima, quam habuit de pace Sancti Dionysii, ad faciendum mandatum per manum succentoris, qui ministrabit necessaria in mandato, et si quod fuerit residuum, erit succentoris. Dedit et unum pallium, duas cappas, unam casulam cum dalmatica et tunica e samicio, et albam paratam cum  stola et manipulo parato et amictu, et missale ad seruitium maioris altaris, et psalterium ad seruitium chori, et bassamum cum crystallo, pallium paratum cum aurifrigio, librum ordinarium, sandalia et caligas et tapetum episcopale; insuper et imaginem beate uirginis octo marcharum argenti ad reponendum sacrum succintorium. Statutum est autem a capitulo, quod eius anniuersarium solemniter ad maius altare celebraretur canonicis chorum tenentibus. Concessit autem capitulum sacerdotem altari sancti Stephani deseruientem, quicumque fuerit, in distributione canonicis parem esse.«

Preclara quoque Odonis mentio est ad hunc  diem apud scriptores cetaneos: in uetere Martyrologio dicitur benefactor singularis ecclesie, cuius uigilantia solers in gregis custodia facile deprehenditur ex sanctissimis constitutionibus, aliisque preceptis synodalibus de septem sacramentis. De eo chronicon Antissiodorense: »Odo Parisiensis episcopus obiit uir emulator uirtutis, et uitiorum egregius insectator, qui inter cetera bona quibus enituit, id habebat precipuum, quod in beneficiis ecclesiasticis conferendis, non ad genus, non ad munus, non ad preces, sed ad mores scientiamque respiceret, nec nisi dignos ad dignitates ecclesiasticas promoueret: hinc est quod eius studio Guillelmus ad Bituricensem, Gaufridus ad Turonensem, Albericus ad Remensem archiepiscopatum  promoti sunt, quorum prior Caroliloci abbas exstitit, alii duo Parisienses archidiaconi sibi inuicem successerunt, uiri insignes ac timentes Deum,  honestatisque ac iustitie precipui sectatores. Ipso preterea satagente ac suggerente actum est, ut dominus papa principes et populos per Gallias concitaret ad debellandam Albigensium hereticorum perfidiam.« Legendus Stephanus epistola 218, ubi celebratur Odo a nobilitate generis, honestate, auctoritate dignitatis est et prudentia. Exstant ad eum Petri Blesensis epistole 160 et 227, preter eam de qua in superioribus. Ex his autem omnibus liquido constat quam temere Rigordus libro De gestis Philippi Augusti, et sanctus Antonius tomo XuII, cap. 9, scripserint Odonem a Mauritio decessore suo moribus et uita longe dissimilem fuisse, cum ab omnibus sui eui scriptoribus inter celeberrimos, sapientissimos ac piissimos sui temporis  antistites annumeretur. Quam bene hanc in rem obseruauit Antonius Pagi  , scriptores quandoque calamo abuti et falsa narrare!





ODONIS DE SOLIACO PARISIENSIS EPISCOPI SYNODICAE CONSTITUTIONES

In nomine sancte Trinitatis incipiunt prohibitiones et precepta obseruanda ab omnibus sacerdotibus, data a uenerabili Odone Parisiensi episcopo.



CAP. 1. De modo et tempore celebrandi synodum. 1. Fit Iouis in luce synodus que proxima Luce. Lux Iouis hac replicat tertia Pascha sequens.


In principio synodi, antequam cantetur, ueni, creator Spiritus, queratur utrum presentes sint abbates et sacerdotes qui tenentur synodo interesse. Et hoc facto incipiat episcopus alta uoce, ueni creator; quo finito dicantur orationes, his precibus precedentibus, Pater noster; Et ne nos, etc. Benedicamus Patrem, etc. Post partum, etc. Letamini in Domino, etc. Fiat pax, etc. Dominus uobiscum, etc Oratio, Omnipotens sempiterne Deus, qui dedisti famulis tuis, etc. Actiones nostras, quesumus, Domine, etc. Deus qui salutis eterne, etc. Propitiare, quesumus, Domine, nobis famulis tuis  per sanctorum tuorum, quorum corpora uel reliquie in ecclesia presenti requiescunt, merita gloriosa, ut eorum pia intercessione ab omnibus semper protegamur aduersis. Infirmitatem nostram, quesumus, Domine, respice, etc. Deus a quo sancta desideria, etc. Per Dominum, etc. Finitis orationibus residebunt, et legetur lectio; qua lecta fiet sermo.



CAP. II. De eodem.


1. Finito sermone, licentiabit episcopus laicos et scholares, et alios clericos qui non debebunt synodo interesse. Hoc facto, legantur precepta synodi.

2. His expletis, dicantur capitula que sunt addenda, et in fine districte precipiatur ut seruentur sacerdotibus. Deinde sequuntur preces pro necessitate locorum et personarum.

3. Districte precipitur sacerdotibus ut ieiuni intrent synodum; in ieiunio enim debet fieri et oratione.

4. Districte precipitur ut induti albis et stolis intrent sacerdotes synodum illam, que celebratur tempore paschali; illam uero que fit Septembri,  superpelliciis tantum et stolis.

5. Prohibetur sacerdotibus, ne causas adducant ad synodum, aut aliqua negotia que non pertinent ad quosdam, et ne sibi tunc minuatur  , cum debent synodo interesse, prohibetur.

6. Precipitur districtius, ut omnes presbyteri, maxime curam animarum habentes, ueniant ad synodum;  et si graui infirmitate detenti, aut alia necessitate ineuitabili, uenire non potuerint, suum capellanum mittant, aut clericum, loco suo.

7. Precipitur in eundo et redeundo a synodo honeste ambulent presbyteri, et honesta querant hospitia, ut in eis circumspecte se habeant, ne status clericorum uertatur in contemptum et opprobrium populo. Precipimus in uirtute Domini nostri et Dei, et obedientie, ut honor maximus et reuerentia debita singulis sacramentis sancte Ecclesie, precipue a sacerdotibus et clericis, exhibeantur, et ut laici similiter exhibeant in quantum sacerdotes moneant eos et exhortentur.



CAP. III. Capitula baptismum tangentia.

1. Baptismus cum reuerentia et honore celebretur,  et cum magna cautela, sub hac forma: N. ego baptizo te, in nomine Patris, et Filii, et Spiritus sancti. Et caueat maxime in distinctione uerborum et in prolatione, in quibus tota uirtus consistit sacramenti et salus puerorum. Et in Romano sub eadem forma doceant frequenter sacerdotes, laicos baptizare debere pueros in necessitate; et post inundationem ea faciant sacerdotes pueris que solent fieri post immersionem.

2. Pro baptismo nichil omnino ante exigatur, sed post laudabilis consuetudo exigi potest.

3. Fontes sub sera clausi custodiantur propter sortilegia. Chrisma similiter et sacrum oleum sub claue seruetur.

4. Semper sacerdos interroget laicum diligenter,  cum in necessitate baptizauerit puerum, quid dixerit et quid fecerit. Et si inuenerit laicum discrete et modo debito baptizasse, et formam uerborum in Romano integre protulisse, approbet factum: sin autem non, baptizet puerum modo debito. Et hic est modus: Petre, si es baptizatus, non te baptizo; si non es baptizatus, ego baptizo te, etc.

5. Ad eleuandum paruum de fonte, tres ad plus recipiantur; quod enim amplius est, a malo est.



CAP. Iu. Capitula de sacramento confirmationis.

1. Sacerdotes frequenter moneant populum ad confirmationem puerorum.

 2. Post baptismum debet suscipi sacramentum confirmationis.

3. Quod si confirmandus adultus fuerit, confiteatur prius, et postea confirmetur.

4. Sepe dicatur laicis ne exspectent diu ad confirmandum pueros aduentum episcopi, sed ducant eos ad eum, nisi adesse audierint prope; et quod possent nomina mutari pueris, si uelint, in confirmatione, aut si uisum fuerit expedire.

5. Nullus sacerdos confirmare aut consecrare uirgines presumpserit; solius episcopi est confirmare, uirgines consecrare, ecclesias dedicare, ordines dare.



CAP. u. Capitula de sacramento altaris.


1. Summa reuerentia et honor maximus sacris altaribus exhibeatur, et maxime ubi sacrosanctum corpus Domini reseruatur et missa celebratur.

2. Linteamina altaris et indumenta sepe abluantur, ad reuerentiam et presentiam Saluatoris nostri et totius curie celestis, que cum eo presens adest quoties missa celebratur.

3. Calices quibus infirmi communicantur decorentur, et mundi custodiantur, ut deuotius communicent infirmi.

4. Ampullule uini et aque in ministerio altaris munde et integre habeantur; similiter ampullule chrismatis et olei sancti.

 5. Non permittant presbyteri diacones  deferre infirmis sacrosanctum corpus Domini, nisi in necessitate, cum sacerdos absens fuerit; sed semper sacerdos cum magna reuerentia et maturitate deferat in pixide eburnea bene clausa, propter casum, et cum lucerna precedente, cantantes  septem psalmos penitentiales cum litania pro infirmo, eundo et redeundo. Si longa uia fuerit, addant quindecim psalmos et alias orationes: sic enim debitum persoluunt infirmo, et audientes inuitant ad exhibendam Deo reuerentiam et honorem et orationem.

6. Frequenter moneantur laici ut, ubicunque  uiderint deferri corpus Domini, statim genua flectant tanquam Domino et Creatori suo, et iunctis manibus, quoadusque transierit, orent.

7. In pulchriori parte altaris cum summa diligentia et honestate sub claue sacrosanctum corpus Domini custodiatur.

8. Nulli clerico permittatur seruire altari male ornato [F. nisi more seruato] in maiori ecclesia, ut nisi in superpellicio aut cappa clausa.

9. Nullus bis in die missam audeat celebrare, aut cum duplici introitu, nisi in magna necessitate.

10. Nullus antequam matutinas dixerit canonicas, et Primam, presumat absque aliqua necessitate  celebrare missam.

11. Ad horas beate uirginis semper tertius uersus dicatur, capitulo, ut obseruat H. S. Maria mater gratie, et cantentur in ecclesia cum nota et deuotione, uel in regendo an cauendo.



CAP. uI. Capitula de confessione.

1. Sacerdotes circa confessionem maximam curam adhibeant et cautelam, scilicet ut diligenter peccata inquirant; usitata, sigillatim; inusitata, non nisi a longe per aliquam circumstantiam, sic tamen ut ex peccatis detur materia confitendi.

2. Ad audiendum confessiones communiorem [al. eminentem] locum in ecclesia sibi eligant sacerdotes,  ut communiter ab omnibus uideri possint; et in locis abditis, aut extra ecclesiam, nullus recipiat confessiones, nisi in magna necessitate uel infirmitate.

3. In confessione habeat sacerdos uultum humilem, et oculos ad terram, nec aspiciat uultum confitentis, maxime mulieris, causa debite honestatis, et patienter audiat que dixerit in spiritu lenitatis, et ei pro posse suo pluribus modis persuadeat ut confiteatur integre; aliter enim dicat ei nichil ualere.


4. Incestum faciens, deflorans, aut homicida,
Pontificem queras; papam, si miseris ignem.
Sacrilegus, patris percussor, uel Sodomita,
Si percussisti clericum, Simonue fuisti.

 5. Sacerdotes maiora reseruent maioribus in confessionibus, sicut homicidia, sacrilegia, peccata contra naturam, incestum et stupra uirginum, iniectiones manuum in parentes, uota fracta, et huiusmodi.

6. Sunt tria in quibus nullus habet potestatem absoluendi, nisi dominus papa uel eius uicarius, nisi in necessitate, scilicet in iniectione manuum in clericos uel quosuis religiosos, in incendio, per quam sententiam sunt uocati Simoniaci; nichilominus tamen talium rei remittendi ad episcopum.

7. In dubiis semper confessor consulat episcopum aut sapientes uiros, nisi ex necessitate; quorum  consilio certificatus, soluat securius aut liget, maxime prelatos suos.

8. Audita confessione, semper confessor interroget confitentem si uelit abstinere ab omni mortali; aliter uero non absoluat eum, nec iniungat ei penitentiam, ne inde confidat, sed moneat ut iterum faciat quidquid boni poterit, ut Deus cor illius illustret ad penitentiam.

9. In iniungendis paruis penitentiis sibi caueant sacerdotes; secundum enim qualitatem culpe et possibilitatem confitentis debet esse qualitas penitentie; alioquin quod minus est requiretur ab eis.


10. Cum furto raptus, cum fenore Simonis actus,
De sic possessis eleemosyna fit ab ipsis.

 11. In furto, rapina, usura, fraude sibi ualde caueant sacerdotes: non alias iniungant penitentias, scilicet missarum, eleemosynarum, et huiusmodi, priusquam reddiderint; non enim tale dimittitur peccatum, nisi restituatur ablatum.

12. Nullus missas quas iniunxerit celebret, nec tricenarium nec annuale, et pro minus nullus triennale et quinquennale.

13. Frequenter presbyteri moneant ad confessionem, et precipue ab initio Quadragesime instanter precipiant uenire generaliter ad confessionem.

14. In confessione caueant sibi confessores ne  inquirant nomina personarum cum quibus peccauerint confitentes, sed circumstantias tantum et qualitates; et si confitens indicauerit, arguat eum confessor, et secretum illud teneat sicut confitentis peccatum.

15. Nullus ira, uel odio, uel etiam metu mortis in aliqua audeat reuelare confessionem signo uel uerbo ullis, generaliter uel specialiter, ut dicendo: »Ego scio quales estis.« Et si reuelauerit, absque misericordia debet degradari.

16. Omnes precipiant instituta ieiunia seruari, ut ieiunium Quadragesime, Quatuor Temporum, uigiliarum, nisi ex magna et rationabili causa contra fiat, et sexte ferie; ex debito enim tenentur facere talia ieiunia.



CAP. uII. Capitula circa matrimonium.


1. Matrimonium cum honore et reuerentia celebretur, nec cum risu et ioco; nec contemnatur, etiamsi secunde et tertie fiant; autequam fiat, semper tribus Dominicis aut tribus festiuis diebus eque distantibus, quasi tribus edictis, perquirat sacerdos a populo sub pena excommunicationis de legitimitate sponsi et sponse qui debent coniungi, et ante fidem datam de contrahendo matrimonio, et ante hec tria edicta nullus audeat aliquo modo matrimonia celebrare.

2. Prohibeant firmiter laicis, per excommunicationem, sortilegia fieri; malefici quoque et celantes consanguinitatem et alia impedimenta matrimonii,  uotum, ordinem, consanguinitatem, affinitatem, disparem cultum, compaternitatem, que tantum quatuor a matrimonio excludit personas, compatrem, commatrem, filiolum, et fratrem et sororem spiritualem, scilicet, filium uel filiam patrini [Suppl. excommunicati publicentur.]

3. Nullus sacerdos audeat perficere matrimonium in casu dubio, inconsulto episcopo, sed ad eum semper referat omnes matrimonii dubietates, si opus fuerit.

4. Prohibetur districte sub pena suspensionis ne ullus sacerdos aut capellanus exigat aliquid ante benedictionem nuptialem, siue pro testimonio ferendo, siue pro matrimonio celebrando, occasione ferculorum que debentur pro nuptiis; celebrato  autem matrimonio recipiat fercula sua, et exigat, si necesse fuerit, sicuti consuetum est.

5. Prohibeat sacerdos in ecclesia publice sub excommunicatione ne alter coniugum transeat ad religionem, aut recipiatur nisi per episcopum.



CAP. uIII. De sacramento extreme unctionis  .

1. Cum reuerentia deferatur oleum sanctum ad infirmos, et eos ungant sacerdotes cum magno honore et orationum celebritate que ad hoc sunt ordinate, et nichil inde penitus exigatur, siue a paupere, siue a diuite: sed si quid gratis datum fuerit, gratis accipiant.

2. Ad sacramentum extreme unctionis moneant  populum sacerdotes, non tantum diuites et senes, sed pauperes et iuuenes omnes tempore discretionis, maxime a quatuordecim annis et supra, et ad omnes communiter, ut se paratos exhibeant, cum necesse fuerit.

3. Doceant frequenter populum huiusmodi sacramentum licite iterari, et sepe recipi, scilicet in qualibet magna infirmitate unde metus est mortis; et post susceptum licite reuerti ad opus coniugale eum qui conualuerit de infirmitate.

4. Librum qui dicitur Manualis habeant singuli sacerdotes parochiales, ubi continetur ordo seruitii extreme unctionis, cathechismi, baptismatis et huiusmodi.

5. Habeant singuli Canones penitentiales, et  ordinarium officium Ecclesie, secundum usum et modum qui seruatur in ecclesia maiori.

6. Moneantur sacerdotes ne testamenta sua ordinent per manum laicalem, et ipsi frequenter prohibeant laicis ne sua testamenta faciant sine presentia sacerdotis, dicat episcopus quod non faciant eis in unum  .



Hic incipiunt communia precepta synodalia.

1. Precipitur sacerdotibus ut omnes reditus et possessiones ecclesie scribant in missalibus suis, et prohibetur penitus presbyteris et parochianis ne de his que sunt ecclesie aut presbyteris alienant ab ecclesia, nisi per consilium episcopi.

2. Prohibetur districte ne pro interragio corpus  sepeliri differatur, sed post sepulturam exigant laudabiles consuetudines. Idem dicimus de similibus.

3. Quicunque reedificauerit in cemeterio excommunicetur, si principalis pars domus per se ceciderit.

4. Tribus diebus continuis uocetur excommunicandus, et nisi iustitie se obtulerit, et fidem dederit quod ueniet ad diem sibi assignatam, ac diem aduersario nuntiauerit, excommunicetur: et excommunicatus nullo modo absoluatur, nisi modo a maiori, preterquam in articulo mortis, et tunc tamen data cautione, quod stabit iudicio Ecclesie.

5. Presbyteri super citationibus faciendis credant his qui dederint fidem; sed super excommunicationibus faciendis non credant sine litteris. Sententias  audacter ferant, latas districte seruent, ut citius quam sententie deficiant, nemini parcentes, aut timore, aut amore, nec pro absolutis eos habeant, nisi eis bene constiterit.

6. Mortue in partu scindantur, si infans credatur uiuere; tamen si bene constiterit de morte earum.

7. Sacerdotes audito parochianorum suorum obitu, statim absoluant eos cum psalmis pro defunctis, et collecta.

8. Item inhibetur ne faciant designationes ecclesiarum in manu abbatum, uel quorumlibet patronorum, sed in manu episcopi uel prelati sui.

 9. Non permittantur predicatores super arcas celebrare, nec pulsare campanas per uicos, nec loqui in ecclesiis, nec presentare reliquias, sed tantum deferant ferenda, et sacerdotes pro illis loquantur.

10. Exhortentur populum semper presbyteri ad dicendam Orationem Dominicam, et Credo in Deum, et salutationem beate uirginis.

11. Moneant semper populum, et maxime mulieres, ne faciant uota sua, nisi cum magna deliberatione, et assensu uirorum, et consilio sacerdotum.

12. Nullus sacerdos uel capellanus teneat in domo sua aliqua occasione mulierem, nisi sit mater aut soror, aut talis de qua uisum sit episcopo quod  careat omni suspicione inhonesta.

13. Prohibetur penitus uniuersis sacerdotibus ludere cum deciis, et interesse spectaculis, uel choreis assistere, et intrare tabernas causa potandi, et sine amictu, scilicet cappa uel pallio uel superpelliceo, et comite clerico uel laico intrare domos alienas, aut discurrere per uicos et plateas, et ne habeant cappas alatas et uestes inordinatas omnino prohibetur.

14. Nullus clericus uel regularis accipiat decimam de manu laici, nisi per manum episcopi.

15. Nullus clericus fideiubeat Iudeo uel feneratori, nec obliget pro pignore aliquo modo ornamenta ecclesie uel libros Iudeo.

16. Nullus recipiatur ad predicandum, nisi sit  authentica persona, uel ab episcopo uel archidiacono missus.

17. Nullus clericus faciat iusiurandum antequam fuerit episcopo presentatus.

18. Frequenter moneantur laici ut non retineant decimas, quas in periculum animarum suarum retinent.

19. Nullus clericus potest sibi retinere decimas iure hereditario possessas; sed auctoritate episcopi possunt clerici fructus recipere, ita tamen quod semper laborent, et quod ad ecclesiam reuertantur.

20. Die Dominica precedente, synodum sacerdotes qui capellanos non habent in suis parochiis,  semper inquirant publice in ecclesia si qui sint infirmi in parochia, et tertia sequenti die uisitent eos, si aliqui fuerint infirmi, etiam non requisiti, et faciant quidquid fuerit ad salutem animarum, ne mora quam facturi sunt in synodo fiat occasio periculi; eorum nichilominus tamen etiam saluti procurantes prouisionem, quam solent facere per capellanos uicinos qui remanent, et diaconos proprios.

21. Sacerdotes die octauo semper renouent sacramenta ad fontem benedictum oleo et chrismate, et sanctam eucaristiam, ne uetustate aliqui ad indeuotionem moueri ualeant aut errorem.

22. Si negligentia euenerit ut, prelecto Canone  et peracta consecratione, nec uinum nec aqua reperiatur in calice, debet statim infundi utrumque, et sacerdos reiterabit consecrationem ab illo loco Canonis: Simili modo postea quam cenatum est. , usque ad finem, ita tamen ut illas duas cruces omittat quas singulariter fecit super panem. Quod si de simplice uino uel de aqua sine uino fiat consecratio, uinum reputatur pro sacramento, sed aqua non reputatur; et ideo ista negligentia de aqua posita sine uino, maior, et maiori penitentia emendanda est.

23. Si quid ceciderit de sanguine Domini super corporale, rescindendum est ipsum corporale, et in loco reliquiarum obseruandum; si palla altaris inde tincta fuerit, rescindenda pars illa, et pro reliquiis  seruanda. Si super infulam, casulam, uel super albam decurrat, similiter fiat. Si super quodlibet uestimentum, comburenda est pars illa, et puluis in sacrarium reponendus est; si uero in terram ceciderit, lingenda est terra; est tergendus et radendus locus ipse, siue lapis, siue lignum, siue terra, et puluis in sacrario reponendus.

24. Porro si in ipsum sanguinem musca, uel aranea, uel aliquid tale ceciderit, quia non sine uomitu et periculo corporis aliquando sumi potest, igne cremandum est, et tunc sanguis Domini sumatur; illud tamen quod intus ceciderit prius debet in calice uino perfundi, et quanto cautius fieri poterit, ablui, et postea super piscinam comburi, et illam ablutionem sacerdos sumat. Quod si de corpore  Domini super quodlibet aliud uestimentum, non incidatur, sed uino abluatur, et a ministro sumatur uinum ipsum. Quod si in [f. id] primo datum reiicitur, prout diligentius poterit recipiat, et coniunctum cum uino in calice sumatur; sed integrum sumi non potest, eo quod ore alterius proiectum est.

25. Reus autem huius negligentie, et qui cum eo particeps fuerit culpe, competenti subiaceat discipline; si autem supra lignum uel lapidem ceciderit, modus supradictus de sanguine Domini tenendus est.

26. Prohibetur sacerdotibus ne nimis festinent uenire Parisios occasione synodi, et ne magnam  faciant moram sese uisitando et reficiendo tam in uia quam in ciuitate. Quidam enim iter arripiunt precedenti Dominica, uel a die Lune, summo mane, et moram faciunt usque ad sequentem Dominicam, et magnum imminet periculum saluti animarum.

27. Districte precipitur ut quilibet sacerdos habeat in celebratione misse, propter munditiam uestimentorum circa altare, unum manutergium.

28. Precipitur presbyteris ut cum in Canone misse inceperint: Qui pridie, tenentes hostiam, ne eleuent eam statim nimis alte, ita quod possit ab omnibus uideri a populo, sed quasi ante pectus detineant, donec dixerint: Hoc est corpus meum ; et tunc eleuent eam, ut possit ab omnibus uideri; et post talem susceptionem tam corporis  quam sanguinis, et uini puri, aliquantum ab expuendo abstineant; et si abstinere non possunt, in piscinam hoc faciant suauiter et urbane: uinum autem potius rubeum ministretur in calice, propter similitudinem albi uini cum aqua.

29. Prohibetur districte sacerdotibus ne habeant secum prolem quam in sacro ordine susceperint propter scandalum; et ne in suis domibus habeant scaccos et aleas uel decios, omnino prohibetur.

30. Prohibetur districte sacerdotibus ne accipian gazeras uel admodiationes, nisi de decimis, quoniam esset species negotiationis, et ne habeant in pallis suis pecias nisi blaui uel nigri coloris.

31. Similiter precipitur presbyteris quod immobilia de bonis ecclesie acquisita ecclesiis suis tantummodo  legent ; de mobilibus uero suis rationabile faciant legatum.

32. Item precipitur sacerdotibus ut frequenter Dominicis et aliis festiuis diebus in aliqua parte sermonis proponant fideliter populo Symbolum fidei, et eis diligenter distinguant articulos fidei, et in singulis confirment populum, auctoritatibus et rationibus sacre Scripture pro posse suo propter hereticos.

33. Sciatis quod excommunicati sunt omnes illi in synodo qui fidem dederunt uel acceperunt de celandis matrimoniis; et excommunicatio ista recitetur in parochiis a singulis sacerdotibus.

34. Prohibetur sacerdotibus ne habeant capellanos  habentes cappas manicatas, sicut nec ipse persone debent habere; precipitur enim omnibus habentibus ecclesias ut ad singula tempora ordinum se ordinandos offerant; et hoc intelligitur in iuramento quod fecerunt.

35. Item precipitur sacerdotibus districtissime, et sub pena magne emende, ut custodiant precepta synodalia que scripta sunt in libellis suis. Quidam enim, licet iam elapsi sint tres anni ex quo predictos libellos habuerunt, ita sunt negligentes, quod nondum habent pixidem eburneam, nec tabernaculum ubi reseruetur cum honore corpus Domini, nec fontes sub claue, nec chrisma uel oleum in aliqua capsula.

 36. Prohibeant sacerdotes ne fiant choree, maxime in tribus locis: in ecclesiis, in cemeteriis et in processionibus.

37. Prohibeant sacerdotes per excommunicationem, et maxime tempore uindemiarum, singulis diebus Dominicis, ne aliquis Christianus retineat apud se marchum uindemiarum, quem Iudei calcant aliquo modo, propter illam horribilem immunditiam quam in contemptum sacramenti altaris faciunt; et si remanserit, detur porcis, uel expandant ad opus pro fimo.

38. Prohibeant per excommunicationem sepe ne carnifices permittant Iudeos laniare carnes suas, nisi totum detineant Iudei.

39. Item districte precipitur presbyteris ne hostias,  licet non sacratas, dent pueris ullo modo; et inhibetur ne celebrent sine caligis.

40. Item prohibetur districte ne sacerdotes cultellum portent cum cuspide, nec clerici eorum.

41. Item districte prohibetur sacerdotibus ne permittant predicare aliquos ignotos siue illitteratos, etiam extra ecclesiam, siue in uiis, siue in plateis, siue in aliis locis parochie sue; et sepe de Dominicis diebus sacerdotes moneant, et etiam sub pena excommunicationis inhibeant parochianis suis ne tales audiant, propter pericula heresum et errorum quos seminant.

42. Item districte precipitur presbyteris quod moneant parochianos suos et parochianas, quod prouideant Ecclesie Parisiensi, que multum indiget  albis, et stolis, et toallis, et huiusmodi.

43. Item moneant sollicite et assidue parochianos suos ut in Albigenses hereticos se accingant, et iterum eamdem habebunt indulgentiam quam alias habuerunt.

44. Item moneant presbyteri sub pena excommunicationis omnes illos qui crucem habuerunt, et uotum suum non sunt prosecuti, quod crucem suam et proponant resumere, et portent.

45. Item precipitur omnibus presbyteris quod excommunicent in generali omnes illos qui fecerunt conspirationes contra presbyteros suos uel contra ecclesias suas.

46. Item precipitur presbyteris ut cum aliquis  confitetur eis se fidem dedisse alicui mulieri de matrimonio contrahendo cum ea, et post fidem datam cognouit eam, non dent ei licentiam contrahendi cum alia, quoniam sequens carnalis copula cum illa cui fidem dedit matrimonium confirmauit.

47. Item districte precipitur presbyteris, et sub excommunicatione, ne aliquos matrimonio clandestino coniungant uel benedicant.

48. Item excommunicentur omnes illi qui faciunt se coniungi clandestine, aut benedici, et omnes illi qui interesse presumunt sacerdotes.

49. Item precipitur presbyteris ut, quoties dubium erit quando aliqua ieiunia uel processiones institute fieri debent, sicut in festo sancti Marci, petant a decano loci, et sine eius consilio ea facere  non presumant.

50. Item precipitur presbyteris ut quando mulieres  post puerperium ueniunt ad purificationem, dent eis tantummodo panem benedictum, et corpus Domini eis nullo modo propinent, nisi expresse petant, et prius confesse fuerint.

51. Item moneant presbyteri parochianos suos in confessionibus et in predicationibus suis ut saltem semel in anno peregrinando uisitent ecclesiam Parisiensem.

52. Precipitur districte omnibus presbyteris ut pro domino rege faciant specialem commemorationem, quando poterunt.

53. Item precipitur presbyteris quod singuli scribant nomina parochianorum suorum confratrum Ecclesie Parisiensis, et etiam scribant pro quanto quilibet est confrater.

 54. Item precipitur presbyteris ne recipiant capellanos sine conscientia episcopi uel archiadiaconi.

55. Item precipitur presbyteris quod nichil exigant a parochianis suis, eo quod testimonium dant pro eis, quando debent matrimonium contrahere.

56. Item prohibetur districte ne diaconi ullo modo audiant confessiones, nisi in arctissima necessitate; claues enim non habent, nec possunt absoluere.

57. Precipimus omnibus decanis quod inquirant de cetero, et in scriptum redigant nomina omnium presbyterorum qui in decanatibus suis decedent, eaque deferant ad synodum recitanda, ut oremus  pro eis, et moneantur singuli presbyteri ut faciant seruitium speciale: hoc enim libentissime debent facere, quia, cum decesserint, fiet similiter pro eis.

58. Item districte precipitur presbyteris omnibus quod excommunicent ter in anno, scilicet in Pascha, in Natiuitate Domini, et in festo Ecclesie, omnes illos qui scienter celant feuda Paris., et omnes illos qui sciunt super hoc aliquid, nisi illud reuelauerint Parisiensi episcopo uel eius mandatorio.

59. Item precipimus singulis presbyteris quod annuatim, idque in crastino S. Trinitatis, anniuersarium omnium confratrum B. Marie per totam Parisiensem diecesim celebretur.

 Precipimus ut moneantur non Iudeis prestare  rotas, secundum quod preceptum est; alioquin compellantur per excommunicationem 





ODONIS PARISIENSIS EPISCOPI STATUTA ET DONATIONES PIAE.




I. Charta Odonis qua concessit ecclesie Sancti uictoris Parisiensis annualia semiprebendarum Ecclesie Parisiensis. 


ODO, Dei gratia Parisiensis episcopus, omnibus ad quos presens scriptum peruenerit, eternam in Domino, salutem.

Quanto uenerabilis ecclesia Sancti uictoris fame sue sinceritatem et bone opinionis odorem suauius circumquaque diffundit, in qua feruor regularis obseruantie non tepescit, sed per Dei gratiam de die in diem gratiora percipit incrementa, tanto etiam et fratres ibidem diuinis obsequiis mancipatos uberiori caritate debemus amplecti, et eorum  tranquillitati et commodis specialibus imminere. Licet autem eidem Ecclesie annualia uacantium prebendarum in Parisiensi Ecclesia a predecessoribus nostris Parisiensibus episcopis fuissent olim pia liberalitate concessa, et munimentis authenticis confirmata; tamen multoties contingebat, ut dimidia prebenda uacante, et eo qui dimidius canonicus exstiterat integrato, ecclesia S. uictoris priuaretur. Attendentes igitur eamdem ecclesiam concesso sibi beneficio minus rationabiliter defraudari; et intelligentes dimidiam uacare prebendam, quoties de integra prebenda dimidia canonicus inuestitur, presertim cum iuxta consuetudinem Parisiensis Ecclesie, dimidiam et integram pariter habere non debeat, et integra prebenda dimidiari  non possit: habita super hoc pleniori deliberatione, et communicato prudentum uirorum consilio, prefata ecclesia S. uictoris concessimus de conniuentia Parisiensis capituli et assensu, ut cum a nobis uel successoribus nostris dimidio canonico prebenda integra conferetur, ecclesia S. uictoris primo anno dimidie prebende beneficium annuale sine diminutione percipiat, sicuti et integrarum annualia prebendarum percipere consueuit. Ut igitur prescripta concessio perpetue robur obtineat firmitatis, eam presenti scripto sigilli nostri impressione munito fecimus commendari.

Actum anno Incarnati uerbi 1197, pontificatus nostri anno primo.



II. Littere Odonis episcopi Parisiensis, pro abolendo festo Fatuorum, et restituenda solemnitate circumcisionis Domini. 
[Ex Chartulario illustrissimi domini Ioannis Baptiste de Contes, decani Ecclesie Parisiensis. Charta 156].


ODO Dei gratia episcopus, H. decanus, R. cantor, MAURICIUS, HEIMERICUS et ODO archidiaconi, GALO, succentor, magister PETRUS cancellarius, et magister PETRUS de Corbolio, canonicus Parisiensis, omnibus ad quos presens scriptum peruenerit, eternam in Domino salutem.

Cum dominus Petrus, S. R. Ecclesie titulo Sancte  Marie in uia Lata cardinalis, in partibus Gallicanis legationis officio fungeretur, super corrigendis quibusdam que in Ecclesia Parisiensi audierat corrigenda, mandatum suum nobis sub hac forma porrexit:

»uenerabili in Christo Patri et amico carissimo Odoni, Dei gratia episcopo, et dilectis suis H. decano, R. cantori, Mauricio, Hamerico, et Odoni archidiaconis, G. succentori, magistro P. cancellario, et magistro P. de Corbolio, canonico Parisiensi, P. diuina miseratione Sancte Marie in uia Lata diaconus cardinalis, apostolice sedis legatus, salutem et sincere dilectionis affectum. Quanto nobilis Parisiensis Ecclesia in regni capite et urbe tam celebri constituta, de cuius plenitudine omnes accipiunt,  puriores radios circumquaque diffundit, et ubique terrarum famosius predicatur, tanto ad ordinandum ipsius Ecclesie statum, et exstirpandum penitus quod ibidem sub pretextu praue consuetudinis inoleuit, uberiorem oportet maturitatem et diligentiam adhiberi, ut de cuius fonte fere ad uniuersa mundi climata scientie riuuli deriuantur, uite et honestatis poculum degustatur; et ubi litterature uiget magisterium, ubi morum elegantia reluceat ceteris ad exemplum. Sane cum in partibus Gallicanis legationis officium exsequentes, in ipsis uisitationis nostre primordiis ad eamdem Ecclesiam uenissemus, ex fideli relatione quamplurium didicimus quod in festo Circumcisionis Dominice in eadem Ecclesia tot consueuerunt enormitates et opera flagitiosa  committi, quod locum sanctum, in quo gloriosa uirgo gratam sibi mansionem elegit, non solum feditate uerborum, uerum etiam sanguinis effusione plerumque contingit inquinari; et eatenus adinuentio tam perniciose temeritatis inualuit, ut sacratissima dies, in qua mundi Redemptor uoluit circumcidi, festum Fatuorum nec immerito generaliter consueuerit appellari. Attendentes igitur quod in eis diebus calamitatis et luctus, quos turbatio temporum et terrarum, et precipue desolatio terre Orientalis, grauiori perfudit amaritudine, potius debemus orationibus et lacrymis indulgere, quam huiusmodi uanitatibus et turpitudinibus deseruire; uolentes etiam a sanctuario Domini omnem spurcitiam et occasionem contaminationis excludere, auctoritate  legationis qua fungimur, districtius inhibemus ne in Ecclesia uestra de cetero in prescripta solemnitate a quibuslibet aliquid attentetur quod clericalem professionem non deceat, aut uideatur Dei reuerentie derogare; sub interminatione anathematis prohibentes ne deinceps sub consueta enormitate eadem agatur solemnitas. uobis quoque eadem auctoritate districte precipiendo mandamus ut in hac parte Dei timorem et solam honestatem habentes pre oculis, ita predictam solemnitatem, dilatione et occasione cessantibus, ordinare, et quod resecandum uideritis, resecare curetis; ne circa cultum Ecclesie uel statum clericum aliquid possit honestati contrarium deprehendi. Si quis autem  contra formam uobis super hoc constitutam temeritate qualibet uenire presumpserit, ipsum nostra freti auctoritate, ab officio et beneficio, et insuper ab introitu chori et capituli suspendatis, et tandiu pro suspenso habeatis, suspensionem capitulo denuntiantes, donec de presumptione sua satisfactionem exhibeat competentem. Nihilominus etiam omnes illos eidem sententie uinculo precipimus innodari, qui se occasione prohibitionis huius aut constitutionis uestre a seruitio Ecclesie in uigilia uel in die solemnitatis eiusdem malitiose duxerint subtrahendos. Quod si omnes his exsequendis nequiuerint interesse, aut si forte, quod absit! aliquis uel aliqui uestrum etiam presentes se super his discordes exhibuerint, uos, frater episcope, cum decano  et reliquis de prenominatis quod uobis iniungimus, adimplere celeriter et exsequi procuretis.«

Nos igitur, intellecto et cognito quod prescripta solemnitas Dominice Circumcisionis minus regulariter ageretur, uolentes in statum canonicum reuocare quod in scandalum Ecclesie temere noscitur pullulasse, auctoritate prefati legati, adhibita maturitate consilii, supradictam solemnitatem ordinauimus in hunc modum: In uigilia festiuitatis ad uesperas campane ordinate sicut in duplo simplici pulsabuntur. Cantor faciet matriculam in omnibus ordinate; rhythmos, personas, luminaria herciarum nisi tantum in rotis ferreis, et in penna, si tamen uoluerit ille qui cappam redditurus est, fieri prohibemus; statuimus etiam ne dominus festi cum processione  uel cantu ad ecclesiam adducatur, uel ad domum suam ab ecclesia reducatur. In choro autem induet cappam suam, assistentibus ei duobus canonicis subdiaconis, et tenens baculum cantoris, antequam incipiantur uespere, incipiet prosam: Letemur gaudiis; qua finita episcopus, si presens fuerit, uel decanus, absente episcopo, uel capellanus episcopi, utroque absente, incipiet uesperas ordinate et solemniter celebrandas; hoc addito, quod Responsorium et Benedicamus, in triplo, uel quadruplo, uel organo poterunt decantari; alioquin a quatuor subdiaconis indutis cappis sericeis Responsorium cantabitur. Completorium ordinate et solemniter cantabitur. Pulsato autem unico classico ante Matutinos, sicut in summis solemnitatibus, Matutini  ab episcopo, uel decano, uel capellano incipiantur ordine debito consummandi, hoc adiecto quod tertium et sextum Responsorium in organo, uel in triplo, uel in quadruplo cantabuntur. Cantor Matutinorum Responsoria ordinabit. Missa similiter cum ceteris horis ordinate celebrabitur ab aliquo predictorum, hoc addito quod Epistola cum farsia dicetur a duobus in cappis sericeis, et postmodum a subdiacono: nichilominus perlegetur Responsorium et Alleluia in triplo, uel quadruplo, uel organo in cappis sericeis cantabuntur; et erunt in missa quatuor procedentes. uespere sequentes sicut priores a Letemur gaudiis habebunt initium; et cantabitur Letabundus, loco hymni. Deposuit quinquies  ad plus dicetur loco suo; et si captus fuerit baculus, finito Te Deum laudamus, consummabuntur uespere ab eo a quo fuerint inchoate. Ultimum similiter Completorium ordinate dicetur. Per totum festum in omnibus horis canonici et clerici in stallis suis ordinate et regulariter se habebunt. Inhibemus igitur ne ordinationem istam aliquis perturbare presumat: et qui eam obseruare noluerit, sententiam incurrat in premisso authentico domini cardinalis expressam. Ut autem institutio ista firmior in posterum perseueret, eam presenti scripto sigillorum nostrorum impressione munito commendari fecimus.

Actum anno incarnati uerbi 1199.



III. Alie littere eiusdem Odonis Parisiensis episcopi, pro solemnitate Circumcisionis Domini et sancti Stephani. 
[Ex magno Pastorali Parisiensi.]


ODO, Dei gratia Parisiensis episcopus, omnibus ad quos pagina presens peruenerit, in Domino salutem.

Ad hoc nos, licet immeritos, in huius prelationis officio dispensatio uoluit diuina constitui, ut ad diuini cultus amplificationem studiosius debeamus intendere, et que contra honestatem ecclesiasticam in domo Domini minus regulariter pullulasse nouerimus, exstirpare. Cum igitur Dominice circumcisionis ueneranda solemnitas olim in Ecclesia Parisiensi  minus regulariter ageretur, et sub pretextu male consuetudinis ad tante dissolutionis esset redacta perniciem, quod plerumque ipsa die enormitates abominabiles et opera contingeret flagitiosa committi, tandem domino Petro, Sancte Marie in uia Lata diacono cardinali, tunc in partibus nostris legationis officium exsequente, cum ei de predictis excessibus et enormitatibus constitisset, solemnitatem ipsam per nos et quosdam de maioribus Ecclesie nostre uoluit ordinari. Nos igitur cum predictis mandato prefati cardinalis deuotius assurgentes, et a sanctuario Domini totius dissolutionis cupientes eliminare materiam, predictam festiuitatis Circumcisionis, in qua et actus nostri debent et labia circumcidi, ordinare curauimus, et que resecanda  credimus, resecare, sicut in scripto authentico super hoc composito, et tam nostro quam predictorum sigillis munito plenius continetur. Ad hoc quoniam festiuitas beati protomartyris Stephani eiusdem fere subiacebat dissolutionis et temeritatis incommodo, nec ita solemniter, sicut decebat et martyris merita requirebant, in Ecclesia Parisiensi consueuerat celebrari, nos, qui eidem martyri sumus specialius debitores, quoniam in Ecclesia Bituricensi patronum habuerimus, in cuius gremio ab ineunte etate fuimus nutriti: de uoluntate et assensu dilectorum nostrorum Hugonis decani et capituli Parisiensis, festiuitatem ipsam ad statum reducere regularem, eamque magnis Ecclesie solemnitatibus adnumerare decreuimus; statuentes ut in ipso festo  tantum celebritatis agatur, quantum in ceteris festis annualibus fieri consueuit. uolentes igitur ut ex predictis institutionibus eiusdem Ecclesie seruitoribus non solum spirituale commodum, sed etiam temporale proueniat, in signum deuotionis, et ob ipsius protomartyris reuerentiam, singulis canonicis Parisiensibus, uel clericis maiori altari seruientibus, qui in Natali S. Stephani Matutinis interfuerint, sex denarios Paris., singulis uero clericis chori non canonicis quatuor denarios, singulis autem pueris chori duos denarios, singulis etiam clericis qui in missa responsum uel Alleluia, in organo triplo seu quadruplo decantabunt, sex denarios Paris. benigne conferimus in prepositura nostra Parisiensi  in perpetuum percipiendos. In festiuitate uero Circumcisionis singulis clericis chori non canonicis, qui Matutinis interfuerint, tres denarios Paris., singulis uero pueris chori, duos denarios annuatim in redditibus capituli Parisiensis percipiendos donamus, et in perpetuum habendos concedimus, et successores nostros ad soluendos redditus supradictos in perpetuum obligamus. uerumtamen si predictas solemnitates ad antiquam enormitatem, uel inordinationem  reduci forte contingeret, tam nos quam successores nostri ab eorum solutione reddituum penitus essemus immunes.

Ut igitur quod pro diuini cultus augmento statuitur perpetuo robore conualescat, presens scriptum  ad firmitatem maiorem fieri et sigilli nostri precepimus impressione muniri.

Actum anno incarnationis uerbi 1199, pontif. nostri anno tertio.





Iu. Philippus rex Odonem episcopum a belli oneribus eximit. 
[Ex magno Pastorali.]

PHILIPPUS Dei gratia Francorum rex. Nouerint uniuersi presentes et futuri, quod nos carissimum consanguineum et fidelem nostrum Odonem episcopum Parisiensem, intuitu dilectionis quam specialiter habemus ad ipsum, occasione etiam cuiusdam contumelie eidem a seruientibus nostris illate,  quam audientes plurimum doluimus, in persona sua tantum quamdiu uixerit, ab omni exercitu et equitatione absoluimus penitus, et quittamus tam tempore nostro, quam successorum nostrorum regum Francie, saluo nobis debito militum, quos idem episcopus tenetur mittere in seruitium nostrum. Quod ut ratum sit et firmum, sigilli nostri munimine et regii nominis caractere inferius annotato, presentem paginam fecimus roborari. Actum Parisius, anno uerbi incarn. MCC, regni uero nostri anno uicesimo primo, astantibus in palatio nostro, quorum nomina supposita sunt et signa, dapifero nullo Sig. Guidonis buticularii. Sig. Matthei camerarii. Sig. Droconis constabularii. Data uacante  cancellaria.





u. Philippus rex confirmat libertatem claustri Parisiensis. 

IN nomine sancte et indiuidue Trinitatis, amen. Philippus Dei gratia Francorum rex. Nouerit uniuersitas presentes pariter et futuri, quod nos libertatem et immunitatem quam ecclesia et claustrum Parisiense temporibus predecessorum nostrorum et nostro habuit ratam habemus, approbamus, et eidem ecclesie et claustro confirmamus. Ita quod quicunque predictam ecclesie claustri libertatem uel immunitatem infregerit, is centum libris  Parisiensis monete ecclesie Parisiensi emendabit, uel si centum libras reddere non potuerit, nos personam illam que forisfactum fecit, si tamen inueniri possit, dicte ecclesie reddemus, sin autem uniuersas res illius saluis tamen seruitiis et consuetudinibus, quas terre debent dominis in quorum feoda sunt, et de quibus mouent quas ille tenebit qui forisfactum fecerit, eidem ecclesie ratione predicte pene trademus, et exponemus absque contradictione ad capiendum, donec ipsi ecclesie sit satisfactum. Actum Parisius uerbi Incarnati MCC, regni uero nostri anno XXI, dapifero nullo. Sig. Guidonis buticularii. Sig. Matthei camerarii. Sig. Drogonis constabularii. Data uacante cancellaria.



uI. Odo Parisiensis episcopus asserit donum Guidonis de Leuis factum abbatie de Roca. 


Odo Parisiensis episcopus omnibus ad quos presentes littere peruenerint, in Domino salutem.

Nouerint uniuersi, quod constitutus in nostra presentia Guido de Leuis, laudante et concedente Guiburge uxore sua, pro remedio anime sue dedit et concessit in perpetuam eleemosynam Deo et fratribus de Nemore Guidonis duos modios bladi in decima sua de Logiis, et tres modios uini in uineis suis de Marliaco annuatim percipiendos. Dedit etiam iisdem fratribus unam carrucam terre, continuam illi terre, quam olim ipsis in eodem loco contulerat,  et preterea grangiam, quam ibidem habebat. Ceterum de assensu A. presbyteri S. Nonni per manum nostram ordinatum est et statutum, quod fratres ipsius loci de nutrituris animalium suorum decimam non soluent presbytero S. Nonni, sed ab ipsius solutione liberi penitus erunt et immunes. Quod ut firmum et stabile perseueret, presentem chartam ad petitionem predictorum Guidonis, et A. presbyteri S. Nonni fieri fecimus, et sigilli nostri impressione muniri. Actum anno Incarnati uerbi MCCI, pontificatus nostri anno Iu.



uII. Littere Odonis super legitimatione liberorum domini regis susceptorum de filia ducis Meranie, tempore pape Innocentii. 
[Ex chartophylacio regio Sancte Capelle Parisiensis.]


ODO, etc.

Nouerit uniuersitas uestra quod nos uidimus authenticum sanctissimi Patris nostri Innocentii pape, in quo continetur quod ipse filium et filiam excellentissimi domini nostri Philippi regis Francorum, quos ipse susceperat de Agnete filia nobilis ducis Meranie, legitimationis titulo donauit ut nullus ex natalibus eis defectus existat  . Nos uero tanquam sacrosancte Ecclesie filii mandatum apostolicum humiliter suscipientes, eosque legitimos habentes, auctoritate apostolica, cuius in hac re mandatum suscepimus, excommunicauimus et anathematizamus,  et a liminibus S. matris Ecclesie sequestrauimus omnes illos qui aliquo modo huic sanctioni apostolice attentauerint contraire uel in aliquo derogare.

Actum publice Senonis anno gratie 1201, mense Ianuario.



uIII Odo Parisiensis episcopus abbati S. uictoris facit potestatem presbyteros e suis parochiis ad libitum amouendi. 

Omnibus in Christo fidelibus ad quos presens scriptum peruenerit, Absalon abbas totusque  conuentus Beati uictoris Parisiensis, salutem.

Notum facimus quod cum in iis parochialibus ecclesiis quas habemus in diecesi Parisiensi, ut olim in ecclesiis de Atheis, de uillaribello, de ualleiocosa, et sancti Pauli, tam ego quam successores mei Parisiensi episcopo canonicum regularem ad curam animarum presentare teneamur, uenerabilis pater noster domnus Odo Parisiensis episcopus de capituli sui totius assensu, intuitu dilectionis, qua nos et ecclesiam nostram amplectitur, propria nobis liberalitate donauit in perpetuam et concessit, ut liceat mihi abbati et successoribus meis uniuersis presentatum canonicum quandocumque uoluerimus, inconsulto episcopo Parisiensi, et non requisito ipsius assensu, sine contradictione amouere,  ita tamen ut infra quindecim dies post amotionem illius predicto episcopo, aut successoribus eius alium quem uoluerimus representemus ad curam. Quod si aliquis de predictis canonicis qui in prefatis ecclesiis presenti et instituti ad curam deseruient, episcopo uel successoribus eius uidebitur minus idoneus, et hoc ex parte episcopi mihi abbati fuerit nuntiatum, uel abbati qui pro tempore fuerit, illum canonicum sine contradictione qualibet amouebimus, et alium quem uoluerimus, sicut supradictum est, episcopo aut eius successoribus infra quindecim dies post amotionem illius presentare tenebimur. In huius rei perpetuam firmitatem, etc. Actum anno Incarnati uerbi MCCII.



IX. Littere Odonis episcopi Parisiensis de sibi presentato ad curam parochie sancti Stephani de Monte per abbatem sancte Genouefe Theobaldo sancte Genouefe canonico. 


ODO Dei gratia Pariensis episcopus, omnibus presentes litteras inspecturis, in Domino salutem.

Notum facimus, quod per Amauritium canonicum sancte Genouefe de Monte, qui nobis tradidit litteras Ioannis, abbatis S. Genouefe apertas, ex parte eiusdem abbatis nobis fuit presentatus Theobaldus canonicus S. Genouefe ad curam animarum de Monte, et idem Theobaldus curam animarum eiusdem parochie suscepit a nobis, et presentibus  sacrosanctis Euangeliis et deosculatis ab eodem, promisit nobis sicut episcopo Parisiensi in uerbo sacerdotis et super ordinem suum iustitiam, obedientiam et fidelitatem, quandiu regeret parochiam memoratam. Hoc autem totum factum est Parisius in capella nostra superiori, presentibus Archembaldo decano Bituricensi et magistro Iordano socio eius, Gaufrido de Lenda, magistro Lotherio, magistro Bernardo, magistro Gaufrido de Pissiaco, magistro Nicolao Gregorio Rodulfo de Lineriis, Guidone archipresbytero, et Leodegario clerico eius, Odone presbytero de uiceour, Petro nepote Engolismensis episcopi, Roberto Bituricensi,  Petro de Lineriis clerico, Niuelone Iohanne clerico magistri Lotherii, Odone de S. Mederico, Willelmo, Escuacol, Iohanne Maurino, tunc etiam presentato ab eodem Willelmo, fratre Otranno, et fratre Petro de S. Lazaro. In cuius rei memoriam presentem chartam sigilli nostri fecimus impressione muniri. Actum anno Gratie MCCII, mense Iunio, pontificatus nostri anno quinto.





X. Littere super compositione limitum episcopatuum Beluacensis et Parisiensis. 
[Ex chartulario Parisiensi.]

PHILIPPUS, Dei gratia Beluacensis, et ODO Parisiensis episcopi, omnibus presentes litteras inspecturis,  in Domino salutem.

Notum facimus quod cum inter nos contentio uerteretur super limitibus Beluacensis et Parisiensis episcopatuum in loco de Moynel, a parte orientali prope caput Ecclesie; tandem ad locum personaliter accessimus, et in presentia nostra, et abbatum uallis Beate Marie, et Sancti Iusti, et de Hermeriis, et multorum aliorum bonorum uirorum facta inquisitione diligenti a uicinis utriusque episcopatus, pari uoluntate et consensu limites distinximus, et metas in hunc modum posuimus. Ad originem fontis de Moynel, qui est in stagno fratrum, primam metam lapideam, secundam ex directo in Calceya, tertiam in Campo subtiliori, quartam et ultimam sub quercu ex directo, que est iuxta murum qui  claudit hortos fratrum, et iuxta quemdam riuulum, qui emanat a fonte predicto, ita quod id quod est a parte Ecclesie, est in episcopatu Beluacensi: id quod est ex alia parte, est in episcopatu Parisiensi: ceteris terminis et limitibus episcopatuum predictorum in eo statu manentibus, in quo erant. Quod ut ratum permaneat et inconcussum, presentem chartam sigillorum nostrorum munimine roborauimus.

Actum anno incarnati uerbi 1202, mense Nouembri in crastino Sancti Martini.



XI. Littera eiusdem Odonis de decima de Espiers quam Adam de Monsterolio dedit quatuor matriculariis presbyteris. 
[Ex Chartulario Parisiensi.]


ODO, Dei gratia Parisiensis episcopus, omnibus presentes litteras inspecturis, in Domino salutem.

Notum facimus quod cum in Ecclesia nostra Parisiensi institueremus quatuor perpetuos matricularios clericos, et ad institutionem istam dedissemus in perpetuum de redditu nostro, et decanus et capitulum Parisiense similiter de suo, dilectus noster Adam de Munsterolo, canonicus Parisiensis, intuitu caritatis, dedit in perpetuam eleemosynam eidem institutioni decimam suam de Espieriis, quam ipse tenebat, et quatuor libras Parisienses annuatim perpetuo percipiendas in furno de Loures, et inde se deuestiuit in manu nostra ad opus dictorum matriculariorum.  Hanc itaque donationem ab eodem factam laudauerunt, et ratam habuerunt, et se seruaturos fide interposita promiserunt Alix mater eiusdem Adam, et Heluis soror ipsius A. et Robertus Ferratus miles maritus eiusdem Heluis. In cuius rei perpetuam firmitatem de consensu eorum presentem chartam sigilli nostri fecimus munimine roborari.

Actum anno Domini 1203.



XII. Littere eiusdem pro institutione quatuor matriculariorum sacerdotum in Ecclesia Parisiensi. 
[Ex Chartulario D. decani Parisiensis, charta 161.]

ODO, Dei gratia Parisiensis Episcopus, uniuersis Christi fidelibus ad quod presens scriptum peruenerit,  eternam in Domino salutem.

Quod pro diuini cultus augmento statuitur, litteris dignum est adnotari, ne facile ab humana memoria processu temporis per obliuionem deleatur. Hinc est quod tam ad presentium quam posterorum notitiam uolumus peruenire, quod cum de consensu et uoluntate capituli nostri in Ecclesia Parisiensi quatuor matricularios decreuissemus instituere sacerdotes, quorum institutio ad nos nostrosque successores perpetuo pertinebit, dilectus noster Adam de Musterolo canonicus eiusdem Ecclesie de sua suorumque parentum salute sollicitus, et tam pie institutionis fructum attendens, ad eorumdem matriculariorum sustentationem dedit, et  concessit in perpetuam eleemosynam laudantibus et fide interposita ratum habentibus Alix matre eiusdem Ade et Heluis sorore ipsius Ade, et Roberto Forti marito ipsius Heluis, decimam de Espiers, et quidquid iuris habebat in tractu decime, et quatuor libras Parisiensis monete in furno de Loures, annuatim percipiendas, quam decimam et furnum iure hereditario possidebat: ita quod quisquis tenebit Furnum illum, tenebitur reddere matriculariis sexaginta solidos in Natiuitate Domini et uiginti solidos in Pascha sine aliquibus matriculariorum missionibus, uel expensis: si autem circa emendationem uel reparationem furni aliquid ab ipsis matriculariis contigerit expendi, licebit eis percipere et sibi retinere cum pertinentiis furni, donec sumptus  in eodem furno factos et reditum predictarum quatuor integre perceperint. Sciendum preterea quod nos dedimus et assignauimus prefatis matriculariis in perpetuum septem libras Parisiensis monete, quas Parisiense capitulum nobis et successoribus nostris annuatim soluere tenebatur nomine prebende, quam abbas et capitulum Sancte Genouefe ratione compositionis inter nos et ipsos facte nobis dedisse et in perpetuum concessisse noscuntur. Et preterea dedimus eis sexaginta solidos post mortem magistri Alberti annuatim similiter a capitulo, uel ab illis, quos capitulum ordinauerit persoluendos pro uicaria eiusdem prebende nobis a capitulo sancte Genouefe collata et omnibus ad uicariam pertinentibus. Decanus autem et capitulum  dederunt eisdem matriculariis decem libras Parisiensis monete; ita quod tam ipsas decem libras, quam prescriptas septem libras, et sexaginta solidos, quos supradiximus, sepefatis matriculariis annuatim duobus terminis, scilicet in Pascha, et in festo Omnium Sanctorum, soluere tenebuntur. Nos igitur ipsius Ade deuotione pensata, statuimus et ordinauimus quod duo de predictis quatuor sacerdotibus in una septimana, alii duo in alia, singuli singulis diebus septimane sue pro anima, predicti Ade, et animabus parentum, fratrum quoque et sororum suarum, et omnium illorum, qui beneficium istud adauxerunt, uel imposterum augmentabunt, missam defunctorum bona fide in eadem Ecclesia, et in altari, uel in altaribus ad hoc sibi a  capitulo deputatis celebrabunt, et tam commendationem, quam trium lectionum uigilias dicent, exceptis diebus Dominicis, et in festiuitatibus Natiuitatis, Circumcisionis, Epiphanie, Passionis, Resurrectionis, Ascensionis Domini, et Pentecostes, Inuentionis et Exaltationis sancte crucis, solemnitatibus beate Marie, Natalitiis apostolorum, Natiuitatis beati Ioannis Baptiste festiuitate, beate Marie Magdalene, et beati Michelis, Natali beati Dionysii, depositione beati Marcelli, festiuitate etiam Omnium Sanctorum excepta, et Natali beati Stephani. Illi uero duo qui in septimana non erunt, uigilias trium lectionum cum uesperis in septimana non sua ter dicere tenebuntur; in principio quoque, et fine missarum suarum, quecunque sint pro ipso Adam  quandiu uixerit, et pro aliis uiuentibus, ad quos data hereditas pertinebat, specialem orationem cum secreta dicere tenebuntur predicti quatuor Sacerdotes; qui uero propter infirmitatem, uel aliam necessitatem non poterit agere predicta officia, prouidebit bona fide qui suppleat defectum suum. Quod si neglexerit, in illius sumptibus prouidebit capitulum. Si uero aliquod istorum beneficiorum dari non sacerdoti contigerit, portio beneficii, que ipsi competeret, si sacerdos esset, dabitur pro rata temporis ei, qui loco eius deseruiet sacerdoti. Statutum est etiam, quod nisi infra annum in sacerdotem fuerit ordinatus, tunc episcopus habebit potestatem conferendi beneficium sacerdoti. Prefati  uero quatuor sacerdotes, cum a nobis uel a nostris successoribus fuerint instituti, se predicta bona fide seruaturos iurare in nostra uel successorum nostrorum presentia tenebuntur. Quod si infra decem dies post institutionem suam iurare noluerint, extunc se nouerint anathemati subiacere, si aliquid de predicto beneficio perceperint, antequam dictum prestiterint iuramentum. Sub eodem etiam iuramento quatuor sacerdotum comprehendetur quod ita diligenter Ecclesie custodiam obseruabunt ut omni tempore tam de die quam de nocte bona fide unus eorum quatuor ad minus in ecclesia ualeat inueniri, et quod duo illorum in ecclesia de nocte iacebunt: nunquam autem ecclesia de die claudetur. Cum autem prefati matricularii a nobis fuerint  instituti, nobisque fidelitatis exhibuerint iuramentum et homagium fecerint, uenire in capitulum, ibique fidelitatem iurare capitulo tenebuntur, sicut matricularius laicus ab antiquo facere consueuit. Ibidem etiam iisdem matriculariis altare, in quo, sicut ordinatum est, celebrare debebunt decanus et capitulum, assignabunt, et eosdem inuestient de altari. Ceterum cum in Ecclesia nostra unicus esset matricularius laicus ab antiquo, nec ad tanti sufficeret pondus officii, tres alios matricularios laicos eidem de assensu et uoluntate capituli duximus adiungendos in propriis personis Ecclesie seruituros; quorum quilibet centum solidos Parisienses, quandiu Andreas matricularius uixerit, de redditibus matricularie percipiet annuatim ab eodem  Andrea in Natiuitate Domini, et in Natiuitate sancti Ioannis persoluendos mediatim; cedente uero uel decedente Andrea, omnes redditus et prouentus eiusdem matricularie inter matricularios quatuor laicos diuidentur equaliter, eo excepto quod maior matricularius qui antiqua libertate et immunitate gaudebit, successor uidelicet Andree, ultra quartam portionem, que ipsum continget, tres modios et dimidium uini solus percipiet annuatim de undecim modiis et dimidio uini, quos percipiebat matricularius ab episcopo: Et preterea sex sextarios bladi de decem et octo sextariis hybernagii quos percipiebat in granario episcopi, et insuper fercula que matricularius in domo episcopi percipere consueuit;  residuum uero tam uini quam bladi, et omnium reddituum et prouentuum tam collatorum quam inposterum, annuente Domino, conferendorum, per quatuor partes equales inter quatuor matricularios diuidetur; omnes autem predicti matricularii laici sicut et clerici instituentur a nobis: qui postquam a nobis instituti fuerint, nobisque fidelitatem et homagium fecerint, in capitulum uenire, et fidelitatem iurare capitulo tenebuntur, quam ab antiquo matricularius exhibebat: si uero maior matricularius laicus circa seruitium ecclesie assiduitatem non fecerit, pro se seruitorem idoneum prouidebit, qui cum tribus residuis matriculariis tam circa pulsationem campanarum, quam alia, que ipsis incumbunt agenda, matricularii supplebit officium. In  iuramento sane matriculariorum ipsorum, quod tam nobis quam capitulo exhibebunt, specialiter exprimetur quod ecclesie custodie ita diligenter insistent, ut omni tempore tam de die quam de nocte unus eorum quatuor ad minus, sicut et de sacerdotibus superius dictum est, in ecclesia ualeat inueniri: et quod duo illorum in ecclesia de nocte iacebunt. Si que uero alia sunt que officio matriculoriorum tam clericorum quam laicorum uelimus adnectere, cum a nobis et a capitulo fuerint ordinata, redigentur in scriptum; et matricularii eadem obseruare et facere tenebuntur. Quod ut perpetuam obtineat firmitatem, presentem chartam fecimus notari, et tam sigilli nostri quam sigilli capituli munimine roborari.

 Actum anno Incarnati uerbi 1204, pontificatus nostri anno septimo.



XIII. Iustitutio anniuersarii Odonis facta a capitulo Parisiensi. 
[Ex Magno Pastorali.

ODO, Dei gratia Parisiensis episcopus, omnibus fidelibus presentes litteras inspecturis, in Domino salutem.

Notum facimus quod cum karissimi nostri H. decanus et capitulum B. Marie Parisiensis, anniuersarium nostrum instituissent in Ecclesia Parisiensis solemniter et perpetuo celebrandum, et ad hoc quadraginta solidos Parisiensis monete in bursa  capituli annuatim excipiendos benigne et liberaliter assignassent: nos ipsorum deuotionem attendentes, in augmentum prefati beneficii dedimus et concessimus in perpetuum capitulo memorato sexaginta solidos Parisienses in censu nostro de Brunello annis singulis percipiendos. Sciendum autem quod iidem sexaginta solidi cum prefatis XL solidis a capitulo, sicut dictum est, persoluendis in uigilia et in die anniuersarii nostri distribuentur canonicis B. Marie, et clericis maioris altaris seruitio deputatis, qui anniuersario nostro intererunt. Ceteris uero clericis chori B. Marie dedimus XL libras Parisienses monete ad redditus comparandos, et tam in uigilia quam in die anniuersarii nostri clericis chori similiter distribuendos. In huius  itaque rei perpetuam firmitatem presentem paginam sigilii nostri fecimus impressione muniri.

Actum anno Incarnationis uerbi 1204, pontificatus nostri an. uIII.



XIu. Odo Parisiensis episcopus prebendam et uicariam capitulo Parisiensi concedit. 
[Ex magno Pastorali.]

ODO Dei gratia Parisiensis episcopus, omnibus Christi fidelibus ad quos presens scriptum peruenerit, eternam in Domino salutem.

Ad uniuersorum notitiam uolumus peruenire, quod cum uenerabiles uiri, abbas et capitulum S. Genouefe  prebendam et uicariam, quam in ecclesia B. Marie Parisiensis habebant, nobis et successoribus nostris ratione compositionis que inter nos et ipsos intercesserat, contulissent penitus et quittassent, nos postmodum, tam prebendam quam uicariam memoratam dilectis fratribus nostris Hugoni decano et capitulo Parisiensi concessimus et quittauimus perpetuis temporibus possidendam, ut tam de prebenda, quam uicaria eisdem prout uoluerint, liceat ordinare; ita tamen quod capitulum supradictum preter decem libras Parisiensis monete, quas matriculariis sacerdotibus in ecclesia nostra a nobis nouiter institutis habendas perpetuo contulerunt, eisdem matriculariis septem libras Parisienses, et post cessionem uel decessum magistri Alberti sexaginta  solidos eiusdem monete annuatim soluere tenebuntur. Ut igitur donatio ista et concessio perpetuo robore conualescat, presentem chartam sigilli nostri fecimus impressione muniri. Actum anno Incarnati uerbi, MCCIu pontificatus nostri anno uII



Xu. Donationes facte Portui regis. 

ODO Dei gratia Parisiensis episcopus, omnibus presentes litteras inspecturis, in Domino salutem.

Notum facimus quod cum dominus Mattheus de Malliaco olim esset Hierosolymam profecturus, ipse pro remedio anime sue, et anime Mathildis uxoris sue assignauit Xu libras annui redditus apud Mellentum, et posuit eas in nostra et eiusdem Mathildis  dispositione, ut eas assignaremus et conferremus prout uideremus expedire. Consilio itaque bonorum uirorum assignauimus eas et contulimus eas in perpetuum ecclesie de Porrois. Preterea cum dicta Mathildis acquisiuisset quosdam redditus apud Galardum, scilicet tertiam partem in molendino Herchenout, et dimidiam partem in molendino Diuitis burgi, et quartam partem in molendino de Freteual, concessit in perpetuam eleemosynam eidem ecclesie decem modios bladi annui redditus in predictis redditibus molendinorum iam dictorum, absque omni exactione et molendinorum reparatione, percipiendos ad mensuram de Galardon, bladi uidelicet rationabilis, quale molendina  lucrarentur. Ita quod si unum uel duo predictorum molendinorum aliquo casu, quod auertat Deus, in ruinam redigantur, de redditu molendini superstitis, prout poterit sufficere, predicte ecclesie super decem modiis satisfiet. Hanc autem assignationem et donationem super dicta pecunia, et memorato blado prefate ecclesie factum laudauerunt, et fide interposita concesserunt Buchardus et Mattheus fratres, scilicet filii prenominatorum Matthei et Mathildis. Mattheus etiam dominus Montismorenciaci, de cuius feodo mouebant prefate quindecim libre, eamdem assignationem laudauit et concessit. In cuius rei testimonium de consensu eiusdem Mathildis et filiorum suorum, presentem chartam sigilli nostri fecimus impressione muniri.  Actum anno Dom. MCCuI.



XuI. Littere Odonis Parisiensis episcopi, pro institutione festi S. Bernardi in Ecclesia Parisiensi. 
[Ex magno Pastorali.]

ODO, Dei gratia Parisiensi episcopus, omnibus presentes litteras inspecturis, in Domino salutem.

Notum facimus quod cum decanus et capitulum Parisiense ad preces nostras nobis liberaliter concesserint et benigne, quod singulis annis in crastino S. Bartholomei apostoli facient festum B. Bernardi, primi Clareuallensis abbatis, in Ecclesia Parisiensi ad dimidium duplum, assignauimus et contulimus eis in perpetuam eleemosynam decimam illam, quam emimus  apud Buc, uersus Castrum-forte, ita quod inde annis singulis in festo predicto ad matutinas distribuentur singulis canonicis presentibus, et quatuor matriculariis presbyteris, singulis uidelicet sex denarii. Si quid uero residuum fuerit de pretio fructus decime supradicte, distribuetur clericis chori Parisiensis, sicut extendi poterit ad singulos illorum, qui predictis intererunt matutinis. In cuius rei perpetuam firmitatem presenti charte sigillum nostrum fecimus apponi.

Actum ab Incarnatione Domini 1207, mense Augusto.



XuII. Littere eiusdem Odonis qua donat noualia capitulo Parisiensi. 
[Ex Magno Pastorali.]


ODO, Dei gratia Parisiensis episcopus, dilectis in Christo filiis Hugoni decano, totique capitulo B. Marie Parisiensis, in perpetuum.

Et uestre conuersationis honestas, et ecclesiastice utilitatis nos inducit ut eo libentius uestris prouideamus commodis, et quieti, qui uobis et Ecclesie uestre sumus specialius obligati. Ea propter, dilecti in Domino filii, uestre deuotionis attendentes affectum, in omnibus locis nostre diecesis, in quibus decimationem habetis uel habituri estis, decimas omnium noualium faciendorum, seu iam factorum, que non sunt aliis assignate, uobis, et Ecclesie uestre in perpetuum quiete et libere  possidendas concedimus, donamus, et presentis scripti patrocinio confirmamus, saluo iure alterius Ecclesie, que in eodem territorio partem decimationis haberet.

Actum anno gratie 1207, mense Augusto.



XuIII. Auctoramentum de uenditione quorumdam prediorum a Guidone domino Caprosie facta. 

Odo Dei gratia Parisiensis episcopus

Nouerint uniuersi quod Guido dominus Caprosie, recognouit in presentia nostra se uendidisse pro octies uiginti libris Parisiensibus nouelle domui de Porrois molendinum quod ipse habebat apud Germeuillam, et terram, et pratum quod habebat iuxta predictum  molendinum, et pratum quod Magna Roschia uocatur, quod habebat sub molendino, et boscum suum prope Porrois situm ex altera parte riui, sicut signa et mete determinant; et feodum suum concessit eidem domui acquirendum, sicut termini et mete demonstrant, si poterit ab eis acquirere qui habent dominium. Concessit etiam animalibus predicte domus absque capris pascua in communibus nemoribus, nec pecora domus alia nemora Guidonis secta poterunt intrare infra quinquennium, nisi sicut communitas terre intrabit, nisi specialiter hoc concesserit idem Guido, et si ipse uel heres suus uelit essartare nemora sua, predicta domus non poterit reclamare. Hoc concessit et laudauit  Auelina uxor eiusdem Guidonis, et tam ipse quam ipsa fidem dedit de ferenda garantia. In cuius rei testimonium de uoluntate dicti Guidonis, presentem chartam fieri fecimus, et sigillo nostro muniri. Actum anno Domini MCCuII mense Augusto.



XIX. Fundatio ecclesie sancti Symphoriani. 

Odo Dei miseratione Parisiensis episcopus, omnibus ad quos littere presentes peruenerint, in Domino salutem.

Quod pro diuini cultus augmento statuitur, litterarum conuenit testimonio commendari, ne processu temporis ualeat in obliuionem adduci: ad uniuersorum itaque notitiam uolumus peruenire,  quod cum esset in ciuitate Parisiensi locus quidam, reuerentie, et religionis antique, in quo gloriosus martyr Dionysius in carcere traditur fuisse detentus, quem etiam Dominus iehsu Christus sua perhibetur presentia honorasse: cum eidem martyri corporis sui sacramentum propinauit ibidem, ubi etiam deuotio fidelium capellam erexerat, que postmodum per incuriam ad solitudinem redacta fuerat et neglecta. Tandem inspirante gratia Spiritus sancti, nobilis uir Mattheus comes Bellimontis, qui tam in capella quam domuncula adiacente ius patronatus et proprietatis habebat, quidquid iuris habebat ibidem in nos ac successores nostros pia liberalitate transfudit. Nos itaque locum ipsum ad honestiorem statum reducere  cupientes, ibi in memoriam et uenerationem B. Dionysii capellam sollemniorem ereximus, et capellanos instituimus in eadem ecclesia seruituros et residentiam in personis propriis bona fide facturos. Ad eorum igitur sustentationem Elienor illustris comitissa uiromandie, pro salute domine A. serenissime quondam Francie regine, pietatis intuitu contulit centum marchas argenti, de quibus comparauimus ab abbate et conuentu Montisestiui furnum quem habebant Parisius, qui dicitur furnus inferni, cum omnibus ad eum pertinentibus, pro centum et triginta libris Parisiensibus. De residuo uero uidelicet sexaginta et decem libris Parisiensibus, ementur redditus ad opus capellanorum  quos prediximus, cum decima Willelmi Buignelli militis redempta fuerit, que pro illis sexaginta et decem libris modo tenetur pignori obligata. Ad opus eiusdem capelle Garnerus etiam de S. Lazaro ciuis Parisiensis, et Agnes eius uxor domum suam sitam ante portam S. Iuliani Pauperis totam sicut comportat se usque in magnum uicum, liberam ab uno denario censuali, et omni consuetudine et iure, quod Simon de Pissiaco miles in eadem domo habebat, et in manu nostra quitauit, et tres arpennos uinearum in ualle S. Martini, et unum arpennum et dimidium apud Leruel eidem loco misericorditer contulerunt; et sciendum est, quod omnes prouentus et redditus supradicti, quatuor, ut dictum est, in eadem capella seruituris, proportione  distribuentur equali, quorum unus pro anima memorate regine, tres uero pro Garnero et Agnete perpetuo celebrabunt, quorum institutio ad solum Parisiensem episcopum pertinebit. Cuicunque autem earumdem capellaniarum, uel aliarum in eadem ecclesia futurarum aliqua conferetur, ipse tempore institutionis sue iurare tenebitur se facturum in capella residentiam in persona propria bona fide, et quod ordinem sacerdotis, si sacerdos non fuerit, suscipiet infra annum, ita quod nichil percipere poterit de fructibus ecclesie, donec promotus fuerit ad ordinem sacerdotis; sed interim cedent fructus in necessitates ecclesie. Sciendum etiam quod diuina officia sollemniter celebrabuntur in predicta capella, in matutinis, missa et uesperis, et aliis  horis canonicis, et pulsabuntur Campane, sicut solet fieri in ecclesia prebendali, ita quod omnes misse preter conuentualem sine nota et pulsatione campane celebrabuntur. Concessimus preterea, ut dictus comes Bellimontis in eadem capella capellaniam unam constituere possit, et liceat ipsi et successoribus suis comitibus Bellimontis eam conferre persone idonee nobis et nostris successoribus presentande, que nobis subiecta erit in omnibus. Quotiens uero dictarum capellaniarum aliqua per mortem capellani uacauerit, in quibus nullo alio uacationis modo fieri uolumus annuale medietatem annualis fabrice et aliis necessitatibus capelle statuimus deputari, et alteram medietatem percipiet institutus iuxta formam predictam.  Quod ut ratum permaneat, presentem chartam sigilli nostri fecimus impressione muniri. Actum Parisius, anno Incarnati uerbi MCCuII, pontificatus nostri anno decimo mense Augusto.



XX. Institutio duorum sacerdotum facta ab eodem Odone in ecclesia Sancti Symphoriani Parisiensis. 
[Ex chartophylacio regio asseruato in Sancta Capella Parisiensi.]

ODO, Dei gratia Parisiensis episcopus, omnibus presentes litteras inspecturis, in Domino salutem.

Notum facimus quod cum uir nobilis Mattheus comes Bellimontis pro salute anime sue, et antecessorum  suorum, et pro recompensatione itineris Ierosolymitani, dedisset et in perpetuam eleemosynam concessisset Deo et nobis in honore beati Dionysii locum illum, in quo incarceratus dicitur beatus Dionysius, qui dicitur Capella Sancte Catharine, et edificium quod in eodem loco situm est, scilicet a pratello exteriore usque ad stratam anteriorem, que inter ipsum locum et ecclesiam Sancti Dionysii de Carcere ducit, ad edificandam ecclesiam in qua sacerdotes Deo et beato Dionysio in perpetuum deseruient; ita quod pratellum et totum residuum edificiorum suorum ipsi comiti et heredibus suis libere ex integro remanebunt: concessimus quod nos duos sacerdotes ibidem instituemus, et ipse comes intuitu salutis anime sue  in eadem ecclesia, que ibidem a nobis construetur, unum sacerdotem de suo proprio constituet, cuius beneficium quotiescunque, uel quoquo modo uacare contigerit, idem comes et heredes sui alteri persone idonee libere conferre poterunt, quam tamen personam nobis episcopo Parisiensi, et successoribus nostris presentare tenebuntur, que iurabit ipsi episcopo residentiam et seruitium ipsius Ecclesie, et quod si non fuerit sacerdos, infra annum ordinem sacerdotis recipiet; duo etiam sacerdotes qui instituentur a nobis et successoribus nostris de seruitio et residentia simile iuramentum prestabunt. Quod ut ratum permaneat presentem chartam sigilli nostri fecimus impressione muniri.

Datum anno Domini 1206, mense Decembri.



XXI. Odo episcopus Parisiensis confirmat initam compositionem inter abbatem S. Dionysii et abbatissam de Footel. 


ODO Dei gratia episcopus, HUGO decanus et capitulum Parisiense, omnibus presentem chartam inspecturis, in Domino salutem.

Notum facimus quod cum inter uenerabilem abbatem et conuentum B. Dionysii ex una parte, et abbatissam et conuentum de Footel ex altera, coram me episcopo, et me decano, et multis aliis de capitulo Parisiensi, et, coram iudicibus a sede apostolica delegatis, scilicet Egidio priore sancti uictoris Paris. Simone succentore Siluanectensi, magistro Roberto de  Corchon canonico Nouiomensi, compositio facta sit super ecclesia prioratus B. Marie de Argentolio et eius appendiciis, nos compositionem illam ratam et gratam habentes, eam confirmamus. Huius compositionis forma talis est: scilicet quod abbatissa et moniales de Footel renuntiauerunt omni iuri, si quod habebant in dicta ecclesia de Argentolio et eius appendiciis secundum formam infra scriptam, uidelicet iuri, si quod habebant in uilla de Argentolio et eius appendiciis, et in Sartouuilla, Cauenolio, Trapis, Eranceri, Bardini, Ademuilla, Chrisi, Mellay, Santleonio, Mostrol, Momeliam et earumdem uillarum appendiciis, et uno molendino apud Miledunum, et eius appendiciis, et in decima de  Asneriis. Cesserunt etiam omne ius et omnem actionem, si quod uel quam habebant ad dictam ecclesiam B. Marie, et omnia supradicta petenda ecclesie B. Dionysii, ita tamen quod de consensu partium actum est specialiter et intellectum, quod in hac supradicta renuntiatione et cessione non intelligatur aliquod comprehensum, quod nos episcopus uel ecclesia Parisiensis, uel monasterium de Footel, uel aliquis extraneus qui causam haberet siue a nobis episcopo uel ecclesia Parisiensi, uel monasterio de Footel teneremus et possideremus eo tempore, quo hec compositio facta est. Si qua enim non sunt expressa que ad dictam ecclesiam de Argentolio pertinuerant, ius retinetur saluum utrique parti quod habebat ante compositionem.  Instrumenta etiam ad hanc causam pertinentia abbatissa et moniales de Footel tradiderunt prefatis iudicibus, de consensu ecclesie B. Dionysii, et renuntiauerunt quod nec eis instrumentis nec aliis contra B. Dionysium, uel alium qui habet causam ab eo, utentur de cetero pro iis causis, scilicet quantum ad has causas pro cancellatis habebuntur. Si qua enim instrumenta fuerunt, que pertinuerant ad supradictam causam, et alia quantum ad has causas pro cancellatis habebuntur, quantum ad alia in sua durabunt firmitate. Actum est etiam inter partes, quod nos episcopus et ecclesia Parisiensis habeamus et retineamus in dicta ecclesia de Argentolio et omnibus supradictis, tam expressis quam non expressis, omne ius quod habebamus ante  compositionem istam, salua compositione que presentibus iudicibus facta est inter me episcopum et ecclesiam B. Dionysii, super iure ecclesie prioratus B. Marie de Argentolio. Iurauerunt etiam corporaliter predicte abbatissa et conuentus de Footel quod dictam renuntiationem et cessionem, et alia que superius dicta sunt, bona fide seruabunt nec contrauenient; si autem contrauenirent, et monite ab abbate et alio monacho B. Dionysii, qui primo loco post abbatem presidet ordini, nollent post commonitionem infra triginta dies desistere, omne damnum quod ex hoc contingeret ecclesie B. Dionysii resarcirent, nichilominus compositione ista in sua firmitate durante: pro bono autem pacis  abbas et conuentus B. Dionysii quitauerunt dictis abbatisse et monialibus omne ius si quod habebant in ecclesia Sancti Nicolai prope montem Melianum sita, cum domo et clausura, cum tribus sextariis frumenti, quos debet percipere dicta ecclesia Sancti Nicolai singulis annis in grangia de Monmeliant, et quatuor arpennis terre quos eadem ecclesia sancti Nicolai tenet ibi ad campi partem. Cesserunt etiam eisdem abbatisse et monialibus omne ius, omnem actionem, si quod uel si quam habebant ad supradicta petenda, salua tamen campi parte et iure campi partis, excepto quod uendere non compellentur ab ecclesia B. Dionysii moniales. Dederunt etiam monasterio de Footel quatuor arpennos terre circa dictam ecclesiam S. Nicolai. Non cogent  etiam moniales uendere domos uel uineas, uel alia si que habent sub ecclesia B. Dionysii uel eius membris, scilicet permittent in pace possidere ubicunque teneant, sicut modo tenent uel possident, nec super eis aliquam de cetero facient controuersiam. Assignauerunt etiam eisdem abbatisse et monialibus in terris certis in territorio de Trembleyo decimam que singulis annis ualet decem libras Parisienses, et facient dictas moniales dictam decimam perpetuo in pace tenere. Preterea dicti abbas et conuentus B. Dionysii promiserunt se soluturos quadringentas libras Parisienses in festo sancti Andree proxime uenturo, et alias quadringentas  libras Parisienses in eodem festo reuoluto anno prefatis abbatisse et monialibus. Iurauerunt etiam corporaliter prefati abbas et conuentus B. Dionysii, quod omnia supradicta bona fide implebunt, nec contrauenient; si autem contrauenirent, omne damnum quod ex hoc contingeret, monasterio de Footel resarcirent, nichilo minus compositione ista in sua firmitate durante. In cuius rei perpetuam firmitatem, presentem chartam sigillorum nostrorum fecimus impressione muniri.

Actum Parisiis anno Domini MCCuII, mense Aug. uII Kalend. Septembris.





XXII. Odo Parisiensis episcopus et Henricus abbas sancti Dionysii de ecclesia de Argentolio disceptantes conciliantur. 


Ego HENRICUS B. Dionysii abbas totusque eiusdem loci conuentus.

Notum facimus, tam presentibus quam futuris, quod cum esset contentio inter nos ex una parte, et Odonem Parisiensem episcopum ex altera, super iure ecclesie prioratus beate Marie de Argentolio, nos amicabiliter mediantibus nobis uiris in hunc modum composuimus. Scilicet quod idem episcopus et successores eius et capitulum Parisiense de cetero non facient neque facere poterunt, quod sit abbas uel abbatissa in predicta ecclesia Beate Marie de Argentolio, imo remanebit  ibi prioratus beati Dionysii, nec poterunt facere quod monachi beati Dionysii possint amoueri ab eadem ecclesia. In eadem autem ecclesia Beate Marie de Argentolio episcopus predictus et successores sui habebunt in perpetuum duas procurationes singulis annis, unam scilicet sine taxatione, sicut solet haberi, et aliam que non poterit excedere summam sexaginta solidorum. Archidiaconus etiam Parisiensis et successores sui habebunt ibidem in perpetuum duas procurationes singulis annis, unam scilicet sine taxatione, sicut solet haberi, et aliam que non poterit excedere summam uiginti solidorum, nec plures quam duas procurationes poterit ibidem habere episcopus per annum, nec archidiaconus similiter plures quam duas.  Omnia uero alia episcopalia iura remanent episcopo Parisiensi et successoribus suis in perpetuum in prefata ecclesia beate Marie de Argentolio propter  alia uidelicet iura que priuilegia beati Dionysii modo exstantia auferunt  eidem episcopo, nec alia priuilegia poterimus impetrare de cetero contra episcopum uel capitulum Parisiensem quantum pertinet ad dictam ecclesiam Beate Marie de Argentolio. uerumtamen si aliquando contigerit quod episcopus Parisiensis uel successores sui interdicant Argentolium, quod episcopo Parisiensi licet nonobstante aliquo priuilegio, poterunt pariter interdicere dictam ecclesiam Beate  Marie de Argentolio, tali modo quod monachi eiusdem ecclesie non poterunt recipere interdictos nec excommunicatos, nec pulsare campanas, sed facient diuinum seruitium summissa uoce et ianuis clausis, et contra hoc non poterimus uti aliquo priuilegio habito uel habendo. Assignauimus etiam eidem episcopo, et successoribus suis sex modios bladi, scilicet medietatem hibernagii, et aliam medietatem marceschie ad mensuram Parisiensem percipiendos annis singulis infra festum B. Remigii in decimis nostris apud Herbleium, et apud Montiniacum, scilicet tres modios in una granchia, et tres modios in altera; ita quod si minus fuerit in una, de altera suppleatur, et si ambe non sufficerent, de alia decima suppleatur  in episcopatu, uidelicet ad Petram latam. Hanc autem assignationem iamdiu  uolumus manere donec acquisierimus sex modios bladi, scilicet medietatem hibernagii, et aliam medietatem marceschie ad mensuram Parisiensem in decimis in episcopatu Parisiensi constitutis in tribus locis competentibus ad plus, uel in duobus locis competentibus, uel in loco competenti si uoluerimus, et eosdem sex modios acquisitos assignauerimus in perpetuum episcopo Parisiensi et successoribus suis, et tunc alia assignatio cessabit. In huius rei perpetuam firmitatem presenti charte sigilla nostra fecimus adhiberi. Actum anno gratie millesimo ducentesimo septimo, septimo kal. Septembris.



XXIII. Odonis episcopi, Hugonis decani, et uniuersi capituli Parisiensis, quibus significant Prepositiuum cancellarium iurauisse se statutum quod episcopus Parisiensis de residentia cancellarii fecerat, obseruaturum. 
[DUBOULAY, Hist. Uniu. Paris. III, 36.]


ODO, Dei gratia Parisiensis episcopus, HUGO decanus, et uniuersum capitulum Parisiense, omnibus presentes litteras inspecturis, salutem in Domino.

Notum facimus uniuersis quod nos residentiam cancellarii Parisiensis attendentes necessariam esse nostre Parisiensi Ecclesie et communitati scholarium, de bonorum uirorum consilio et communi assensu statuimus in capitulo Parisiensi, ut quicunque  de cetero cancellarius Parisiensis fuerit, teneatur in propria persona bona fide in Ecclesia Parisiensi residere, quandiu cancellariam tenuerit: et quod per se uel per alium nullatenus procurabit, quod relaxetur a iuramento predicto. Statuimus etiam quod nichil de fructibus cancellarie percipere possit, donec pretaxatum exhibuerit in Parisiensi capitulo iuramentum. Postquam autem magister prepositiuus factus est cancellarius, rogauimus eum ut dictum faceret capitulo iuramentum, et ad necessitatem residentie faciende se astringeret, qui libenter et benigne suum ad hoc inclinauit assensum. Et primus iurauit in forma predicta, in qua  successores sui cancellarii de cetero iurare similiter tenebuntur. Quod ut ratum et firmum permaneret, presentem chartam sigillorum nostrorum fecimus impressione muniri.

Actum anno 1207.





XXIu. Fundatio eiusdem episcopi pro mandato faciendo in Cena Domini. 
[Ex paruo Pastorali.]

HUGO decanus, totumque capitulum Beate Marie Parisiensis, uniuersis Christi fidelibus presentem paginam inspecturis, in Domino salutem.

Ad uniuersorum uolumus notitiam peruenire quod cum pie memorie dominus Odo, quondam Parisiensis  episcopus, ad faciendum Mandatum quinquaginta pauperum in Cena Domini, unum modium bladi misericorditer assignasset in conquestu suo, quod monachi Beati Dionysii assignauerant ei apud Herblayum. Nos, attendentes quod in aliis diebus Quadragesime Mandatum pauperum, cum non essent tantummodo nisi duo pauperes, minus solemniter id agebatur: de communi consensu ordinare curauimus, quod a secunda feria post Dominicam qua cantatur, Inuocauit me, usque ad feriam quintam in Cena Domini, singulis diebus Quadragesime  recipientur per manum hebdomadarii sacerdotis, uel per manum succentoris, quoties monachus uel regularis hebdomadarius abfuerit, tredecim pauperes:  quorum pedes in refectorio abluentur a ministris maioris altaris, sacerdote uidelicet, diacono et subdiacono, quibus tres pueri ministrabunt. Ablutioni autem et Mandato interesse tenebitur succentor Ecclesie nostre, qui pro tempore fuerit, uel si forsan succentor interesse, et huic officio uacare ex euidenti necessitate non potuerit, magister puerorum chori uice ipsius huic officio interesse debebit, prouisurus ut idem officium deuote, ordinate, et eo modo quo statutum est, peragatur. Utroque autem istorum ex iusta et necessaria causa absente, per unum de ministris maioris altaris succentor hoc implere tenebitur. Succentor autem, uel is qui uices eius  exequetur,  facta pedum ablutione, sacerdoti, diacono et subdiacono denarios ministrabit: de quibus singulis pauperibus cum manuum osculo quatuor denarios offeret ad refectionem eorum. Dabit insuper sacerdoti quatuor denarios, diacono quatuor denarios, subdiacono quatuor denarios, et unicuique puerorum unum denarium. Finito autem Mandato antequam pauperes, uel ipsi, refectorium exeant, pro animabus predictorum Odonis episcopi, Hugonis decani, Petri succentoris sacerdotum, et pro animabus illorum, qui beneficium illud augmentauerint, dicentur, De profundis, cum Oratione Dominica, et precibus que sequuntur, et Collecta  in hunc modum: Absolue, quesumus, Domine, animam famuli tui pontificis, et animas famulorum tuorum sacerdotum, et animas omnium nostre congregationis fratrum, et omnium fidelium defunctorum, etc. His autem peractis, sicut mos est, ad ecclesiam reuertentur. Antiquam autem consuetudinem de duobus pauperibus clericis, quibus pedes ablui solebant, in nullo mutamus: imo cum tredecim pauperibus in refectorium uenient, quod consueuerunt facturi, et antiquum hospitalis Beate Marie beneficium recepturi. Quinta uero feria in Cena Domini recipientur a succentore quinquaginta pauperes, quorum pedes abluentur ab uniuersis presbyteris, et diaconis, canonicis, et aliis  presbyteris et diaconis maiori altari seruientibus, quibus subdiaconi canonici ministrabunt. Et unicuique predictorum pauperum succentor quatuor denarios  distribuet. Ad predictam siquidem solutionem, et distributionem beneficii faciendam deputauimus modium bladi a prefato Odone episcopo  assignatum, et uiginti solidos Parisienses a Petro succentore pia liberalitate collatos.



XXu. Littere Odonis ad Innocentium III papam.---Significat quid in materia diuortii intra regem et reginam actum sit.







XXuI. Petrus de Nemore, Parisiensis episcopus, Odonis donationes confirmat. 
[Ex Magno Pastorali Parisiensi.]


PETRUS, Dei gratia Parisiensis episcopus, dilectis filiis HUGONI decano et capitulo Parisiensi in perpetuum.

Quod pro utilitatis ecclesiastice et diuini cultus statuitur incremento, perpetuo dignum est robore communiri, ne processu temporis malitia cuiuslibet ualeat eneruari. Ad uniuersorum itaque notitiam uolumus peruenire, quod felicis memorie dominus Odo, quondam Parisiensis episcopus predecessor noster, enormitates quasdam eliminare desiderans, que sub pretextu praue consuetudinis in Parisiensi  Ecclesia pullularant festum Dominice Circumcisionis, et Natale S. Stephani protomartyris ad statum decreuit reducere regularem, et solemniter instituit celebrari; singulis autem canonicis et clericis maiori altari seruientibus, qui in Natali B. Stephani Matutinis intererunt, sex denarios Paris, singulis uero clericis chori non canonicis quatuor denarios, singulis etiam pueris chori duos denarios, et singulis clericis, qui in missa responsorium uel Alleluia, in organo triplo, seu quadruplo decantabunt, sex denarios benigne contulit et concessit, in prepositura  nostra Parisiensi annuatim quiete et libere percipiendos. In festiuitate autem Circumcisionis singulis clericis chori non canonicis tres denarios Parisienses, et singulis pueris duos denarios in reditibus capitii perpetuo percipiendos liberaliter assignauit. Dedit etiam in perpetuam eleemosynam capitulo Parisiensis Ecclesie stationem de pane et uino et carnibus porcinis annuatim in festo Pentecostes a Parisiensi episcopo, qui pro tempore fuerit, persoluendam; et statuit ut quilibet canonicorum S. Dionysii de passu eadem die dimidiam percipiat stationem. Concedit insuper et concessit capitulo Paris. sexaginta solidos Paris. in censu de Brunello singulis annis percipiendos in die anniuersarii sui, prout ordinauit, distribuendos. Ad hec prebendam  et uicariam quam ecclesia Sancte Genouefe, in ecclesia Parisiensi habere solebat, quam idem episcopus acquisiuit capitulo Parisiensi; concessit pariter et quittauit, ut tam de prebenda quam de uicaria pro sua disponerent uoluntate. Preterea octo matricularios de assensus uoluntate capituli in Ecclesia Parisiensi instituit, et ad eorum sustentationem tam ipse quam capitulum certa et perpetua deputauit. Decimas etiam omnium noualium faciendorum, seu iam factorum que nondum aliis erant assignate, in omnibus locis Parisiensis diecesis, in quibus Ecclesia Parisiensis decimationem habebat, uel habitura erat, capitulo et Ecclesie in perpetuum quiete et libere possidendas concessit, et liberaliter  erogauit, saluo iure alterius Ecclesie, que in eodem territorio partem decimationis haberet. Preterea quam emerat apud Buc in ius et proprietatem capituli pia donatione transfudit ad denarios matutinales in festo B. Bernardi distribuendos. Ceterum assignauit Ecclesie et succentori Parisiensi, et contulit ad Mandatum faciendum in Cena Domini unum modium bladii ad mensuram Paris. medietatem hibernagii et medietatem mareschie, apud Herebleium in blado quod acquisierat et habuerat a monachis B. Dionysii; ita quod si abbas et monachi B. Dionysii bladum illud episcopo Parisiensi alibi assignarent, succentor predictum modium bladi ibi perciperet, ubi bladus episcopi assignatur. Donauit insuper clericis matutinalibus partem illam, quam  percipiebat in oblationibus crucis que proueniunt in sexta feria, in Passione Domini, uidelicet medietatem omnium oblationum. Nos itaque prescriptas donationes, et concessiones, et institutiones approbantes et ratas habentes, ipsas per presentis scripti paginam confirmamus, et sigilli nostri munimine roboramus, easque perpetuo manere decernimus et precipimus inconcussas.

Datum Parisiis, anno Incarnationis Dominice 1208, pontificatus nostri ann. 1.





RELATIO Insignis miraculi, tempore Odonis Parisiensis episcopi, meritis beate Genouefe patrat super exundatione Sequane, urbi Parisiorum excidium minitantis. 
[Gall. Christ., uII, Instrum. 228, ex Labbei Biblioth. nou. mss., I, 662.]

 Gloriosus Deus in sanctis suis, qui in abundantia delictorum gratie sue ostendit superabundantiam, et in flagellis populi sui non tantum suam, sed et sanctorum suorum manifestauit gloriam. Gloria hec et misericordia Dei sepius et sepius manifestata est in oculis suis, in flagellis regni Francorum, et in miraculis B. uirginis Dei dilecte Genouefe. Unde est propositum nostrum de his que oculis nostris uidimus, ueritati testimonium perhibere, ut simus ex eius discipulis, qui est »uia, ueritas et uita :« uia in exemplo, ueritas in promisso, uita in premio.

Anno igitur uerbi incarnati 1206, indictione IX, mense Dec., flagellauit Deus regnum Francorum uehementi inundatione pluuiarum et impetu fluminum  proprios fines et margines excedentium, ita ut in diluuio aquarum multarum arbores excelse stirpitus euerterentur, et terre nascentia radicitus euellerentur; edificia quoque ciuitatum, oppidorum et uillarum funditus subuerterentur. Inter cetera totius regni incommoda ciuitas Parisiensis, omnium ciuitatum regni caput et domina, tanto impetu Sequane fluuii proprios fines excedentis ab ipsis fundamentis concussa est, ut inundatione facta ciuitati illi nauigio opus esset transeuntibus per uicos et plateas ciuitatis, edificia quoque illius uel ex parte subuersa essent, uel ex maiori parte stantia crebris aquarum inundationibus et eluuionibus fluctuum minarentur excidium. Pons etiam lapideus, qui respectu maioris pontis eiusdem urbis Paruus appellatur,  tanto impetu aquarum impulsus et conquassatus ruinam promittebat. uideres in ipso ponte apertissimas ruinas et amplissimas, cementum demolitum, lapides disiunctos ab inuicem, et ipsum pontem ruinosum, et in proximo ruiturum sicut aque superficies que a uento agitabatur assidua collisione undarum fluminis huc et illuc fluitantium. Desolata erat ciuitas plena diuitiis, sedebat in tristitia domina prouinciarum: »sacerdotes eius gementes, uirgines eius squalide, et ipsa oppressa amaritudine, nec erat qui consolaretur eam ex omnibus caris eius .« Unica spes populo periclitanti post Deum, et B. eius Genitricem Mariam, erat in B. u. Genouefa per cuius beneficia  memoria tenax populum specialiter Parisiensem subiectum eidem uirgini reddidit et deuotum. Una  uox populi, unus clamor omnium, una petitio singulorum, ut egrederetur B. uirgo Genouefa de loco sancto suo, et presentia sua tueretur populum supplicantem et gementem, et pereunti subueniat ciuitati, ne inuoluatur iustus cum iniusto, et pius cum impio. Opponat se murum pro gente sua, frangat iram Dei supplicatione humili, suis precibus Dei impetret misericordiam, ut misericors Deus remittat offensam, et imperet uentis, et aquis, et fiat tranquillitas magna. Supplicante igitur episcopo Odone et clero et populo, parata solemni processione, delatis ad ecclesiam nostram sanctorum reliquiis, egressa est B. uirgo Genouefa de loco sancto suo, et precedentibus sanctorum reliquiis precedebat S. Genouefa populum suum tanquam columna  ignis in nocte aduersitatis. uenimus itaque ad Paruum Pontem ciuitatis lapideum, ubi non erat declinare ad dextram neque ad sinistram, sed per medium pontem iter erat. Precedente quondam arca testamenti populus Isrel per medium Iordanis sicco pede pertransiit; precedente etiam B. Gen. cum Sanctorum reliquiis per pontem confractum et ruine proximum, subsecutus est eam uniuersus populus imminenti periculo inundantium aquarum, et pontis per collisionem aquarum fluctuantis, sub eius securus protectione. Moyses transituro populo Isrelitico aquas maris diuisit; B. uero uirgo Genouefa cum populo Parisiensi super intumescentes aquas fluminis pertransiit, non tam a ponte fracto sustentata, quam ipsum pontem sustentans protectione  diuina. Ingrediente tandem B Genouefa eccles. S. Marie in Paris. urbe sitam, continuo, sicut audiuimus ita et uidimus in ciuitate Dei uirtutum uenientes de monte sancto eius, omnia in aduentu eius prius commota, et pacifica et sedata fuerunt. Ciuitas ipsa, prius a fundamentis concussa et commota, tranquilla fuit et quieta; populus ipse grauissime ante afflictus in laudem B. Genouefe respirabat, et sicut scriptum est quasi species electri apparuit in populo per presentiam B. uirginis et certissimam spem diuine consolationis. uidentes quasi in rubo Moysi flammam ignis sine adustione, quia populus Domini flagellatus illuminabatur ad scientiam; et cum sol occidisset super eos. querebant  eum et diluculo ueniebant ad eum. Huius rei testis est populus Parisiensis, quod ab illa die; que  Sabbatum erat, in qua S. Genouefa super intumescentes undas fluminis pertransiit; aque abeuntes decrescebant, usquequo Sequana fluuius intra alueum suum se collegit, et ab ipsa die non pluit Dominus super terram, donec plene desiccata est terre superficies. Tandem pacificatis omnibus et spem salutis in presentia uirginis concipientibus, reuersa est B. uirgo subsequente uniuerso populo per pontem fractum et uacillantem, cuius ruina differebatur, donec B. uirgini ad propria reuertenti mirabile et memorabile exhiberet obsequium. Mirandis plus miranda succedent: postquam enim B. Genouefa ad propria est reuersa, et sua in sede solemniter, ut decuit, collocata, et populus qui eam comitabatur ad propria rediit, uix transacto dimidie hore  spatio, scilicet in noctis crepusculo, Paruus Pons corruit, et qui paulo ante ruinosus populum transeuntem  sustinuit, populo transacto, nemine leso uel submerso, corruens, precedentis miraculi indicium fuit et testimonium. B. igitur uirginis laudibus ascribendum est quod pons confractus et ruinosus ipsam D. uirginem et uniuersum populum transeuntem sustinere potuit et quod post transitum eiusdem uirginis totiusque populi nemine leso corruit. Insuper quod Sequana tumens eius uirtute seipsam retraxit et restrinxit, quod tanta etiam subsecuta est temporis serenitas, quod meritis S. Genouefe, gratia Dei contulit ad salutem populi Parisiensis, ad ciuitatis eiusdem et totius patrie liberationem, ad gloriam diuinam, ad honorem B. Genouefe, cuius suffragiis ab omnibus periculis liberantur qui digne eius memoriam uenerantur: miremur ergo miraculum,  ueneremur mysterium, adoremus Deum, ad eterne uite suspiremus premium. Amen.




ANNO DOMINI MCCXII.
GUNTHERUS CISTERCIENSIS MONACHUS.





NOTITIA.


 Guntherus, primum scholasticus, postea monachus cenobii Parisiensis, in diecesi Basileensi, ordinis Cisterciensis, non autem inclyte Galliarum urbis Parisiensis, annis 1190 et 1200 claruit, ac posteritati nomen commisit, dum ex ore Martini sui abbatis, qui rebus gestis interfuerat, atque ab Oriente ad abbatiam redierat, scripsit Historiam capte a Latinis anno 1204 Constantinopoleos, quam in lucem protulit Henricus Canisius Antique Lectionis tomo u, pag. 358 . Cum autem ipse tradat ea que scribit ex ore Martini illius abbatis se accepisse, qui expugnationi Constantinopolis interfuerat, hinc etatem scriptoris, uti et qua fide dignus sit, intelligimus. uide Gerardum Ioannem uossium lib. II De historicis  Latinis, cap. 55, pag. 445 editionis ultime. Idem Guntherus scripsit De oratione, ieiunio et eleemosyna libros XIII, editos Basilee anno 1504 et 1507, apud Michelem Furterum, in-4o. Eumdem Guntherum auctorem habet carmen heroicum,  sane non inelegans, De rebus a Frederico Barba rossa imperatore in Italia, ac presertim in Liguria gestis, libris X comprehensum, et Ligurinum dictum, quod Aenobarbo negotium inprimis cum urbe Ligurina, hoc est Mediolano fuerit, cuius incolas Ligures suos appellat; quam ob causam Baronio etiam in Annalibus ad annum 1160 Guntherus ipse Ligurinus, sed perperam appellatur. Errat autem absurde Gerardus Ioannes uossius lib. II De historicis Latinis, cap. 53, pag. 431 editionis ultime, dum scribit quod Guntherus superstite etiamnum Aenobarbo, de rebus ab eo gestis decem libros composuit. Nam in hoc pemate meminit alterius a se scripti De bello sacro, quod Solymarium uocat, quod uix ante annum 1210 conscripsit.  Cum ergo opus De gestis Frederici Barbarosse ab illo post Historiam Belli sacri, seu capte a Latinis anno 1204 Constantinopoleos compositum sit, necessario post mortem Frederici conscriptum est. Opus istud prodiit seorsim primum Argentorati  anno 1500, in-folio, tum ibidem anno 1531, in-folio, cum Iacobi Spiegelii amplissimis notis, tandemque Basilee 1569, cum Othone Frisingensi. Inter etiam Scriptores rerum Germanicarum euulgauit Iustus Reuberus Francofurti, in-folio, 1584, tomo III, pag. 275, cum notis Iacobi Spiegelii, atque alibi cum notis Conradi Rittershusii. Certe Guntherum hunc, quisquis tandem fuerit, uelut petam spiritus et ingenii haud uulgaris, imo ut mirabilem quo uixit seculo, nobis commendant Iustus Lipsius Polyorcheticon, lib. II, dialogo 4; Isaacus Casaubonus in Polybium, pag. 171; Gerardus uossius lib. II De historicis Latinis, cap. 53, pag. 432, quos Guilielmus Cauus irridet in  Historia rei litterarie, ad annum 1210, pag. 706; ualerius Andreas in Bibliotheca Belgica, pag. 336, omnia hec opuscula cuidam Gunthero Elnonensi ad Sanctum Amandum monacho attribuit, cuius mentionem facit Sigebertus in libro De uiris illustribus, cap. 166. Sed absurde hic fallitur Andreas, nam Guntherus iste annis centum antiquior est, qui, teste Trithemio, temporibus Henrici Iu, circa annum 1090 floruit, cui Sigebertus cap. 166, Martyrium sanctorum Cyriaci et Iulitte metrico stylo tantum, quod ms. apud Sanctum Amandum, ascribit, cuius mentionem facit Gerardus Ioannes uossius lib. II De historicis Latinis, cap. 46, p. 381 editionis ult.
[1Kb]




GUNTHERI CISTERCIENSIS DE ORATIONE IEIUNIO ET ELEEMOSYNA LIBRI TREDECIM.

Iuxta editionem Basileensem anni 1507, in-4o, cui titulus: Opus pulcherrimum de tribus usitatis Christianorum actibus, oratione uidelicet, ieiunio et eleemosyna, continens libros tredecim, uenerabilis Patris Guntheri, ordinis diui Benedicti, pro sermonibus et collationibus publice faciendis non tam elegantissimum et latinissimum quam utilissimum, diu absconditum, sed nuper inuentum et impressum. Ad calcem legitur: Opusculum de tribus Christianorum actibus, oratione uidelicet, ieiunio et eleemosyna finit. Impressum Basilee per Michelem Furter, anno M. CCCCC. uII, die uero quinta decima mensis Martii.---Eidem uolumini inest, Rabanus de institutione clericorum libri tres; et in fine: Phorce impressit Thomas Anshelmi, Badensis, ere chalcotypo operaque castigatissima, mense Augusto, u Kal, Septembris, anno M. D. u, sub illustri principe Christophoro seniore marchione Badensi.---Hunc librum nobiscum summa humanitate communicauit D. IUNG, bibliothece Argentinensi prefectus.





F. CONRADUS LEONTORIUS MULBRUNNENSIS BENIuOLO LECTORI FELICITATEM.


Que te existimo nonnunquam tecum cogitasse, lector beneuole, et adhuc cogitaturum: me quoque crebro sollicitarunt eedem cogitationes: quam ob causam tanta undecunque librorum copia hac nostra tempestate proueniat. Sed cum finem huius inestimabilis copie librorum pressius mecum considero, facillime animaduerto, quod omnipotentis Dei singularis et inexplicabilis beneuolentia, misericordie coniuncta, in ultimo nunc mortalium seculo, piissime et dulcissime, nobis negligentibus, nobis desidiosis, nobis pre immundis uoluptatibus eneruatis hominibus, succurrere et opem ferre decreuit; ut quia iam isto corrupto seculo, uix unus et alter reperiri possint fortassis qui describerent omnia ea, illa preclarissima que ueteres et maiores nostri magna cura composuerunt et scripserunt; ne eorum monumenta laboresque perirent, ne omnium disciplinarum artes prestantissime penitus obliuiscerentur, Germanice nationi hoc pulcherrimum decus et ornamentum, imprimendorum librorum optimus et maximus Deus, et inuentionem largitus est et artem, unde uno tractu et labore, quamquam maximo, plus uno die formis illis faberrime excogitatis, nunc emaculatissime et expunctissime excuditur, quantum multi homines, mille diebus scribere potuerunt. Ideo hoc nostro felici seculo, maxima et optima etiam exquisitissima uolumina, in omni genere litterarum et disciplinarum, paruo et exiguo ere comparari possunt. Igitur sit tibi, candide lector, gratissimum, te posse litteras, scientias, disciplinarum omnium artes,  omnem denique cultum ingenii, in libris etiam abiectissimis  modica pecunie permutatione te nunc facillime acquirere ac posse comparare.

Hac occasione nouum hunc libellum quem uides, studiose lector, unus amplissime ciuitatis Basilee egregius ciuis, imprimendorum librorum studiosus, sollicitus et emendatioris littere percupidus, magister Michel, cognomento Furter, Augusta ciuitate progenitus: cum antea minime impressus esset, admonentibus eum, cum doctis quibusdam uiris, tum potissimum reuerendissimo domino Telamanio episcopo Tripolitano, Basiliensis episcopii suffraganeo, sacrarum litterarum eximio professore, earumdemque publico et eloquentissimo declamatore, ne hunc, non quidem magnum, sed eximium, et trium uirtutum pretiosum thesaurum, diutius abscondi, ac pulueribus blattisque obnoxium, latere et tandem perire sineret. Uno igitur Basilee exemplari uetustiori littera scripto, nuper inuento, statim uiso, lecto, examinato, per capita et libros distincto, ad summumque si uspiam uetusta littera uacillaret, correcto et emendato: hac quam cernis, beneuole lector, impressione multiplicatus, uenditionis titulo tibi et omnibus uolentibus publice datus est: prestans, egregius, doctus et eloquens Guntherus diui Benedicti monachus religiosissimus, qui philosophiam et humaniores litteras sacre theologie coniungens, hoc opus magno studio de tribus prestantissimis uirtutibus: oratione scilicet, ieiunio et eleemosyna, quod nemo ante eum fecisse compertum erat, composuit et edidit.

Porro si queris, lector, quis aut cuias hic Guntherus fuerit, inuenio eum diui Benedicti ordinis monachum, quem reuerendus, doctus et eloquens Ioannes de Trittenhem abbas Spanhemensis in suo de ecclesiasticis scriptoribus catalogo commemorat, fuisse et seculari et ecclesiastica scientia doctum, monasterii Elnonensis; qui inter cetera uitam et passionem sancti Siriaci eleganti metro scripsit, quem claruisse temporibus Heinrici quarti imperatoris asseruit sub anno Domini 1100.

Hunc igitur Guntheri  elegantissimum libellum, amice lector, accommodatissimum, siue de his usitatissimis uirtutibus de quibus tractat populo declamatorie loqui; siue in corona disceptare, seu teipsum ad deuotionem excitare uolueris, comparare tibi et familiarem habere non negligas; mecumque gratias immortales nuncupes et habeas egregio uiro impressori magistro Michel ciui Basiliensi sepius illud uirgilianum memorans:

Semper honos nomenque tuum laudesque manebunt.
Optime uale qui beneuole legis.

Ex arcta ualle ultra Basileanam byrsam XII Kalendas Martii 1507.





PROeMIUM.


Inter tam multa sanctorum Patrum uolumina quibus Ecclesia Dei illustrata atque ornata est, nouum aliquid cudere quod legatur, nil fere aliud est, quam solis radios accensa iuuare facula, uel arenis littoreis pugillum pulueris adiicere, uel in maris plenitudinem pauculas aque guttas effundere. Placuit tamen nobis, ut est natura mortalium, que nouis maxime delectatur, de tribus his rebus, oratione scilicet, ieiunio et eleemosyna, an aliquid dignum calamo conficere possemus, experiri. Cuius rei propositum eo propensius in actum transferre curauimus, quo sepius in Scripturis, de uirtute et laude rerum ipsarum eramus admoniti; specialis autem tractatus earum uel nusquam est, uel nobis nunquam legendus occurrit. Fecimus ergo sicuti mente conceptum erat, et eo maiori cura res istas tractauimus, quo scimus eas et Deo placitas, et utiles homini, ac nostre professioni maxime conuenire. Amplius autem atque diffusius circa orationem libuit ingenio desudare, quoniam illa nobis cum Deo communis est; reliqua uero, alterum nobiscum ipsis, alterum cum proximis gerendum est. Completum igitur opusculum et ut a nobis fieri potuit ad finem usque productum, in libros tredecim distinximus, quatenus eorum continentia quanto angustior, tanto sit intellectu facilior. Singulorum etiam librorum capitula placuit prenotari; quibus inspectis quid in illis potissimum tractetur facile lector aduertet. Primo igitur loco ponitur prologus totius operis; in quo iuxta preceptum Tullii, captatur lectoris beneuolentia, preparatur docilitas et excitatur attentio: prelibando materiam, demonstrando utilitatem, auctoritatem commendando.





CAPITULA PRIMI LIBRI.

In primo libro incipit agere de oratione, quam diuidit in quatuor species, id est in grammaticam, orationem, dialecticam, rhetoricam atque catholicam. Quibus breuiter tactis, alias relinquens, catholicam assumit, docens que circa illam querenda sint, hec scilicet: quid ipsa sit, quid in se contineat, in quibus obtineat, quid ad ipsam pertineat, quid oranti conueniat, quid orando proueniat? Postmodum diffinit orationem et eius diffinitionem diligenter exponit. Deinde ostendit diuersos modos orandi siue adorandi. Ostendit etiam diuersas diuisiones quarumdam rerum que pertinent ad diffinitiones, et quedam alia.



CAPITULA LIBRI SECUNDI.

In secundo libro docet quid contineat oratio, uidelicet ista sex: scilicet quis petat, quid petat, a quo petat, cui petat, quare petat, et qualiter petat. Postmodum agit de primo contento orationis, id est quis petat: et hac occasione ponit diuersa genera hominum fidelium et infidelium, et inter ipsos infideles diuersas sectas ostendit. Docet etiam que sint opera uiua uel mortua et qualiter subdiuidantur, et alia multa utilia legenti.



CAPITULA LIBRI TERTII.


In tertio libro agit de secundo contentu, id est quid petat: bonum, malum, an medium; et ostendit diuersas species boni, id est bonum preparatorium, inspiratorium, meritorium, meritum, remuneratoriumque quod est uita eterna, et quedam alia.



CAPITULA LIBRI QUARTI.

In quarto agit de meritorio bono, id est de uirtute. De merito, id est de motu siue actu uirtutis interiori siue exteriori.



CAPITULA LIBRI QUINTI.

In quinto de bono remuneratorio, id est uita eterna, que non aliud quam Deus est, cur uita eterna dicatur; et quod nullo nomine Deus proprie potest appellari, cum nec sit substantia nec accidens; et quod priuatiua nomina uerius dicuntur de Deo quam positiua; et quod Deus uerius dicitur eternus quam sempiternus, uel perpetuus, uel perennis, et huiusmodi.



CAPITULA LIBRI SEXTI.

In sexto agitur de diuersis speciebus mali, id est preiudicatorio, obduratorio, priuatorio, meritorio: merito mortis punitorio, id est morte eterna, de oppositione malorum ad bona. De mediis in anima, in corpore extrinsecus: et ea diuidit in leta et tristia. De tertio contento, id est a quo quis petat; de quarto, id est cui petat; de quinto, quare petat; de sexto, qualiter petat.



CAPITULA LIBRI SEPTIMI.

In septimo agitur de illo capitulo, uidelicet in quibus obtineat, id est exaudiatur oratio; ubi fit collatio quedam omnium sex contentorum, id est quis petat, quid petat, a quo petat, cui petat, quare petat, et qualiter petat: et ex his elicitur orationis effectus, et quod spiritualia bona utpote remissio peccatorum, uirtutes et earum opera tam electis quam reprobis conceduntur, sed fructu dissimili. De mediis etiam rebus uel corporis uel anime uel his que sunt extra utriusque naturam; cur illarum leta uel tristia tam his quam illis contingere solent: agitur etiam in eodem de illo qui pro alio orat, uidelicet quis, cui, quibus accedentibus uita eterna ualeat impetrare. De quatuor reliquis etiam spiritualibus bonis et de mediis rebus quibus ea orante alio alius ualet obtinere.



CAPITULA LIBRI OCTAuI.

In octauo enumerantur ea que pertinent ad orationem, uidelicet tempus, locus, modus et forma. In quo etiam tractantur tria precedentia, uidelicet tempus, locus et modus, interpositis quibusdam satis necessariis, de diuersitate dierum, noctium et horarum.



CAPITULA LIBRI NONI.

In nono agitur de forma orationis, et enumerantur quatuor forme, uidelicet dominica, domestica, monastica, ecclesiastica: et hac occasione agitur ibidem de oratione Dominica, cuius quatuor prime petitiones ibidem tractantur eodem ordine quo a Domino posite sunt, et quatuor dona Spiritus sancti, et quatuor uirtutes et totidem beatitudines eisdem petitionibus applicantur.



CAPITULA LIBRI DECIMI.

In decimo tractantur tres relique petitiones, et totidem dona Spiritus sancti eis coaptantur, et totidem uirtutes et totidem beatitudines ad ipsam pertinentes.



CAPITULA LIBRI UNDECIMI.

In undecimo tractantur predicte petitiones ordine conuerso, id est incipiendo ab ultima et perueniendo ad primam: et etiam secundum hunc ordinem predicta dona Spiritus sancti et predicte uirtutes, et predicte beatitudines eis nichilominus coaptantur.



CAPITULA LIBRI DUODECIMI.

In duodecimo agitur de ieiunio quid sit, quot eius species, quid conueniat ieiunanti et que sit ieiuniorum utilitas uel effectus.



CAPITULA LIBRI TERTII DECIMI.

In tertio decimo agitur de eleemosyna: quid ipsa sit, quot eius species, quid conueniat eleemosynam facienti, quid ex ipsa proueniat.


Adnotatio librorum explicit.



INCIPIT PROLOGUS In opusculum religiosi Prioris Domini Guntheri De oratione, ieiunio et Eleemosyna.

 Quanta sit uirtus orationis ac ieiunii, quis effectus eleemosyne, Saluator ipse patefecit cum diceret: Hoc genus demonii non eiicitur nisi in ieiunio  et oratione . Et alio in loco: Date, inquit, eleemosynam, et omnia munda sunt uobis . uides eum in duobus primis uirtutis priuilegium  statuisse, in tertio munditie puritatem. Ex quo innuitur nullum esse scandalum demoniace potestatis, quod per illa non depellatur; nullam peccati maculam, que per istud non ualeat emundari. Quod utique sciens idem Saluator noster, et nos utiliter cupiens experiri, non solum ea uerbo docuit, sed etiam in seipso proprie actionis exemplo curauit ostendere. Orasse siquidem frequenter legitur, et diebus quadraginta continue ieiunauit; et ut illa taceamus beneficia que quotidie indigentibus erogabat, pascendo scilicet esurientes, curando infirmos, cecos illuminando, mortuos suscitando, tota eius in carne conuersatio, pro eo quod eleemosyna misericordiam sonat, eleemosyne loco nobis habenda est, iuxta illud Psalmiste: Ostende  nobis, Domine, misericordiam tuam, et salutare tuum da nobis : misericordiam et salutare Domini uocat eius in carne presentiam; per quam eos qui, peccante protoplasto, iuste perierant misericorditer saluare dignatus est. Hec est illa misericordia qua motus est Samaritanus super eum qui descendens a Ierusalem in Iericho inciderat in latrones qui etiam despoliauerunt eum et plagis impositis abierunt, semiuiuo relicto. Samaritanus, inquit, uidens eum misericordia motus est. Et appropians alligauit uulnera eius, infundens oleum et uinum, et imponens iumento duxit in stabulum, committens eum stabulario ut curam eius ageret, donec, recepta sanitate, in ciuitatem suam, de qua incaute recesserat, redire posset incolumis. Ierusalem  eterne pacis est uisio, Iericho, que luna interpretatur, defectus nostre mortalitatis. Homo descendens, protoplastus cum tota posteritate sua; latrones autem demones sunt; spolia direpta, gratuitorum bonorum priuatio; plage imposite, corruptio naturalium. Samaritanus, qui et custos, Redemptor noster est; cuius appropiatio nostre susceptio infirmitatis. Alligamenta uulnerum, salutis nostre sunt sacramenta; oleum, gratia spiritualis, spes uite, consolationum remedia, fomenta promissorum; uinum uero preceptorum austeritas,  pungitiuus dolor, ex recordatione peccati comminationum acerbitas, interminabilis pene mordax iugisque memoria. Iumentum corpus est Redemptoris, stabulum sinus Ecclesie, stabularius ordo prelatorum, quibus homo per misericordiam redemptus curandus interim relinquitur, donec ad pacis eterne uisiones sospes ualeat reuocari. Planum est ex premissis hec tria que prelibauimus quantum nostro in nobis placeant Redemptori qui ea tanto studio et docuit et impleuit, sicut scriptum est: Que cepit iehsu facere et docere . Et quidem ad altioris uite perfectionem cuncte uirtutes sibi mutuo copulande sunt, et ad illas uiuendi ratio informanda, exemplo illius qui pulcherrimam uolens exsculpere statuam, plurimas  Crotoniatarum uirgines, et easdem formosissimas sibi iussit exhiberi; ut, inspectis uultibus et membris singularum, quid in eis elegantissimum uideretur, in unum conferret exprimende pulchritudinis uenustatem. Nobis autem harum omnium rerum immunibus et ignaris, quippe que solo noscuntur experimento, de his tantum que premissa sunt, adhibitis forte quibusdam aliis a latere uenientibus aliqua dixisse sufficiat: eo uidelicet more, quo cecus aliquis splendorem gemmarum miratur ac predicat. Et hoc quidem humili stylo ac sermone pedestri: tum quia nec aliter possumus propter ingenii crassitudinem, tum ne quosdam maxime superstitiosos  uideamur imitari, qui nil se dixisse arbitrantur, nisi tam egregie dixerint, ut  nec ipsi intelligant. Habeant sibi tales odiosam suam obscuramque subtilitatem; et cum forte soli omnia nesciant, se solos omnia scire gloriantur. Nobis autem huius operis est intentio, non tam uerbis lepidis pruritum auribus excitare, nec obscura subtilitate obumbrare sententias, quam rerum de quibus agitur perspicue rimari ueritatem; et quid ille inspirauerit, sine quo nichil recte uel fieri uel dici potest, sermone plano atque palpabili, simplicibus ac nostri similibus intimare.


Explicit prologus.



LIBER PRIMUS. De Oratione. De diuisione orationis in quatuor species, id est in grammaticam orationem, dialecticam, rhetoricam atque catholicam.



CAPITULUM PRIMUM.


Primum ergo de oratione agendum est, et ille implorandus qui suos orare et iussit et docuit, ut nobis non solum quia orandum sit, uerum etiam quid de ipsa oratione congrue dici possit demonstrare dignetur. Et quod orationis uocabulum ad plura equiuocum est, ponenda est primum eiusdem orationis  diuisio, ut relictis aliis, illam speciem de qua nobis agere propositum est eligamus.

Est igitur oratio: alia quidem grammatica, alia dialectica, alia rhetorica, alia uero catholica. Grammatica oratio est congrua dictionum ordinatio, que fit in conformitate accidentium. Dialectica oratio est enuntiatio siue propositio qua utitur disputator  ad syllogizandum. Rhetorica oratio est tota illa sermocinatio qua utitur rhetor ad persuadendum. Catholica oratio est pia Dei inuocatio qua supplicat homo ad impetrandum. In prima agitur de uocum congruentia, in secunda queritur de rerum consequentia, in tertia disceptatur de facti controuersia, in quarta imploratur diuine pietatis clementia. In prima formatur syntaxis, id est constructio secundum accidentium congruitatem, in secunda probatur thesis quod interpretatur positio, id est res dubia uel dubie posita per argumentorum necessitatem siue probabilitatem; in tertia tractatur hypothesis, id est rhetorica questio cum suis circumstantiis que notantur hoc uersiculo:

 Quis, quid, ubi, quibus auxiliis, cur, quomodo, quando,
secundum locorum auctoritatem In quarta placatur Deus per humilem et puram uocis et animi simplicitatem. Premissus autem uersiculus non tantum accipiendus est pro circumstantiis , sed potius illa omnia notat de quibus oratione rhetorica tractari solet. Siquidem duo prima, uidelicet quis et quid, ipsam hypothesim constituunt; et sunt quasi fundamentum et substantia rhetorice questionis: cum queritur quis fecerit, et quid fecerit; in quibus principaliter hypothesis, id est rhetorica questio constituitur et fundatur. Reliqua uero quinque quasdam rerum aliarum adiacentias notant, quas illi circumstantias dicunt; sine quibus  illud fieri uel impossibile sit uel incredibile; ex quibus ubi quidem, locum facti; quibus auxiliis, adminiculum siue facultatem; cur, causam; quomodo autem qualitatem uel modum; quando uero, tempus determinat. Que idcirco breuiter tangenda putauimus; quoniam hec distinctio nobis paulo post poterit suffragari, cum queretur que sint de substantia catholice orationis; que uero ei uelut extrinsecus annexa cohereant.

Prima oratio tot habet partes quot dictiones; quoniam idem est pars orationis et dictio. Cum ergo dicis: Priscianus legit: hec oratio duas partes habet. Si uero dicas: Priscianus legit librum, huius orationis tres partes sunt, et de ceteris  hoc modo. Secunda tot habet partes quot extremitates siue terminos qui neque plures nec pauciores possunt esse quam duo; id est subiectus et predicatus; siue ambo exprimantur, ut cum dico: Socrates legit; siue alter in altero intelligatur ut cum dico: Pluit, uel tonat, hec enim uerba et que huiusmodi sunt exceptam habent significationem; et ad solum Deum pertinentem; et in quolibet eorum etiam subiectus terminus intelligi debet; ut cum dicitur pluit uel tonat, pro eo sit ac si diceretur: Deus pluit; uel Deus tonat. Sunt alia que per resolutionem intelligi solent; ut legitur, id est legendi actus exercetur, statur uel sedetur, id est talis habetur corporis positio, et de ceteris ad hunc modum.

Rhetorica oratio tot habet partes quot diuersas  distinctiones; uidelicet sex que sunt: Exordium, narratio, partitio, confirmatio confutatio atque conclusio.

Catholica oratio tot habet partes quot petitiones que pro orantis arbitrio re et numero uariantur; re quidem, dum aliter petit iste quam petit ille. Numero autem dum plura uel pauciora petit ille quam petit iste; quamuis omnia que recte petuntur, id est pro salute anime, quamlibet multa fuerint; unum tamen congrue dici possunt propter unum finem ad quem tendere debent, quem notauit Dominus in Euangelio cum diceret: Porro unum est necessarium . Et Dauid in Psalmo: Unam petii a Domino, hanc requiram, ut inhabitem in domo Domini omnibus diebus uite mee. . Dominus tamen  in illa orandi forma quam tradidit propter septiformem Spiritus sancti gratiam, quem plenus de celesti schola ueniebat, quam et nobis cupiebat infundere; septem posuit petitiones, de quibus  aliqua dicenda erunt cum de forma orationis tractare ceperimus. Et cetere quidem orationes per uerba indicatiua explicantur. Catholica uero per imperatiuum fieri solet: qui tamen modus cum ad Deum dirigitur, non tam imperatiuus quam deprecatiuus dicendus est; propter excellentiam Creatoris, cui neminem dignum est imperare. Nec enim curandum est oranti quid iubeat Priscianus, scilicet quid Deo suo debeat Christianus.

Premissa igitur tetracola, id est quadrimembri diuisione orationis: alias suis opificibus relinquentes,  hanc nostram que tantum fidelium est et ad nos precipue uidetur pertinere diligenter inspiciamus uidelicet quid ipsa sit; quid in se contineat, in quibus obtineat; quid ad ipsam pertineat; quid oranti conueniat; quid orando proueniat. Proinde quantum ad suscepti operis necessitatem uidetur satis congrue diffiniri si dicatur hoc modo:



CAPITULUM II.

Catholica oratio est regularis et impensa pro salute anime uel his que ad illam prodesse ualeant diuine pietatis imploratio. Nunc ipsam quoque diffinitionem ad maiorem rei diffinite euidentiam diligentius exponamus. Imploratio ponitur hic tanquam genus et principium orationis; quoniam, ut dicunt philosophi,  cuiuslibet rei diffinitio a genere trahi debet; ut si uelis hominem diffinire, necesse est a genere incipias, ut dicas: Homo est animal. Sed quia nondum cuiusmodi animal sit homo demonstratum est, necesse est ut accedant substantiales differentie ut earum accessu diffinitionem perficias hoc modo: Homo est animal rationale, mortale. Animal quidem genus est, rationale mortale differentie substantiales, que etiam specifice dicuntur, eo quod accedentes generi speciem constituunt. Sed hec tirocinium logices ingressuris in suis Isagogiis satis erudite tradit Porphyrius, nobis breuiter memoranda erant ut doceremus hanc diffinitionem catholice orationis, que data est a Deo perfectam esse et cum suo diffinito conuertibilem ut nichil uel detrahi  debeat uel apponi necesse sit. Est igitur imploratio genus orationis, quemadmodum animal genus hominis; cetera uero pro substantialibus differentiis adiecta sunt, quemadmodum rationale mortale in hominis diffinitione.



CAPITULUM III.



Prima differentia

Harum prima est que sic ponitur, diuine pietatis; quorum alterum, uidelicet pietatis, eo sensu positum est, quia tota orantis intentio ad hoc tendere debet ut Deum sibi pium ac propitium ualeat promereri. Nam et uere orationis semper hic finis est, siue cum Deus optata tribuit, ut Petro oranti pro Dorcade suscitanda ; siue cum petita quidem negat, sed potiora largitur, ut Paulo petenti ut  angelus Satane ab eo discederet ; seu etiam cum quedam crudeliter uidetur operari, ut in submersione Aegyptiorum, clamantibus filiis Isrel ; in expugnatione Amalech ad secretam Moysi orationem ; in exustione nuntiorum regis non tam imprecante propheta quam orante ; in contritione gentium clamantibus in celum Machabeis . Hec enim omnia diuine uirtutis opera et his similia que passim Scripturis sacris inserta sunt de fonte pietatis manasse non est ambiguum; uel ut Deus fideles suos ab impiis oppressos potenter eriperet; uel ipsis impiis quos ex uita diuturna preuidebat, posse fieri nequiores, accelerata morte sequentium malorum preriperet facultatem; uel si qui inter eos minus  nocentes erant temporaliter puniendo, penas eternas uel omnino remitteret uel leniret; uel impiis blandiendo, aliis sectande innocentie sanciret exemplum uel malos flagellando, alios ab eorum imitatione deterreret; uel si quid est aliud rationabilis cause quod ei quidem perspicuum, nobis autem occultum sit. Nec enim sumus tam imprudentes uel potius impudentes, ut omnes diuinorum operum uel causas rimari uel fines audeamus discutere. Que quidem predicta et que huiusmodi sunt, quia orando et peti solent et impetrari; patet procul dubio quod in omni uera oratione intentio est impetrande pietatis et finis impetrate. Quod enim agit rhetorica oratio apud terrenum iudicem, hoc apud  celestem catholica uerius ac melius agit oratio. Nam sicut forensis orator sui sibi fauorem iudicis conciliare nititur ut ei facilius persuadeat quod intendit, sic orator fidelis summi iudicis gratiam captat, ut quod optat uel aliud pro beneplacito dantis ualeat impetrare. Sed differt plurimum inter hanc et illam orationem; nec est minor in effectu quam in affectu diuersitas. Illa enim plerumque persuadetur quod iniquum est, hac uero nichil nisi rectum et pium. Illa in strepitu uerborum consistit, hec in mentis puritate; unde illa oratio quasi oris ratio dicta est; sicut ait philosophus. Dico autem logon id est rationem que ore profertur: hec autem uerius cordis ratio uocari potest, id est rectitudo et puritas. Illa frequenter de falso fit iudici fides; hac sola  ueritas non tam innotescit quam placet. De illa dicit satyricus:

Tunc immensa caui spirant mendacia folles. 
De hac Dominus: Eos qui adorant in spiritu et ueritate oportet adorare . Illa in clamore et litigio posita est, hec in silentio et amore. Illa sepe defenditur iniquitas, innocentia condemnatur; hac uero remittitur culpa, puritas commendatur. Illa tanto ualidior est, quanto qui agit callidior; ista quanto simplicior. Illa non solum iudicis, sed etiam assessorum et testium eget suffragio; ista solo iudicis fauore contenta est. Illa uerborum multiplicitate roboratur, ad istam sola sufficit spiritus intentio. Spiritus est Deus, ait Saluator, et eos qui adorant eum  in spiritu adorare oportet . Et ad Moysem dictum est : Quid clamas ad me, cum ipse ne unum quidem uerbum ibi legatur protulisse. Deum ergo qui spiritus est spiritualiter alloqui necesse est, ut ipse quid petamus intelligat, intelligens acquiescat, acquiescens exaudiat. Accedunt tamen frequenter ad intentionem spiritus et uerba corporis, ut utriusque nostri hominis approbetur deuotio. Siue igitur utroque modo siue altero tantum, id est solo spiritu oraueris illud certe palam est orationem nil aliud esse nisi pietatis implorationem, quemadmodum in premissa diffinitione continetur. Diuine autem idcirco expressum est, quoniam si Deum orando imploras, accedentibus aliis que ad hoc exiguntur, ea demum oratio est: et ad illam pertinet, quam  Greci latriam uocant, id est diuinam seruitutem, siue theosebiam, id est Dei cultum, siue eusebiam, quam nos bonum cultum possumus appellare. Cum uero aliud quam Deum imploras, sed tamen propter Deum, utpote celestes spiritus qui calodemones apud Grecos dicti sunt; uel illos homines quos ad gloriam eternam receptos nemo Christianus ambigit, oratio quidem esse non potest, presertim cum scriptum sit: Dominum Deum tuum adorabis, et illi soli seruies . Sane cum nil aliud sit adorare quam ad aliquem uel aliquid orationem dirigere; sicut nil aliud quam Deum adorare licet, ita nec orare conceditur. Quod optime nouerat Psalmista qui dicebat: Omnis terra adoret te, Deus ,  et alibi: Adorate eum, omnes angeli eius . Nec enim eos orare intendimus, sed eis ut ipsi pro nobis orent supplicare, cum dicimus: Omnes sancti, orate pro nobis, et que his similia sunt. Sunt igitur ista non orationes quidem, sed pie quedam supplicationes; et ad duliam referuntur, que est cultus debitus creature, propter reuerentiam Creatoris. Si autem creaturam aliquam quecunque sit illa, uerbi gratia, solem aut lunam siue stellas seu malignos spiritus, quos idem Greci cacodemones dicunt; uel etiam mortuos homines, ut Iouem, Saturnum; uel aliquod artificiale, ut idolum; si quidlibet, inquam, tale non propter Deum, sed tanquam Deum imploraueris, neutrum hoc predictorum, sed magis exsecratio siue sacrilegium appellatur:  et neque ad latriam pertinet neque ad duliam, sed potius ad contumeliam Conditoris. Hoc est enim quod uerbis prophete conqueritur Dominus ita dicens de filiis Isrel: Immolauerunt demoniis et non Deo, diis quos ignorabant . Et paulo inferius: Ipsi me prouocauerunt in eo qui non erat deus, et irritauerunt in uanitatibus suis .



Secunda differentia

Secunda differentia est, ut sit imploratio regularis, id est regularis et in sinu Ecclesie fiat oratio; quia sicut, teste Augustino, extra catholicam Ecclesiam ueri sacrificii non est locus, ita nec uere orationis, presertim cum ipsam orationem gratum Domino sacrificium offerat Psalmista: Dirigatur, inquit,  oratio mea sicut incensum in conspectu tuo ; et alibi: Eleuatio manuum mearum, sacrificium uespertinum . Si enim in spiritu et ueritate adorare oportet ; Spiritus autem sanctus extra nidum Ecclesie per gratiam non habetur: rursumque si preter integritatem fidei ueritas non est, cum ueritas ipse sit Christus, patet quod extra positis, id est Iudeis et gentilibus qui fidem Christi nunquam susceperunt; uel hereticis qui sese ab illa iam suscepta per schismata uel hereses abruperunt, nec orare quidem nec adorare permissum est. Sed quia solet horum uerborum significatio ad illa etiam extendi que extra Ecclesiam fieri possunt; uel in ipsa Ecclesia non soli Deo, sed etiam aliis rebus exhiberi solet, libet super his non  inutilem assignare diuisionem.



Diuisio orationis.

Est igitur adoratio: alia diuine uenerationis, alia deuote supplicationis, alia pie recordationis, alia mystice significationis, alia uane ostentationis, alia ficte simulationis, alia iuste satisfactionis, alia perfecte humilitatis, alia debite subiectionis, alia mutue dilectionis, alia improbe derisionis, alia coacte necessitatis, alia decepte uanitatis, alia detestande impietatis. Diuine uenerationis est illa, que soli Deo impenditur, de qua dicit Psalmista: Adorate eum, omnes angeli eius , et alibi: Adorabunt eum, omnes reges, omnes gentes seruient ei . Deuote supplicationis est illa, qua uel  sanctos angelos, uel sanctos homines iam beatos, debito honore uenerantur hi qui eorum uisione digni sunt, ut Daniel et Ioannes, et alii multi, qua nos etiam licet peccatores eisdem ut nobis apud Deum subueniant humiliter supplicamus, ut fieri solet in litania. Pie recordationis est illa, qua nos uel sacra loca, uel sanctorum reliquias, uel quidquid illud est quod nobis ad memoriam reuocat salutis nostre sacramenta, ueluti crucem Dominicam, uel sepulcrum propter honorem eius qui ea sanctificat, quanta possumus reuerentia ueneramur. De hac potest illud intelligi: Adorabimus in loco ubi steterunt pedes eius ; ut hoc ad illa loca que Dominus in carne sacris pressit uestigiis referatur, quemadmodum et illud  prophete: Et erit sepulcrum eius gloriosum . Debite subiectionis est illa, qua nos coram prelatis et principibus nostris, siue illis hominibus quibus iure subditi sumus, etiam ipso habitu corporis humiliamur, quemadmodum Esther Assuerum regem legitur adorasse ; etiam ipso iure subiectionis tanquam captiua regem, uxor maritum, excepto mysterio quo ille Christum, illa uero Ecclesiam designabat. Mutue dilectionis est illa, qua nos nullo quidem iure sed solo caritatis affectu ad inuicem inclinamus, quod nostre professionis hominibus pro eo quod humilitatem maxime sectari debent, specialiter uidetur conuenire, sicut legimus quosdam sanctos uiros meritis et uita non impares, mutua sibi humilitate  prostratos benedictionem et orationes ab inuicem postulasse. Iuste satisfactionis illa uocari potest, qua reus aliquis ei quem se meminit offendisse; siue flexo genu, seu toto corpore prostratus supplicat ut ignoscat, quemadmodum Iacob Esau fratrem suum sibi occurrentem quem primogenitis fraudauerat, adorauit . Ficte simulationis illam dicimus, uel qua heretici, uel improbissimi Christiani nobiscum in Ecclesia positi, sacramenta nostra que corde contemnunt extrinsecus ficta pietate uenerantur; cuiusmodi hominum, nescio an unquam fecundior pestis quam nunc exstiterit, nisi quod terrore uigoris ecclesiastici reprimuntur. Mystice significationis fuit illa, qua Rebecca in typo Ecclesie uenientis ex gentibus Isaac, sub imagine Christi,  adorauit: Cum ille, sicut scriptum est in Genesi, egressus in agrum ad meditandum : non aliud utique, nisi de salute generis humani; de qua meditatione dicit Dominus per prophetam: Ecce ego cogito cogitationes pacis et non afflictionis , Et in alio propheta: Conuersus cogitaui in diebus istis, ut benefaciam domui Iuda et Ierusalem . uane ostentationis est illa, quando quis propter inanem gloriam orat in publico: quod proprium est hypocritarum, de quibus ait Dominus: Qui amant in plateis stantes orare, ut uideantur ab hominibus , et alibi: Qui deuorant domos uiduarum sub obtentu prolixe orationis . Ex horum numero erat superbus ille Phariseus, qui contempta humilitate publicani,  hec apud se orabat: Deus, gratias tibi ago, quia non sum sicut ceteri homines: raptores, iniusti, adulteri, uelut etiam hic publicanus .

Improbe derisionis fuit illa, qua Iudei flexo genu, Domino illudebant dicentes: Salue, rex Iudeorum, etc.  Quibus similes sunt hi qui, pro peccatis suis orantes, ea tamen repetere non timent: nisi forte minus nocentes illi uidebuntur, qui uerum hominem contemnebant: quam isti qui diuine claritatis faciem ubique presentem, quam precibus placare student, spernendo conspuunt, et cedunt irritando. Qui enim, cum dixerit Deo: Ostende faciem tuam, et salui erimus , respicientem et parcere cupientem, contemnit et grauius irritat: quid aliud quam faciem  Dei quem falso implorat, importune cedit et conspuit. Perfecte humilitatis est illa, qua se sponte aliquis inferiori per humilitatem subiicit, quemadmodum Salomon qui tanquam rex potentissimus nulli hominum assurgere, nullumque preter Deum adorare tenebatur: matri sue tamen ad se ingredienti assurrexit, et eam humiliter adorauit, sicut in libro Regum expressum est . Coacte necessitatis appellauimus que fit, uel propter metum, uel propter aliquam urgentem necessitatem, quemadmodum Ioseph in Aegypto fratres eius adorasse referuntur .

Decepte uanitatis illa est, qua stulti homines errore uano decepti, uel aliquas creaturas etiam ipsis inferiores, uel opera manuum suarum stulto  metu uenerantur. De quibuslibet dicit Psalmista: Confundantur omnes qui adorant sculptilia et qui gloriantur in simulacris suis . Ultima que dicitur detestande impietatis, illa est qua quidam homines non tam stulti quam impii, ipsos etiam demones tanquam deos in contumeliam Creatoris et colunt et inuocant. De quibus ita continetur in Psalmo: Quoniam omnes dii gentium demonia . Cum ergo sint tot species adorandi, prima quidem que soli Deo debetur ad latriam pertinet, alie uero quoquot pietatem sapiunt ad duliam referuntur, reliquas ad iniuriam et contemptum Dei certum est pertinere.



Tertia differentia.

Tertio loco positum est ut impensa sit oratio,  id est studiosa, sollicita et attenta, ne si negligenter oraueris, in illud incidas uitium quod arguit Dominus per prophetam dicens: Populus hic labiis me honorat, cor autem eorum longe est a me  Propensio autem orationis in duobus consistit: deuotione, scilicet et compunctione. In deuotione, quia si deuotus non oraueris, quid sit orare uel negligis uel ignoras. Improbum enim ualde est dicere Deo: Intende uoci orationis mee , cum tu ipse per deuotionem intendere non cures. In compunctione, quia qui spiritus sui contritione non compungitur, Spiritus sancti consolatione non ungitur. Ubi enim nichil dolet, medicina adhiberi non solet; Dominus enim non sanat nisi  contritos corde, qui dicunt ei cum Psalmista: Sana animam meam quia peccaui tibi .

Item deuotio in duobus attenditur: in amore Dei et desiderio regni. In amore Dei, quia frustra clamas si non amas, quoniam inspector cordium est Deus; sicut diligentes se benignus exaudit, ita ab his qui non diligunt, iratus aurem auertit . Utrumque enim scriptum est: Ego diligentes me diligo , et his qui oderunt me retribuam; . Et Marie: Dimissa sunt peccata multa, quoniam dilexit multum . In desiderio regni, quia frustra petis si non appetis, quoniam regnum celorum fastidiosis et ingratis non datur ,  sed magis pauperibus illis quorum desiderium exaudit Dominus; de quibus in Euangelio dictum est: Beati pauperes spiritu, quoniam ipsorum est regnum celorum . Compunctio similiter in duobus consistit: odio peccati, et timore supplicii. In odio peccati, quia non meretur gratiam qui non odit nequitiam. Unde Psalmista post illos tres uersiculos quibus humiliter ueniam postulauerat, quasi rationabilem causam impetrandi subiunxit dicens: Quoniam iniquitatem meam ego cognosco et peccatum meum contra me est semper . In timore supplicii, quoniam, qui puniri non ueretur, non puniri non meretur, sicut scriptum est ad Thessalonicenses: Cum dixerint pax et securitas, tunc repentinus eis superueniet interitus  . Et in Iob : Ducunt in bonis dies suos et in puncto ad inferna descendunt.

Ad amorem Dei tria nos inuitant: remissio peccatorum, collatio meritorum, certitudo promissorum. De primo Apostolus: Gratificauit nos Deus in dilecto Filio suo, in quo habemus remissionem peccatorum ; de secundo idem: Quid enim habes quod non accepisti ; de tertio alibi quoque dicit: Certus sum quia potens est depositum meum seruare in illum diem, iustus iudex . Ad regni desiderium similiter tria incitant: societas angelorum, immensitas premiorum, eternitas gaudiorum. De primo Dominus in Euangelio: Confitebitur eum Filius hominis in regno Patris sui et  sanctorum angelorum ; de secundo Psalmista: Quam magna multitudo dulcedinis tue quam abscondisti timentibus te ; de tertio ait Isaias: Letitia sempiterna erit eis . Odium quoque peccati tria nobis exaggerare debent: feditas culpe, uulnus anime, damnum innocentie. Unde Paulus dicebat his quos per feditatem culpe in odium peccati uolebat adducere: Quem fructum habuistis tunc in his in quibus nunc erubescitis . De uulnere peccati in anima dicit Isaias propheta: uulnus et liuor et plaga tumens . De damno innocentie Ioannes in Apocalypsi : Memento unde excideris, et age penitentiam. Timorem supplicii tria nobis incutere possunt:  demonum societas, penarum acerbitas, malorum perennitas. Hec omnia notantur in eo quod reprobi audituri sunt: Ite, maledicti in ignem eternum qui preparatus est diabolo et angelis eius . Per ignem enim, acerbitas pene; per eternum, perennitas; per diabolum et angelos eius, demonum societas designatur.



Quarta differentia.

Nunc ad quartam differentiam ueniamus, quam propter defectum uocabuli sub hac circumlocutione placuit explicare: Pro salute anime, uel his que ad illam prodesse possunt. Sic enim in premissa diffinitione positum est. Et notandum quod circumlocutio duarum pluriumue dictionum  quandoque ponitur pro uno  nomine iam inuento, ut si pro eo nomine iam inuento quod est rationale, in hominis diffinitione post animal, quod est genus: hec structura dictionum que est rationis capax poneretur; siue ista, aptum ratione uti, uel quod est aptum uti ratione. Quandoque autem homini amphilogia uicem supplet unius uocabuli nondum inuenti, ut si prefatum nomen uidelicet rationale, nondum esset inuentum, et loco illius aliquid illarum circumlocutionum necessario poneretur. Sic ergo hec tota amphilogia uerborum: Pro salute anime, uel his qui ad illam prodesse possunt, pro uno debet accipi uocabulo, quod nondum quidem inuentum est; seu quia nondum ita placuit usui,

Quem penes arbitrium est et ius et norma loquendi;  
seu quia non facile fieri potuit, ut unum nomen tot dictionum significationes exprimeret. De illis quoque duabus uocibus, uidelicet, diuine pietatis, idem rationis est: ut ambe simul in orationis diffinitione pro uno differentie uocabulo quod nondum quidem inuentum sit, necessario posite intelligantur. Et hec quidem satis, ut credimus, diligenter expressa sunt; tum, ut si quid tale in Scripturis occurrerit, facilius innotescat; tum ne quid in eius rei diffinitione quam tractare uolumus, relinqueretur obscurum, presertim cum ex ea diffinitio dicta sit, quia rem uelut certis quibusdam finibus circumscriptam diffinit ac terminat; unde et a philosopho  terminus appellatur. Nunc huius differentialis amphilogie sensum curemus inspicere. Pro salute, inquit, anime, uel his qui ad illam prodesse possunt; quia siue salutem anime, seu corporis; siue utrique necessaria, ut uirtutes et rerum temporalium facultates, debito modo imploraueris: omnia ad unum finem referri manifestum est. Nam, sicut ad recte uiuendum instrumentum anime corpus est, adminicule uero corporis extrinseca bona: ita primum quidem ac principaliter, pro salute anime nobis orare preceptum est, secundario etiam pro incolumitate corporis, et aliis temporalibus postulare: non iubemur utique, scilicet neque prohibemur, dicente Domino: Primum querite regnum Dei et iustitiam eius, et hec omnia adiicientur  uobis . Quidquid autem aliud ab istis postulare tentaueris, aut superfluum est, aut nociuum, aut pestiferum, aut etiam exsecrabile. Superfluum quidem, ut si multas petis facultates, cum paucis possis esse contentus; nociuum, si  peccandi materiam, ut in formosa uxore; pestiferum, ut mortem inimici; exsecrabile, ut eternam eius anime perditionem. Quapropter Dominico instructi precepto, regnum Dei, id est eternam beatitudinem omni precum instantia postulemus: cetera si desint, aut eius prouidentie relinquamus , aut si petere uolumus, ad hec tantum petenda sunt, ut eorum usum ad obtinendum illud quo fruendum est, id est uitam eternam que Deus est referamus. Aeternis quippe bonis, uel potius eterno bono: unum enim tantum est, et illud Deus; eterno, inquam, bono iubemur frui, temporalibus uti conceditur.

Est autem frui, amore inherere alicui rei tantum  propter seipsam, quod in solo Deo fieri debet, qui solus propter se tantum non propter aliud diligendus est: cetera uero omnia propter Deum. Uti autem est, id quod in facultatem uenerit referre ad obtinendum illud quo fruendum est; alioquin non iam uti, sed abuti rectius appellabitur. Si igitur omnia que in temporalibus recte diliguntur propter solum Deum diligenda sunt, Deus autem propter seipsum: patet utique in omnibus que ordinate diligimus, causaliter  nichil aliud diligi quam Deum. Nam sicut is qui spe laudis et corone pugnauerit, quam sibi ab imperatore certus exspectat: non tam artem pugnandi uel arma quibus utitur, quam ipsum impugnatorem cuius gratia hoc agit, a quo et premium  prestolatur diligere dicendus est: ita in omnibus que propter Deum diligimus Deum diligere sumus arbitrandi.



CAPITULUM Iu.



Recapitulatio diffinitionum  .

Nunc si placet ad rei euidentiam ea que in diffinitione passim dispersa sunt: compendioso ac breui recolligamus epilogo. Oratio itaque nomine generali dicta est imploratio; pro eo quod in omni oratione regulariter aliquid implorare intendimus. Diuine uero pietatis adiectum est, ne quid ab alio quam a Deo petendum putes: et hoc tale quod et tu pie petere possis, et ille misericorditer largiri. Regularis aut esse debet oratio, ut in sinu fiat catholice  ueritatis: propensa uero, id est studiosa et attenta, pro salute anime uel ad illam pertinentibus ut nichil quod ab ea uel impediat uel auertat; imo etiam quod ad ipsam non adiuuet atque promoueat orando postuletur.



LIBER SECUNDUS. De contentis in oratione, scilicet, quis petat, quid petat, a quo petat, cui petat, quare petat et qualiter petat.---De primo contento orationis


 Sed quam longa uerborum indagine quod congrue dicatur oratio, prout fieri potuit quesitum est; nunc ad ea que de ipsa non minus commode dici posse uidentur, libet procedere. Inter que primo uidendum est quod contineat oratio. Continet autem hoc, quis petat, quid petat, a quo petat, cui petat, quare petat, et qualiter petat: Hec itaque continet et complectitur oratio: non tanquam partes sui ipsius, nullum enim eorum in oratione poni solet, sed tanquam partes materie sue; quoniam hec omnia simul collecta materia sunt orationis, et in illis et circa illa uersatur, et de illis agit oratio: eatenus, ut si unum deesse contigerit, ne oratio quidem ualeat appellari. Sunt alie partes orationis tam simplicis quam composite; quorum  iam aliquas assignauimus, cum diceremus tot esse partes orationis catholice quot petitiones. Quod quidem de composita tantum oratione intelligi debet. Nam oratio alia simplex, alia uero composita reperitur. Simplex est illa que uno tantum uerbo deprecatiuo explicatur, siue unum solum sit quod ea petitur, ut hoc: Deus propitius esto mihi peccatori ; siue plura, ut si dicas: Deus da mihi ueniam peccatorum et uitam eternam. Et hoc quidem ad exemplum categorice propositionis, que uno tantum uerbo indicatiuo enuntiatur, quam et logici simplicem uocant; siue illud uerbum unum solum copulet, ut: Socrates est musicus, siue plura, ut: Socrates est musicus et grammaticus. Similiter utraque istarum simplex est, siue  dicas: Tullius uidet Socratem, siue dicas: Tullius uidet Socratem et Platonem. Compositam autem dicimus orationem, que pluribus uerbis deprecatiuis explicatur, ut si dicas: Deus, propitius esto mihi peccatori, da ueniam delictorum, concede uitam eternam, et quidquid huiusmodi continuare uolueris. Et hoc item ad exemplum hypothetice propositionis que pluribus uerbis essentiatur, quam iidem logici compositam dicunt; siue constet ex duabus categoricis, ut hec: Si Socrates esset homo, Socrates esset animal; siue ex quatuor, ut ista: Si omne risibile est homo, et omnis homo est animal; tunc si Socrates est risibile, Socrates est animal. Et sicut in hypothetica qualibet categorica et est propositio et  pars orationis: ita in oratione composita quelibet simplex petitio et est oratio et pars orationis. Simplex autem oratio ad exemplum grammatice orationis tot habet partes quot dictiones, sed differenter accipi solent; quoniam in oratione quidem catholica tam uoces quam earum sensus attenduntur, in oratione uero grammatica de solis uocibus habetur  ratio, de sensu penitus non curatur. Grammaticus enim incipiens a uoce transit ad litteram, de littera ad syllabam, de syllaba ad dictionem, de dictione ad orationem: et hec omnia secundum solam congruentiam uocis; postmodum ipsam orationem grammatice constitutam, dialetico tradit et rhetori uelut quoddam idoneum ad agendum de thesi et hypothesi instrumentum.



CAPITULUM PRIMUM.

Satis luculenter ostensum arbitramur cum alias partes habeat oratio, ista sex de quibus proxime agendum est nequaquam esse partes orationis. Nec rursum ea per iocos, id est circumstantias possumus appellare, quoniam alie sunt circumstantie que ei rectius assignantur, de quibus suo loco dicere  non pigebit. Nunc interim de istis prosequendum est, ac primo uidendum in oratione quis petat, fidelis uidelicet an infidelis. Nam orationis uocabulum largius acceptum, etiam ad illa extendi que ab infidelibus fieri possunt, superius ostensum est. Unde in Euangelio legitur de quibusdam gentilibus qui uenerant Hierosolymam adorare . Sed et publicanus et Phariseus dicuntur ascendisse in templum ut orarent . Omnis autem infidelis, aut gentilis, aut Iudeus, aut hereticus est: Primus oblatam fidei salutem non solum non suscipit, sed etiam per stultitiam audire et agnoscere contemnit; secundus autem agnoscit quidem, et de Scripturis suis intelligit, sed in Christi contemptum per inuidiam repellit; tertius et agnoscit et suscipit,  sed ab illa iam suscepta se postmodum per superbiam abrumpit. Primus ergo improbus est et ingratus, secundus inuidus et obstinatus, tertius perfidus et elatus. Et quoniam Saluator ob salutem omnium in mundum ueniens et uerba doctrine attulit et precepta iustitie, uideamus nunc quanta in utrisque ab hoc triplici genere infidelium hominum pariatur contumelia. Et in contemptum quidem preceptorum licet nobis exemplum sumere de tribus improbis et perniciosis ciuibus quod sub uno eodemque magno principe uelint aut nolint agere necesse est. Quorum tamen primus eiusdem principis equissimas leges iam scriptas et publice promulgatas nec legit nec suscipit; secundus legit quidem sed  non suscipit; tertius legit et suscipit, sed susceptas postmodum peruertit, et ad earum subuersionem suadendo quos potest peruicaciter impellit. Ad contemptum autem doctrine Saluatoris tres nobis exemplo sint impudentes discipuli; quorum unus uerbo magistri optime docentis nec audit nec approbat; secundus audit quidem sed improbat; tertius audit  et approbat, sed postea per superbiam contumaciter impugnat, et ad ea impugnanda sibi quos potest associat. Hec tria reproborum hominum genera: non solum tota uiuendi ratione  ab inuicem discrepant, uerum etiam in singulis generibus alii alios diuersis impugnant sententiis. Nec mirum, eos qui a ueritate que Christus est alieni sunt: uariis errorum implicari fallaciis. Pluribus enim extra uiam currentibus nichil est rationis, cur alius alio rectius currere dicatur. Nam, licet alius uie uicinior sit, alius autem remotior, omnes tamen quandiu extra sunt inutiliter currunt, nec unquam nisi uiam intrauerint ad locum quo illa ducit peruenient. In populo itaque Iudeorum plures forsitan olim fuerunt secte, sed due maxime notabiles. Una uidelicet Phariseorum,  qui et resurrectionem mortuorum fatebantur, et omnes ueteris Instrumenti suscipiebant Scripturas. Alia uero Sadduceorum qui neque resurrectionem exspectabant, nec preter quinque Moysi libros ullas ueteris pagine Scripturas curabant suscipere. Inter gentiles quoque plurimas dicunt erroris esse differentias, qui tamen omnes in duas principaliter discedunt: eorum scilicet qui ab Ismele filio Abrahe ducentes originem circumcisionem accipiunt, et Ismelite uocantur; et aliorum qui in preputio nati, ideo gentiles specialiter dicuntur, qui in eo in quo geniti sunt perseuerant. Hereticorum autem innumere sunt pestes, quorum septuaginta fere sectas tam nominibus quam propriis errorum articulis ab inuicem discrepantes in lib. Etymologiarum describit Isidorus; quas, quia ad  presens percensere plus habet laboris quam commodi, illud potius uidendum est quod quatuor ex causis denominari solent heretici. Quidam enim a prouinciis denominantur, ut Cataphryge; quidam ab ipsis heresum auctoribus, ut Marcionite; quidam a prerogatiua sanctitatis quam sibi pre ceteris usurpant, ut Cathari tanquam mundi; quidam ab errore quem fingunt aut sequuntur, ut Antrhopomorphite; qui falsa opinione Deum Patrem in formam hominis transfigurant. Anthropos enim Grece Latine hominem sonat; morphe autem formam. Sed et illud notandum est quod hereticorum appellatio nunc largius nunc strictius accipi solet. In largiori quidem acceptione uocatur hereticus tam is qui se ab unitate  Ecclesie contumaciter abrumpit, quam is qui eiusdem Ecclesie sacramenta peruertit; siue qui sacras Scripturas scienter praue intelligit; siue qui temporalis commodi et maxime honoris principatusue sui causa, falsas ac nouas opiniones uel gignit uel sequitur. Que extrema acceptio, licet eam Augustinus seorsum posuerit, uidetur tamen non incongrue tribus precedentibus posse coaptari.

Restricta autem prefati nominis significatione, talis fieri potest diuisio: Eorum qui post accepta fidei sacramenta a ueritatis ratione praue uiuendo degenerant et cadunt: alius in Ecclesia latet, et eam prauis moribus perturbat, ut falsus catholicus; alius omnino fidei Christiane renuntiat, cum tamen nequeat non esse Christianus, ut apostata uel apostaticus;  alius seruata fidei forma ab unitate Ecclesie sese uiolenter abrumpit, ut antipapa siue schismaticus; alius sacre Scripture sensum scienter corrumpit, et dici potest erraticus; alius sacramenta Ecclesie uel articulos fidei peruertit, et hic proprie uocatur hereticus. Dicitur autem hereticus ab heresi Greco, quod est electio, quod quisque pro suo arbitrio eligat quid sequatur. Omnium igitur infidelium, licet in sua impietate dissentiant, una tamen est sors et equa conditio: in eo scilicet quod omnes extra sunt, et ab his que tantum in Ecclesia uel fieri uel prodesse possunt, infidelitatis sue merito segregati. Et eorum quidem alii longe absistunt, utpote gentiles qui preter naturam qua homines sunt nulla nobis uel morum uel fidei societate copulantur.  Alii uero proprius accedunt, Iudei uidelicet; qui, etsi gratiam euangelice ueritatis et fidei respuant sacramenta, nobis tamen ueteris Scripture participatione communicant. Alii proximi sunt, uidelicet heretici, qui eisdem scriptis et moribus et sacramentis nobiscum utentes paucis dissentiunt. Neque tamen eo uel magis diligendi sunt: quippe qui non affectu pacis sed dolo nobis appropiant; uel minus metuendi, quoniam, ut ait philosophus, nulla pestis efficacior est ad nocendum quam familiaris inimicus. Sunt tamen etiam in his generibus hominum, non solum inter diuersas eorum sectas sed etiam in eisdem sectis inter diuersos homines, gradus quidam et limites, non uirtutum quidem ; sed, ut uerius  exprimam, maioris minorisue nequitie. Siquidem minus improbum arbitror gentilem, qui legem naturalem in corde suo scriptam, probis implens operibus ad uite perfectionem sola caret fidei ratione, qualis erat Cornelius , etiam antequam fidem Christi mente tractare inciperet: eo qui et fidei salutem contemnit et legem nature magnis ac multis profanat flagitiis: qualis Herodes, tam ille qui tot infantum millia sine causa iugulauit , quia qui fraterne uxoris pollutus adulterio in pretium obscene saltatricis sanctissimi uiri cede funestauit conuiuia. .

Rursumque minus impium credimus Iudeum qui nondum ueritatis euangelice lumen agnoscens,  ueteris legis precepta secundum tenorem littere fideliter obseruat qualis erat Nathanel, de quo Saluator ait: Ecce uere Isrelita in quo dolus non est: : eo qui et gratiam respuit et legem male uiuendo transgreditur; quemadmodum illi quos idem Saluator nolentes audire uerba sue sanctissime predicationis, etiam de transgressione legis Mosaice quam se seruare profitentes gloriabantur, arguit ita dicens: Nonne Moyses dedit uobis legem et nemo ex uobis facit legem .

Sed et inter hereticos minus ille pestilens, qui in paucis et minimis discrepans in pluribus maioribusque sacramentis nobis communicat: quales sunt Pelagiani, qui in aliis nobis consentientes, liberum arbitrium sine gratia sufficere dicunt ad uitam  promerendam: eo qui in paucis minoribusque nobis consentiens, plura et maiora profana impietate peruertit atque contaminat; ueluti Donatiste qui Patre Filium, et utroque Spiritum sanctum minorem: et sicut tres personas, ita tres substantias in Trinitate, mentiuntur: imo, ut audacter aliquid adiiciam, minus odiosus Deo credendus est optimus Iudeus aut gentilis siue hereticus, flagitiosissimo Christiano. Satis iam patuit quod nullus infidelium quantumlibet probus, uere orationis habet commercium, licet multi etiam inter illos, siue ex creaturis Creatorem considerantes; siue ex Scripture testimoniis edocti quanta possunt humilitate supplicando non orant quidem, sed imitantur orantem. Quod tamen culpandum non est: quoniam siue ad fidem  resipuerint, poterit uiuificatis operibus hoc ipsum eis ad salutem prouenire; siue in errore suo permanserint, forsitan ad mitioris pene remedium.

Utrum autem precedentis uite opera quantumlibet bona Deo placere, et ad ipsam quoque fidem obtinendam prodesse ualeant; et illud nos dubitare cogit quod dicit Augustus: Cornelium antequam in Christum crederet fuisse exauditum; cum alibi legatur: Quia sine fide impossibile est placere Deo : et dicat Gregorius, eum per fidem ad opera uenisse. Quidam tamen huius questionis dirimunt perplexitatem dicentes, eumdem Cornelium quo tempore orabat, et eleemosynas largiebatur, fidem future Incarnationis habuisse; iam facte uero minime,  atque ita partim fidelem, partim uero fuisse infidelem: et ideo Petrum ad eum missum aiunt; ut eum plenius instruendo quod deerat suppleret. Sed hoc quia disputabile satis est, his qui rem certius discutere ualeant relinquamus.



CAPITULUM II

Quod autem paulo ante dictum est, quedam opera uiuificari posse, uidetur ita necessario distinguendum, quod omnia opera que agimus aut uiua aut mortua sunt. uiua dicimus que ad uitam eternam sunt utilia; mortua uero que morti eterne obnoxia uel ad uitam inutilia. uiuorum autem operum, alia sunt uitalia; alia uiuificata. uitalia sunt que statim ut fiunt bona sunt, et ideo placent, quoniam in caritate fiunt et spiritus uite  in eis est; ut orationes et eleemosyne sanctorum. uiuificata autem dicuntur que cum habeant formam bonitatis, non tamen bona sunt quia in caritate non fiunt, in qua si fierent utique bona essent ac uitalia; sed mox accessu caritatis animantur et uelut quemdam spiritum uitalem accipiunt ut possint et ipsa prodesse ad uitam: quales sunt orationes et eleemosyne peccatorum qui conuertuntur, fidelium siue infidelium. Nec enim eos pares ad premium possumus arbitrari, quorum unus ante conuersionem inter plurima mala nichil egit laudabile; alter uero sepius humiliter orauit, plurimum ieiunauit, multas pauperibus eleemosynas erogauit: si post conuersionem uel equaliter uixerint, uel statim ac simul migrauerint e uita. uidetur  namque hoc plurimum discrepare a sententia equissimi iudicis: qui et omne bonum remunerat, et nulla mala preterire patitur impunita.

Mortuorum uero operum: alia quidem mortalia uel mortifera; alia mortificata uel exanimata; alia uero inanimata uel informia: alia morbida uel morbifera dici possunt. Mortalia uel mortifera sunt illa que mox ut facta fuerint auctorem suum gehenne reum constituunt; utpote homicidia, adulteria, fornicationes, et omne id quod semel commissum sufficit ad meritum mortis: unde et peccatum mortale nominatur. Mortificata uel exanimata uero sunt que cum prius per caritatem uixerint, ea recedente exspirant et moriuntur: non quidem ut mortalia fiant; sed ad uitam inutilia;  ne et illi pares uideantur quorum alter post plurima bona lapsus est in aliquod graue peccatum ut Dauid siue Petrus; alter uero omnium expers bonorum, multis et magnis sese contaminauit flagitiis, ut Herodes siue Pilatus. Inanimata uel informia congrue dicuntur, que dum sint de genere bonorum operum preter caritatem fiunt: et ideo tanquam anima formaque carentia ad uite meritum moueri ac perficere nequeunt nisi  accedente caritate uiuificari mereantur. Morbida uel morbifera sunt ea que nos uenialia dicimus, que non tam ex mentis malitia quam ex morbo humane nature proficiscuntur: et tamen animam contaminant et morbosam efficiunt, sed non  usque ad meritum mortis eterne, nisi multiplicata placuerint; quia nullum est tam ueniale peccatum quod non fiat mortale dum placet. Ex hac igitur operum distinctione, sumenda est et illa que sequitur hoc modo.



Diuisio operum.

Bonorum siue malorum seu qualiumcunque operum; alia quidem ab initio uiuunt et nunquam moriuntur, ut eorum qui caritatem semel habitam nunquam deserunt, ut Paulus. Alia primo uiuunt, postea moriuntur: eorum scilicet qui eamdem caritatem quam ceperant operari retinere non curant, ut Salomon. Alia ab initio mortua sunt, et postea uiuificantur: ut ea bona opera que fecit uel Paulus uel Cornelius, dum adhuc peccato infidelitatis  tenerentur. Alia mortua sunt et nunquam uiuificantur aut uiuificari possunt, ut omnia peccata morlia seu uenialia, que nunquam ad meritum uite conualescere queunt, licet per penitentiam corrigantur, non ut perficiant ad salutem; sed ut non officiant ad mortem. Sunt item alia que primo uiuunt, postea moriuntur, iterum reuiuiscunt: eorum scilicet qui post aliqua opera caritatis labuntur in aliquod mortale, et iterum per penitentiam reparantur, ut Dauid. Sunt itidem et alia que primo quidem mortua sunt, postmodum uiuificata denuo moriuntur; uidelicet eorum qui aliqua de genere bonorum propter caritatem operati postea conuertuntur: et iterum relabuntur ad nequitiam; cuiusmodi homines facilius credo  reperiri quamplurimos quam unum demonstrari: pro eo quod ualde dubium est an is cuius prima et ultima praua conspicimus, medio tempore ueram habuerint caritatem. Ex his facile est aduerti quedam esse opera qui sine caritate nullatenus haberi possunt; ut omnia bona opera que uiua diximus utrolibet in genere; quedam uero que nunquam ea presente habentur, ut illa omnia que mortua placuit appellari, exceptis solis uenialibus, que nisi cum caritate fieri possent; non diceret Scriptura: Si dixerimus quia peccatum non habemus, ipsi nos seducimus . Cum ergo sint duo genera uiuorum operum: prima quidem dicuntur non solum uiua, sed et uitalia, quod amplius est, quia semper in caritate uixerunt; sicut  illum uidentem dicimus qui semper uidit, id est qui nunquam uidendi officio caruit. Altera uero dicuntur uiua uiuificata; quia cum primo mortua fuerint, accessu caritatis uiuificari meruerunt; quemadmodum dum et ille uidens dicitur, qui non semper uidit, sed post longam cecitatem uisum recepit; qualis erat ille qui dicebat: Unum scio, quia cum fuerim cecus, modo uideo . Mortuorum autem opera quatuor,  genera sunt: quorum prima non solum mortua, sed quod maius est mortalia siue mortifera nominantur: quia nunquam uixerunt, et morte plena sunt, et mortem afferunt: et ad uite meritum uiuificari non possunt, quamuis omnino per penitentiam deleantur: prout glacies frigida uocatur;  quia nunquam calefieri potest, sed semper frigida est, et semper infrigidat; licet ita resolui possit ut omnino non sit. Secunda uero non solum mortua sed et mortificata siue exanimata nuncupantur: quia cum prius uixerunt, uiuere desiere; sicut cadauer hominis mortuum dicimus; quia uixit et desiit, et uita cedente mortificatum est. Tertia ideo non mortua dicuntur, quod prius uixerint et uita priuata sint, sed quia inanimata sunt et nondum uiuunt; sicut et fetum ante anime infusionem mortuum solemus appellare: non quia uixit et desiit, sed quia uiuere nondum cepit. Dicuntur hec eadem etiam informia, quia nondum per caritatem informata sunt; sed sunt uelut  fetus informis ante dispositionem membrorum; aut sicut quedam lineamenta pictoris ante coloris appositionem. Quarti uero generis opera ideo mortua uocantur, quia non solum inutilia sunt; sed etiam nosciua, licet citra meritum mortis eterne; peccata enim sunt sed uenialia, nisi per contemptum placere incipiant: tunc enim, ut dictum est, mortalium mutuantur effectum. Dicuntur autem mortua eo loquendi typo quo mortuum hominem dicimus, qui non solum sibi et aliis inutilis est, sed etiam perniciosus. Dicuntur  etiam morbida uel morbifera; quia morbum humane conditionis ex quo nascuntur manifestant; et morbum anime inferunt: sic egra signa et syntomata physici dicunt; quia egritudinem ex qua oriuntur et manifestant et aggrauant.



CAPITULUM III.

Sed iam his diutius immorati, nec ab re, ut credimus: nisi forte aliter lectori uidebitur, ad sequentia procedamus. Et de infidelibus quidem id quod rei ueritas habere uidebatur, hactenus dixisse sufficiat. Fidelis autem si quid orando petit; aut iustus sit, aut iniustus, necesse est. Porro si iustus; uel in sua iustitia finaliter permansurus; uel ad nequitiam relapsurus. Similiter iniustus in sua iniquitate decessurus, uel ad iustitiam rediturus.  Orat ergo iustus in iustitia permansurus, ut Elias cum clauderet celum precibus; et iterum aperiret . Orat ad nequitiam relapsurus iustus, ut Salomon edificio templi feliciter consummato . Orat iniustus ad iustitiam rediturus; ut Dauid adulterio simul et homicidio maculatus . Orat iniustus cum sua iniquitate de hac uita migraturus, qualis erat Iudas, quem Saluator cum ceteris apostolis orare docuit, cum esset fur et latro ; de quo scriptum est in Psalmo: Oratio eius fiat in peccatum . Omnis autem qui cum iustitia decessurus est, haud dubie ad sortem pertinet electorum; qui autem cum iniquitate  migraturus, ad numerum reproborum, qualiscunque fuerit hic uel ille; siue fidelis bonus aut malus, siue gentilis aut Iudeus, aut etiam hereticus. De illis autem electis et reprobis hic accipi uolumus, qui ab eterno uel reprobati sunt uel electi. Dicuntur enim utrique, modo secundum eternam Dei prescientiam; modo secundum presentem et forte non permansuram iustitiam aut nequitiam. De prima electione dicit Apostolus: Qui elegit nos ante mundi constitutionem . De secundo dicitur in Iob : quia esce Behemoth electe sunt: quia malignus hostis nonnunquam eos qui propter presentem iustitiam electi uidebantur, absorbet et sibi incorporat. Item de prima reprobatione legitur in Malachia  : Nunquid non frater Esau Iacob? Et Iacob quidem dilexi, Esau autem odio habui. Odisse Dei, reprobare est. De secundo uero in eodem Apostolo: Propter hoc tradidit eos Deus in reprobum sensum ut faciant ea que non conueniunt . Non enim hoc intelligendum est, de eterna reprobatione cuius nulla est causa, sed de illis reprobis accipi debet, qui merito minoris nequitie quam relinquere nolunt, Deo deserente, labuntur in maiorem, ut qui in sordibus est, sordescat adhuc 



LIBER TERTIUS. De secundo contento orationis, id est quid, quis petat, bonum malum an medium. De inspiratorio bono.


 At de primo quidem contento orationis, uidelicet quis petat, ideo diligenter prosecuti sumus; quoniam ex hac distinctione et aliis qui sequuntur eliciendum erit, quantum Deus aperire dignabitur, id quod quesitu difficile est, scitu uero difficillimum, uidelicet de obtinentia siue effectu orationis. Nunc igitur de secundo, id est quid petat: non minori diligentia querendum est.



CAPITULUM PRIMUM

Refert enim quid petat orans: utrum uidelicet bonum petat, an malum petat seu deprecetur: an id petat quod in sui quidem natura nec bonum nec malum est: quod medium siue indifferens congrue potest appellari. Bonum autem hoc uolumus accipi, tam uitam eternam, quam omne id quod ad ipsam  promerendam et capescendam cooperatur et adiuuat. Malum uero contraria ratione, uel mortem perpetuam, uel quidquid ad illam impellit et aggrauat. Medium uero quod in sui natura nec bonum nec malum est, secundum predictam boni et mali acceptionem, sed ex usu bene uel male utentium, bonum malumue efficitur. Horum ergo trium quodlibet, in diuersa specierum membra diuiditur. Bonum quippe, aliud est remuneratorium, id est uita eterna; aliud uite eterne meritum, aliud meritorium, aliud inspiratorium, aliud preparatorium. Bonum quod est uita eterna, nil aliud est quam Deus qui summe bonus et summum bonum, et omnium bonorum causa et finis est. Bonum eterne uite,  meritum bonum opus est, id est bonus actus: siue interior, ut mentis; siue exterior, ut corporis. Bonum meritorium est uirtus, id est bona qualitas mentis que est uelut quoddam boni operis instrumentum. Bonum inspiratorium est infusio gratie specialiter, ex qua illa bona qualitas mentis procreatur. Bonum uero preparatorium remissio est peccatorum per contritionem cordis; quibus manentibus nunquam homo ad cetera posset esse idoneus. Que tamen contritio cordis et peccatorum remissio, imo et omnia que sequuntur ex eadem Spiritus sancti gratia, et causam habent, et sortiuntur effectum et mercedem accipiunt. Spiritus enim sanctus primo quidem purgat, secundo spirat, tertio format, quarto creat, quinto remunerat. Purgat  culpam, spirat gratiam, format mentem, creat operationem bonam, remunerat ad coronam. Unde Salomon ait: Lustrans uniuersa in circuitu pergit Spiritus, et in circulos suos reuertitur : non locali discursu, sed nusquam absente potentia. Item cum Spiritus sanctus aque nomine frequenter designetur, ut ibi: Flumina de uentre eius fluent aque  uiue , secundum ea que dicta sunt. Etiam hic non incongrue dici potest: Ad locum unde exeunt flumina reuertuntur, ut iterum fluant 



CAPITULUM II.

De his ergo quinque bonis que petenda sunt orantibus, eisdemque donis Spiritus sancti, prout ipse donauerit quemadmodum proueniant demonstrandum est. Conuerso tamen ordine etiam ea paulo ante enumerauimus; quoniam ibi quidem illud primo ponendum erat quod omnium aliorum causa et finis est: dehinc ordine retrogrado ad inferiora ueniendum: hic ea sicuti proueniunt ita tractari, rectius arbitramur. Primum itaque bonum et primo necessarium: et quod nisi precesserit alia non sequentur, contritio cordis est, cum reus, diuina uisitante  gratia, incipit cogitare pro peccato, et tota mente compungitur: Et fiunt ei lacryme panes die ac nocte , ad imitationem illius qui dicebat: Lauabo per singulas noctes lectum meum lacrymis meis, stratum meum rigabo . Quod cum fieri ceperit, adest statim peccatorum remissio nec est inter hoc et illud aliquod medii temporis interuallum, testante Scriptura: Peccator quacunque hora ingemuerit saluus erit , id est salute dignus, uel saluti promerende idoneus. Et in Euangelio Magdalene uelut in momento peccata dimissa sunt, quia grauiter conterebatur, et Saluatorem plurimum diligebat . Spiritus enim sancti quo auctore id geritur uelox est operatio, nec unquam ulla rei difficultate tardatur. Nam sicut  aqua similiter influit et sordes eluit; aut uti flabrum spirantis aure simul spirat et puluerem exsufflat; uel sicut calor ignis aut solis, ceram uel glaciem simul percutit et liquefacit: ita Spiritus sanctus cum sit aqua mundificans, cor hominis pariter intrat et lauat; cum sit aura purificans, pariter afflat et omnes uitiorum sordes euentilat; cum sit calor mollificans, primo attactu omnem compacte uel indurate malitie resoluit duritiem. Dedignatur enim, teste Scriptura, contubernium uitiorum, nec habitabit in corpore subdito peccatis . De primo dicit Deus per prophetam: Effundam super uos aquam mundam et mundabimini ab omnibus inquinamentis uestris . De secundo quod Spiritus sanctus sit  aura flans, habes in Psalmo: Flabit spiritus eius et fluent aque . Quod autem peccata puluis, dicit Isaias: Consurge, consurge, excutere de puluere . Flante igitur aura Spiritus sancti et fluentibus aquis lacrymarum per contritionem cordis, omnium peccatorum omnino puluis exsufflatur. De tertio quantum ad ceram ita legitur in Psalmo:  Sicut fluit cera a facie ignis, sic pereant peccatores a facie Dei . De eodem quantum ad glaciem, legitur in libro filii Syrach: Sicut glacies in sereno, ita soluentur peccata uestra . Dicitur autem hoc bonum preparatorium, quia per illud ad sequentia preparamur, quibus nisi istud precederet nunquam essemus idonei. Que quidem appellatio licet huic primo specialius conueniat, cuilibet tamen preterquam ultimo non absurde congruere potest, quia spiritualium gratiarum hic ordo est, ut semper prior preparet ad sequentem, dum primo gratis gratiam accipimus, deinde gratiam pro gratia , proficientes de uirtute in uirtutem, donec uideatur Deus deorum in Sion . Remissio namque peccatorum preparat ad  iustitiam, iustitia ex radice caritatis parit uirtutem: uirtus mouet ad bonam operationem: operatio bona percipit eterne uite retributionem. Horum igitur bonorum, ut diximus, ordo talis est atque progressio, ut precedens naturaliter causa fit subsequentis: subsequens uero precedentis effectus.



CAPITULUM III.

Est autem aliud quoddam preparatorium quod et preordinatorium dici potest: tanto antiquius his ordine et dignitate, quanto fons riuulis suis dignior atque prestantior, eterna uidelicet predestinatio, que nos eternis bonis, et nobis eterna bona preparat ac preordinat, id est uitam eternam: et insuper temporalia quibus illam adispisci ualeamus, ea scilicet que quatuor reliquis specierum uocabulis  designantur. Quod ideo ab hac exclusimus diuisione, quoniam orationis effectus de qua nobis agere propositum est semper pendet de futuro; diuine autem predestinationis ordo, ab eterno certissime prefixus est, nec ulla ualet ratione labefactari. Nemo itaque petit ut eum. Deus predestinet, aut predestinauerit, quamuis illud quod non nisi predestinatis contingere potest id est uitam eternam optent omnes et postulent. uerba siquidem imperatiua quibus tanquam deprecatiuis orantes utimur, semper ad futurum pertinere necesse est; siue illud iam cepit fieri, et ut diutius fiat imperatur; ut si puero iam legenti dicas, lege, id est perseuera in legendo; siue nondum fit, sed mox  fieri iubetur, ut si seruo quem mittis ita precipias, statim redi; siue post aliquod temporis interstitium, ut si dixeris, cras redito. Sunt tamen apud Grecos audaces et copiosos, uocum inuentores, uerba imperatiua temporis preteriti: cum aliquid quod nondum est fieri iubetur, ut sequenti tempore possit esse preteritum; ut si domo digrediens ita imperes seruo tuo: Crastina die cum rediero aperta sit mihi ianua. In hac enim locutione idem Greci qui nichil sibi in grammatica deesse patiuntur; pro his duabus uocibus aperta et sit, unam tantum habent uocem imperatiuam; quam pro eo quod rem iubet in futuro fore preteritam, preteriti temporis esse, uel audacter confirmant, uel subtiliter mentiuntur. Que tamen uerba ad futurum tempus habere  relationem, et ob hoc futuri temporis uerius estimandam: diligentius intuenti non erit ambiguum. Cum igitur nichil nisi uel futurum uel tanquam futurum uel imperari ualeat uel orari, constat illud bonum eterne predestinationis quod omnibus antiquius est, temporarie orationi nostre, et tantum ad futurum pertinenti, subiacere non posse: ob quam etiam causam, ut dictum est, illud a premissa diuisione seclusimus. Dicitur autem bonum preparatorium omnium aliorum, quia primo preparat nos ad gratiam, secundo ad iustitiam, tertio ad meritum, quarto ad premium. Ad gratiam predestinando secundum gratie electionem, quia predestinatio non est aliud quam gratie preparatio. Ad iustitiam peccata remittendo, per cordis contritionem:  quibus remissis, statim adest iustificatio. Ad meritum uirtutes generando per bonam mentis qualitatem, sine qua nunquam ad merendum essemus idonei. Ad premium perficiendo per bonam operationem, sine qua eternitatis premio iudicaremur indigni. De prima preparatione que est ad gratiam, dicit Isaias: Oculus non uidit, nec auris audiuit, nec in cor hominis ascendit, que preparasti Deus diligentibus te . De secunda que est ad iustitiam, legitur in quodam loco: A Domino preparatur cor hominis. Et in Psalmo: Preparabitur ueritas tua in eis , id est iustitia per fidem in apostolis. De tertia que est ad meritum gaudebat Psalmista cum diceret: Paratus sum et non sum turbatus, ut custodiam  mandata tua . De ultima que est ad premium, dictum est illud in Euangelio. uenit sponsus, et que parate erant intrauerunt cum eo ad nuptias . Et prima quidem que est secundum electionem ab eterno completa atque consummata est, antequam esset cui aliquid preparari aut predestinari posset, sicut ait Apostolus: Qui elegit nos ante mundi constitutionem, etc. . Relique uero tres in nobis quidem qui tempori subiacemus temporaliter eueniunt; sed tamen ab illa eterna predestinatione certissima ordinis ratione descendunt. Siquidem antequam esset homo cui uel peccatum remitti, uel uirtus infundi, uel bonum opus conferri posset; ita Deo  preordinante digestum est, ut homo postea futurus hoc ordine diuine gratie beneficiis utens ad preparatam sibi beatitudinem perueniret. Primum igitur et summum omnium bonorum est, diuine bonitatis electio, per eternam predestinationem; secundum est peccatorum remissio, per cordis contritionem; tertium iustificatio, per anime puritatem; quartum uirtutis adeptio, per bonam mentis affectionem; quintum iustitie consummatio, per boni operis exhibitionem. Ultimum, eterne beatitudinis perceptio, per iustam retributionem.



CAPITULUM Iu.

Ex hac igitur distinctione iam, ni fallor et illud innotuit, quia bonum quodlibet aut est preparatorium et non preparatum, aut preparatum  et non preparatorium, aut preparatorium et preparatum. Preparatorium et non preparatum, est eterna predestinatio; qua alia omnia preparat, et a nullo preparatur, quoniam ipsam nichil precedit. Preparatum et non preparatorium est eterna beatitudo qua aliis omnibus preparatur, et ipsa nichil preparat quia post eam nichil subsequitur. Preparatum et preparatorium, est quodlibet aliorum in medio positorum, quoniam eorum quodlibet aliud et precedit et sequitur. Et illa quidem respectu precedentium preparata; respectu uero sequentium preparatoria iure nominantur.



CAPITULUM u.



De inspiratorio bono.

Sed de primo quidem bono quod oranti petendum  est, remissione uidelicet peccatorum quod et specialiter preparatorium diximus satis, ut credimus, copiose dictum est: nunc de secundo quod inspiratorium placuit appellari, quid sentiri ualeat uideamus. Est igitur inspiratorium bonum, cum Spiritus sanctus inuento sibi aditu qui prius uitiorum sordibus obstructus erat, anime iam purgate liberior influit, et ei dona gratie sue paulatim inspirat. uerum hoc adeo subtiliter et occulte, ut nec ille cui res agitur nec alius presentire queat, sicut scriptum est: Spiritus ubi uult spirat, et uocem eius audis: sed nescis unde ueniat, aut quo uadat . Et primum quidem in ipsa anima iustitiam, uel creat, uel recreat: creat utique per fidem, que iustificat impium, si illa prius non aderat; recreat  uero per innocentie puritatem, si fides prius affuerat; sed suffocata uitiis, exsanguis iacebat et mortua. Deinde autem et alia spiritualium gratiarum carismata, utpote uirtutes et opera bona: continuo, ut ita dixerim, flatu non desinit inspirare. Non enim uti uentus iste erius ita sancti quoque Spiritus aura nunc incipit flare, nunc sponte desistit; sed ex quo semel spirare ceperit, nisi rursum uitiorum sordibus excludatur, nunquam sui flatus tenorem uel interrumpit uel terminat: Ex quo fit ut hoc quoque uocabulum, id est inspiratorium, eque ut precedens, cuilibet horum quinque bonorum preterquam ultimo generaliter conueniat: pro eo quod nullum est gratuitum hominis bonum, quod  idem Spiritus sanctus non inspirando infundat. Ultimum autem illud quod est uita eterna, hanc appellationem non recipit, quia cum ad illum uentum fuerit, anima iam in tuto posita, non tam aspirari ad promouendum, quam frui et quiescere est dicenda: quemadmodum nauis cum ad portum uenerit, non eget ulterius uenti spiramine, cuius tamen officio ad portum ipsum delata est. Tota quippe uita hominis a prima conuersione usque ad beate uite perceptionem, ut uulgari utamur exemplo, spirituale quoddam nauigium est. Nauigaturo siquidem primum salubris aure flatus aspirans prosperum iter maris et aggrediendi laboris optatum finem pollicetur. Ille uero blandientis aure temperie delinitus, nauem luto diuturne stationis  inherentem, magno conatu et labore trudit in fluctus, clauum innouat, disponit remiges, erecto malo uelorum sinus expandit. Quibus eadem aura crebrior atque salubrior incumbens: non prius nauem impellere ac prosequi desistit, quam ipsam cum omnibus qui in ea sunt ad portum optate stationis perducat.

Mystice: temperies aure, Spiritus sanctus est; nauta, peccator uolens corrigere uias suas; nauis luto infixa, mens impressa sordibus uitiorum; clauus, ratio; remiges, animi sensus; uelum, spei amplitudo; cursus maris, austerioris uite difficultas; portus, eterne uite perceptio. Huius ego nauigationis quam molesta sint initia, rerum ipsarum experimento cognoui. Quis autem finis aut  fructus futurus sit, ille cuius est rerum euentus certo fine metiri. Quoties autem hoc quinquennium cum relicto seculo meliores aggredi uias et cuperem et timerem, per totos fere alios decem annos blandientem mihi Spiritus sancti auram; et me quasi in altum uocantem aure cordis audiebam; et sic uix demum effectum est, ut nauem mentis mee de luto terrene stationis cui fixa semper inheserat, multum diuque luctando, ipso quoque cooperante plurimum adiutus emouerem. Quod licet in hoc nauigandi initio feliciter mihi cessisse gaudeam; non possum tamen in tanto tamque incerto presentis uite salo, errores et pericula non timere: sciens quia cepisse multorum est, peruenire quibus Deus annuerit. Timeo hoc magnum mare et spatiosum  manibus in quo reptilia quorum non est numerus . Timeo fluctus et procellas, timeo piratas et predones, timeo syrtes atque ceraunia, cyclades incertas, et fluctiuagos symplegadum concursus, et, ut breuiter concludam, mille causas naufragii. Atque ut ea que maximus ille Grecorum peta de laboribus et periculis experientissimi Ulyssis, non tam petice quam philosophice commentus est, ad mysterium referantur: timeo lotophagos et Sirenes, timeo lestrygones et Cyclopas, Scylle latratus et Charybdis ingluuiem; ueneficia Circes, Leucothes et Calypsonis blanditias, iram Neptuni, et Pheacum delicias: et post omnia, uiso iam Parce fumo, uentos ruptis follibus erumpentes,  et relapse classis iteratos longosque circuitus. Que omnia quid apud nos mystice significationis habere ualeant; nam quid apud seculares philosophos qui ea confinxerunt ipsi uiderint, licet morosum sit ac difficile: tamen propter simpliciores quibus ista legenda scribimus, quam breuissime fieri poterit explicemus. Fluctus igitur maris scandala sunt et perturbationes seculi; procelle ab ere uenientes, respectus ire desuper, id est diuine ultionis indignatio. Que utraque spiritualiter nauiganti timenda sunt ne uel eum nimis occupatum temporalium rerum fluctus absorbeat, uel diuine ultionis animaduersio merito recidiue iniquitatis inuoluat, unde Dauid: Non me demergat tempestas aque . Possunt etiam per procellas  ab ere uenientes, eriarum potestatum in demonum furores intelligi, qui conuersos ad Deum homines et mare presentis seculi transnauigare sine offensa cupientes, magnis ac frequentibus tentationum procellis concutere atque terrificare non cessant, sicut ait Apostolus: Non est nobis colluctatio aduersus carnem et sanguinem, sed aduersus spiritualia nequitie in celestibus . Pyrate, qui Grece ab igne denominantur, pro eo quod iniecto igne naues exurunt, et predones qui spoliant, maligni spiritus sunt, qui animas hominum prauorum flamma desideriorum concremant spoliantque uirtutibus. Hoc modo spoliatus est ille qui descendens a Ierusalem in Iericho incidit in latrones qui etiam despoliauerunt eum . Syrtes que a syrin  quod est trahere dicte sunt, eo quod arene fluctibus tracte, medio mari rediguntur in cumulos, et naues ita circumuallant, ut nulla ratione ualeant eluctari, occupationes sunt terrenorum negotiorum, quibus anima circumuenta ne ad portum optate salutis peruenire ualeat intercepta prepeditur. Ab his Syrtibus cauere monebat Apostolus Timotheum, cum ita loqueretur: Nemo militans Deo, implicat se negotiis secularibus , et alio in loco quibusdam loquens ait: uolo uos sine sollicitudine esse .

Ulyssis sagacissimi uiri per tot labores errorumque anfractus atque pericula, longa et famosa nauigatio, uitam illorum designat, qui per mare huius seculi plenum erumnis, erroribus deuium suspectumque  naufragiis, celestem nituntur redire ad patriam; qui possunt dicere cum Apostolo: Non habemus hic manentem ciuitatem, sed futuram inquirimus . Et alibi: Per multas tribulationes oportet nos intrare in regnum Dei . Cui rei etiam nominis ipsius interpretatio uidetur alludere. Dicitur enim Ulysses quasi holoxenos id est omnium peregrinus.; nam holos totum uel omnes, xenos uero peregrinus interpretatur: quod illis congruit quibus dicit Apostolus: Obsecro uos tanquam aduenas et peregrinos . Qui et dicere possunt: Quandiu sumus in corpore peregrinamur a Christo . De qua peregrinatione dicit Psalmista: Cantabiles mihi erant iustificationes tue  in loco peregrinationis mee  Ceraunia que quasi cornua maris interpretantur, sunt enim scopuli altissimi in medio mari preminentes; et Cyclades ambigue rupes, uidelicet que nunc quidem apparent, nunc aquis operiuntur, innumera sunt uite presentis offendicula, uel manifesta, uel occulta; quibus eadem anima in huius mundi pelago frequenter illiditur: occulta, ueluti detractiones eorum cum quibus uiuendum est; manifesta, ut persecutiones extrinsece, que omnia mentem incaute nauigantis frequenter occurso suo conuellunt et lacerant. Symplegades uero, id est rupes fluctiuage, quas ut pete fingunt, tellus indignata se relinqui, post primam nauem iaculata est, cure sunt, que relinquentes seculum de rebus ante  actis, uel post se relictis prosequuntur, que plerumque miseram animam et incautam elidunt et opprimunt, dum is qui seculo non satis pure renuntiauit: et ipse plus posse cupit, et suis amplius prodesse quam prius poterat in habitu seculari, ac pro hoc incepte nauigationis miserandum incurrit naufragium. Scylla que caput habens uirgineum inferius diuiso corpore canibus succincta est, illos designare potest, qui bonam faciem et uultum simplicem preferentes, in detractionibus aliorum latratibus canis nos exercent. Charybdis uorago maris que inexpleta auiditate fluctus absorbet et reuomit, illorum figuram tenet, qui crudeliter aliena rapientes, malo parta prodiga leuitate refundunt, de quibus ait peta:

 Querere ut absumant, absumpta requirere certant:
   Atque ipse uitiis sunt alimenta uices.
Potest etiam per Charybdim, impacate mentis inconstantia designari, qua tentationum fluctus nunc attrahens, nunc expellens, incessanter agitatur. Lotophagi qui monstrum maris dicuntur: Lestrigones et Cyclopes homines crudelissimi qui carnibus humanis uescuntur, monstruosi demones sunt: qui carnalia peccata, imo ipsos homines carnaliter uiuentes, quasi deuorando sibi incorporant. De quorum Magistro dicit Petrus Apostolus: Sobrii estote et uigilate quia aduersarius uester diabolus tanquam leo rugiens circuit, querens quem deuoret . Possunt etiam nequissimos homines designare, qui peruersis consiliorum fraudibus  uel manifeste uel occulte innocentibus et incautis rerum aut corporum aut etiam animarum perniciem machinantur. De qualibus dicit Psalmista: Qui deuorant plebem meam ut cibum panis .

Neptunus, deus princepsque maris, ut fingunt pete, qui prefatum uirum tanto furore persequebatur, ut eum sepius nisi fata prohibuissent, suis fluctibus obruisset, ille est quem Saluator principem huius mundi, Apostolus uero Deum huius seculi uocat, qui tendentes ad patriam celestem, nisi uirtute diuine predestinationis arceretur, tota mole malitie sue oppressos suffocaret. Circe filia solis que insulam eriam inhabitasse  dicitur, ueneficiis ita potens ut hospites incautos monstrificis potionibus transferret in belluas; terrena ubertas est, quos calore et beneficio solis de terra progrediens, blanda temperie eris excipitur et fouetur, que male utentes uel per superbiam in aues, uel per crudelitatem in feras: alium per desidiam et stoliditatem in asinum, alium per gulam et immundas uoluptates in suem, alios in alia belluarum genera, non tam corporum quam morum mutatione transformat. In auem transtulerat illum qui dicebat: Nonne hec est Babylon quam ego edificaui in gloria uirtutis mee?  In feram transformauerat Herodem utrumque, et etiam impiissimum Neronem, quorum cunctis nota est crudelitas. Leucothe et  Calypso pulcherrime nymphe maris, que illum ueneriis uoluptatibus illectum, diu detinuisse referuntur, adeo ut sociis increpantibus uix posset auelli, libidinem significant, que etiam reclamante ratione, et sensibus animi dissuadentibus sapientem frequenter illaqueat. Cuius rei exemplo Salomon  esse potest, cuius sapientia tandem amore mulierum subuersa est; que mulieres, ut ait iehsu filius Syrach, etiam sapientes apostatare faciunt . Sirenes que trahentes interpretantur, petice quidem monstra marina sunt: adeo dulce canentia ut quicunque nauigantes audierint dulcedine cantus ad scopulos cautesque nauifragas uel inuiti rapiantur et pereant. At uero secundum rei ueritatem, aiunt in locis quibusdam  mare perpetuum habere cursum in modum rapidissimi fluminis, et densis cautibus indesinenter insilire, et ex eo sonum acutum atque dulcissimum procreari. Quibus locis cum tantum naute accesserint ut ab eis sonus ille possit audiri; non tam uirtute cantus, ut fingitur, quam maris ipsius impetu proni rapiuntur in scopulos, et illisi naufragio pereunt. Hoc autem difficile compertu est, uel magis impossibile, cum nullus in locis illis deprehensus certe mortis discrimen queat effugere. Significat autem Syrenum cantus omne id quod auditum nostrum uel otiose occupat, uel curiose trahit, uel artificiose illicit, uel luxuriose afficit, uel malitiose corrumpit. Otiose occupant ea, que licet non multum officiant, nichil tamen edificant, ut gesta  Herculis, Achillis, Hectoris, uel Alexandri. Curiose trahunt, que, quamuis in se causam mali non habeant, curam tamen que Deo debetur sibi usurpant, ut astronomia, que propter solam curiositatem prohibetur. Artificiose illiciunt, que ficta quidem sunt, sed ipso mentiendi artificio magis placent, ut fabule Nasonis et que huiusmodi sunt. Curiose afficiunt, que ipso auditu libidinem incitant, ut lyrica Sapphonis, elegie Nasonis, comedie Menandri, Plauti uel Terentii. Malitiose corrumpunt,  que uel fidem subuertunt ut necromancia; uel aliorum mala publicant, aut falsa confingunt, ut satyre inuectiones, licet famosi libelli recitatio. uenti ruptis follibus erumpentes quos socii pecuniam arbitrati cultro confoderant ac per eos classis a portu patrie quem attigerat in altum repulsa: labores iterati, et reditus in tempora multa dilatatus, fraterne discordie periculum innuunt, quando is qui iam perfecte estimationis habebatur; conuicio fratris atque contumelia uelut quodam cultro confixus, de folle cordis ubi plenus thesauro sapientie putabatur, iracundie uentos et turbinem furoris effundit, ac per hoc a portu secure stationis in discrimen morum et uite repellitur, uix tandem post multum temporis et laboris ad illum quem deserit  uirtutis statum rediturus. Optime nouerat hoc Apostolus, qui, cum multa periculorum genera seriatim enumerasset, post omnia subiunxit, dicens: Periculis in falsis fratribus . Hec sunt que gentiles philosophi de laboribus et patientia prudentissimi uiri, sub quodam fabularum integumento, non tam mentiendi libidine quam publice utilitatis aspectu, multis uite et documento morum futura sapienter confinxerunt. Atque ut unum exprimatur de pluribus exemplum: sicut ille infusa pice tam suis quam sociorum auribus surdo, ut ita dicam, remigio illecebrosas Syrenum cantus effugit; ita nos ad omnia que corrupto auditu nos in naufragium morum trahere possunt, aures oppilare, ac uelut obsurdescere debemus, dicentes cum  Psalmista: Ego autem tanquam surdus non audiebam . Sed quoniam huius uiri quem iam sepe diximus nauigationem prosequentes, ipsi quoque nescio quo spiritu acti, longius apposito uelificando decurrimus, tempus est iam stylum ad materiam reuocare. Et quia iam duas species boni: preparatorium, scilicet et inspiratorium ita ut fieri potuit tractauimus, nunc ad tertium, id est meritorium ueniamus.



LIBER QUARTUS. De meritorio bono



CAPITULUM PRIMUM.


Meritorium bonum uolumus intelligi bonam mentis qualitatem, quam ei Spiritus sanctus, bonorum omnium spirator inspirat. Cum enim aura Spiritus sancti purgate iam a uitiis anime, ac per hoc iustificate placido flatu uelut quidam fauonius cepit aspirare, creat mox in ea ceu uernos flores bonas quasdam mentis qualitates, quibus ipsa mens mouetur: primum quidem ad actus interiores, deinde manus ad operis exterioris effectum, de quibus  utrisque paulo post euidentius disseretur. Hec autem quatuor, id est purgatio anime per remissionem peccati, et eius iustificatio, et bone uoluntatis inspiratio, et actus interior, ita sibi contigua atque connexa sunt: ut potius ordine quam tempore possint discerni. Nam cum Spiritus sanctus mobilis sit, sicut ait Scriptura , non patitur mentem quam afflauerit otiosam esse et desidem; sed eodem fere momento et purgat et iustificat, et afficit bona qualitate et ad suas excitat actiones:  quemadmodum radius solis mox ut aperta fuerit fenestra simul intrat, et illustrat, et calefacit, et excitat intuentes. Actus uero exterior cum sit corporis, tardior est; nec nisi inuenta temporis opportunitate, et rerum extrinsecarum adminiculo ualeat exerceri. Hec autem bona mentis qualitas non ex eo solo bonum meritorium appellatur, quia preparat nos et idoneos facit ad merendum, hoc enim habent duo precedentia; uerum ex hoc multo magis, quos mouet et excitat, etiam est uelut quoddam boni operis instrumentum, quod illa non habent. Dicitur hec eadem etiam uirtus, siue a uirore, quia mentem prius aridam ad proferendum boni operis fructum uiridescere facit; siue a uiribus, quas illi ad operandum accommodat; seu a uirilitate, quia  nichil femineum uel languidum in ea patitur residere; sed suis eam stimulis in quemdam uirilis acrimonie sexum exasperat. De uirtutibus, que sint et quot, et quis earum effectus; qualiter ex aliis alie proueniant, cum tamen omnes ex radice caritatis oriantur; quorum etiam uitiorum uel contrarie uel medie sint; et alia quamplurima que huic loco congrue possent inseri, pretermittenda putauimus, ne uel ista melius tractaturis pulcherrimi operis preriperemus materiam; uel magnis rebus de quibus omnino reticere quam parum dicere tutius est, extenuando contumeliam faceremus; uel ut nos quoque ipsi si forte postmodum melius aliquid uel experiri uel sentire contigerit, has ipsas res in materiam specialis et proprii tractatus ualeamus de integro  resumere. Illud autem ignorari non debet, nullam animi qualitatem uere ac proprie uirtutem nominari, nisi quam bonorum omnium mater caritas procreat et informat. Fuit quidem in multis ethnicorum, utputa Diogene, Platone, quam pluribus laudabilis quidam animi status: partim a natura datus, partim philosophie studio comparatus: nemini nocere, omnibus uelle prodesse, prauas in se cupiditates exstinguere, in aliis accusare: etiam quecunque huiusmodi ad propositum uite innocentis poterant pertinere. Et hunc quidem mentis habitum Tullius tanquam infidelis uere uirtutis inscius uirtutem uocat, ita diffiniens: uirtus est habitus mentis bene composite. Et reuera talis habitus mentis caritate informatus uirtus est: remota autem  qui in illis propter fidem esset non poterat, uirtutis nomine iudicatur indignus. Nam, ut ait Augustinus: Ubi deest agnitio uere et incommutabilis ueritatis: falsa uirtus est in optimis moribus. Unde congrue uirtutem diffinisse uidetur Augustinus idem, ita dicens: uirtus est bona qualitas mentis, qua recte uiuitur, qua nemo male utitur, quam Deus solus in homine operatur. Nunc ad quartam boni speciem libet procedere; quam nos specialiter eterne uite meritum maluimus appellare. Cur autem hoc, paulo post dicendum erit; nunc interim quid illud sit uideamus.



CAPITULUM II.

Est ergo meritum actus siue affectus uirtutis; ut  uirtus sit pro instrumento; actus autem opus sit instrumenti. Cum enim uirtus mouere mentem ceperit, necesse est ex illo motu actum surgere; quia uirtus inefficax esse non potest. Nam, ut ait beatus Gregorius: Operatur magna si est: si autem operari renuit uirtus non est. Actus uero uirtutis, aut interior et occultus est, aut exterior et manifestus. Interior est ille qui in ipsa mente interius inuisibiliter et occulte agit, remoto omni corporis officio. Exterior uero qui uisibiliter et manifeste exercetur exterius per corporis officium, accedente rerum forinsecarum adminiculo. Atque ut exemplum subiiciatur: interior actus iustitie est causas et merita rerum libra equitatis in corde pensare; exterior, in rebus extrinsecis ius suum cuique tribuere. Actus  fortitudinis interior fortem animum ad omnia que contingere possunt preparare; actus exterior aduersa que occurrerint fortiter superare. De aliis quoque similiter ratiocinari facile est ei qui effectus singularum potest agnoscere. Utrumque autem actum eadem uirtus operatur; sed alterum per seipsam; alterum uero per corporis cooperantis obsequium. Atque ut hoc quali possumus demonstremus exemplo; quemadmodum in pueris aliquo casu multum gaudentibus; siue in his qui choreas agunt, prius quidem animus gaudio incitatur; deinde motu pedum uel manuum iactatione corpus exsultat; ita uirtus prius quidem animum, deinde uero et corpus ad suas excitat actiones. In uitiis quoque simile reperies; sed in rebus contrariis. Nam sicut aliquis  magno et repentino perculsus incommodo prius animo turbatur; deinde palmas collidit; caput iactat; et totum corporis habitum dolori conformat: ita mens prius uitiis inficitur; postmodum illa in opus et corporale transfundit. Quod autem quandoque post actum interiorem non statim sequitur exterior, aut in uirtutibus ex consilio maturitatis est; aut in uitiis ex dubitatione confuse mentis, aut in utrisque ex opportunitatis uel rerum extrinsecarum defectu. Illud quoque in his rebus occurrit notabile, quod omnes uirtutes interiores quidem actus certos habent et singulares; exteriores etiam in pluribus similiter certi sunt; in quibusdam autem non facile certos exceptosue reperies. Si enim requisitus fueris, fides, spes, caritas, quas intrinsecus habeant  actiones; haud dubie respondebis: fidei quidem actum, in Deum credere; spei, eterna bona sperare; caritatis, Deum proximumque diligere. Ita et in aliis omnibus percurrere licet; ut actus humilitatis interior sit, de se humiliter sentire; misericordie, animo misereri; obedientie, animum ad obediendum preparare; et de aliis omnibus ad hunc modum. Exteriores quoque actus omnes alie preter fidem, spem et caritatem, proprios et speciales habent; ut actus exterior prudentie sit prudenter in rebus extrinsecis agere; temperantie, a prauis operibus temperare; et hoc modo de reliquis. At uero fides, spes, caritas, in rebus forinsecis quos habeant actus priuatos et ab aliis segregatos,  non facile demonstrabis. Nam, si dicas actum fidei, ipsam fidem, ore profiteri, et uerbis astruere; simili ratione de spe quoque et caritate sentiendum erit; ut actus sit spei, sperare se dicere et spem suam uerbis extollere; caritatis uero, dilectionem Dei et proximi tam in se quam in aliis commendare, atque ita de omnibus ratiocinari licebit.

Quo recepto, nimirum proueniet illud ut omnium uirtutum exterior unus sit actus et sic quoque nullum illarum trium proprium ac specialem sortiatur. Imo etiam illud ex hoc sequetur inconueniens ut aliquam uirtutem contrarium sibi effectum habere fateamur, et sic actus humilitatis, se humilem profiteri, et ipsam humilitatem uerbis extollere: cum potius ad superbiam pertinere uideatur: uirtutem  quamplurimum laudes tibi inesse profiteri. Cum ergo tres ille uirtutes, nec hos priuatos actus habeant, nec alios ualeas reperire, nec rursum tanquam imbecilles et languide omnino actu carere possint; iam enim uirtutes non essent: superest ut eas suas internas actiones per aliarum exteriora opera manifestare fateamur. Cum enim uideo te diuina precepta actu ipso fideliter implere quod est obedientie; cum pro peccatis corpus affligere, quod timoris; cum te humilem omnibus exhibere, temporalia contemnere, quod humilitatis est; cum pauperes alere, nudos uestire, laborantibus subuenire, que ad misericordiam referuntur: ex his et similibus intelligo te in Deum credere; cuius mandatis diligenter obtemperas, eterna bona  sperare, quorum desiderio transitoria paruipendens, etiam pro remissione peccatorum corpus affligis; Deum diligere, cuius amore primum omni studio consolaris. Simili modo de singulis percurrendo inuenies, omnes uirtutes tam ipsas quam ipsarum opera tribus illis tanquam primeuis ac precipuis attestando deseruire. Nec moueat lectorem  quod ea que nos uirtutum actus intrinsecos uocare maluimus, plerique etiam motus uocantur: quia cum mouere non aliud sit quam agere; motum quoque actum esse necesse est. Quod si passionem uel affectionem uocare malueris, ad animam que afficitur referri oportebit. Respectu uero uirtutis que mouet atque operatur, non nisi actus potest appellari. Omnes igitur uirtutum actus tam occultos quam euidentes, ad meritum eterne uite manifestum est pertinere. Que tamen appellatio sicut de aliis quoque premissum est, cuilibet precedentium satis congruit; quia nulla est gratia specialis in homine per quam non mereatur: presertim cum Spiritus sanctus  nunquam esse ualeat otiosus.  uerumtamen huic bono quod in actu positum est, familiarius eam putauimus assignandam; pro eo quod omnia merita in bono opere consummantur; et ultra nil aliud restat nisi premium exspectare, de quo subsequenter agendum est. Libet tamen prius uelut in quodam utriusque boni confinio meriti scilicet ac premii, quamdam interponere diuisionem ex utroque consistentem: quod omne bonum hominis, aut meritum tantum est, aut premium tantum, aut meritum simul et premium. Meritum tantum est prima gratia que datur immerito, ad merendum, que et mereri incipit, per cordis contritionem et remissionem peccatorum. Premium tantum est eterna retributio, que omnibus meritis precedentibus exhibetur; ea uero nichil ultra  ipsam merebimur; quia cum ad illam uentum fuerit; iam non erit merendum ulterius; sed premio perfruendum. Meritum simul et premium est, quodlibet mediorum; scilicet meritum quidem sequentis boni; premium uero precedentis, dum a Deo accipimus gratiam in premium pro gratia que prius data fuerat ad merendum.



LIBER QUINTUS. De remuneratorio bono.



CAPITULUM PRIMUM.


uentum est igitur ad illam supremi excellentisque boni speciem, quam ideo uitam eternam putauimus appellandam; quia hec appellatio precedentibus congruentius uidebatur respondere. Quale autem sit hoc bonum, qualiterue diffiniendum, aut quo nomine rectissime censeatur: non solum ego scire non ualeo; sed nec ullum hominem in carne mortali positum posse credo uel cogitare uel eloqui. De quo nil puto uerius posse dici, quam quod omnino est indicibile. Est enim bonum hoc aliorum omnium radix et fons atque principium: sic tamen ut nullum ex omnibus ut  in his que generatiuam aut sementiuam habent propagationem, eiusdem principii sortiatur naturam. Est, inquam, hoc bonum omnium bonorum collectione perfectum: sic tamen ut nulla partium uel accidentium uarietate consistat. Est utique bonum hoc omnibus aliis, et prius antiquitate, et diuturnitate posterius: sic tamen ut omnis ab eo temporalis quantitas remoueatur. Omnium optimum est, sine forma qualitatis; omnium maximum est, sine quantitatis accessu: omnium principium est, sine relatione temporali. Semper est, sine cursu temporis: ubique est, sine dimensione locali. Omnia possidet, et habitum non nouit; omnia presens implet,  et situm ignorat. Omnia condidit, agendi motum ignorans; omnia sustinet, omnis inscium passionis. Ex his omnibus patet hoc bonum de quo agimus, quod non aliud quam Deus est; nec uere esse, nec proprie dici substantiam, cum nichil de illo accidentale ualeat predicari. Quod enim tale est ut nichil ei accidentaliter ualeat conuenire, id nec substantia quidem congrue nominatur. Substantia quippe ex eo dicta est, quod substat, atque subditur accidenti. Multo minus autem hoc ipsum bonum accidens uocari debet, cum accidens substantia eo indignius sit, quod hoc nisi in illa esse non possit; scilicet mox ut ab ea discesserit, exstinguitur et perit: hoc uero uel eo presente uel absente, incorrupta permanet atque  consistit. Albedo quippe hominis non nisi in albo homine esse potest; et sic omnino deficit cum idem homo albus esse desierit: homo uero albus, etiam recedente albedine, nichilominus homo perseuerat et permanet. Taceo nunc illud quod uerissime quidem dici posset, quod omnes tam substantie quam accidentia ex tempore incipiunt: et hec quidem omnia et illarum quamplurime tempore finiuntur. Cum enim uentum fuerit ad illum eternitatis statum, ubi nichil temporaliter uel adesse poterit uel abesse, quod accidentis est, accidentia penitus auferentur, et substantiarum quamplurime; digniores uero substantie uelut angeli et anime et corpora nostra glorificata  in perpetuum permanebunt. Ex quibus premissis colligi potest hoc bonum de quo queritur, nec substantiam esse nec accidens: ac per hoc ad nullum eorum predicamentorum que tractant Peripatetici pertinere. Quorum summus preceptor, idemque ueri sagacissimus rimator Aristoteles omnia que humano sensu putauit posse comprehendi, in duas  distinxit rerum naturas, substantie scilicet et accidentis. Quod quidem rectissime arbitratus est uir magni pectoris et rerum naturalium diligens inquisitor, ut omne id quod humane subiacet cognitioni aut esse substantiam; aut in ipsa esse substantia dubitari non possit. Et substantiis quidem omnibus tanquam paucioribus sub uno predicamento, eodemque generalissimo  retentis, accidentia quorum maior erat numerus, quippe cum una substantia plurimorum sit accidentium capax: in nouem predicamenta que Greci cathegorias uocant, propter differentes eorum modos, sub totidem generalissimis dispersit; quorum appellationes iste sunt: qualitas, relatio, quantitas, ubi, quando, habere, situm esse, agere et pati. Noluit ergo uir sapiens, imo nec potuit eum a quo omnia esse intelligebat, indignis rerum conditarum uocabulis coarctare, eternum temporalibus, increatum conditis, immensum paruis, incommutabilem mutabilibus connumerando sociare. Que enim temporalium causa proprie reperta atque instituta sunt, nunquam eternis in eadem proprietate conuenient.  Que omnia faciunt ad eius rei quam diximus assertionem, summum illud bonum de quo nobis sermo est, nec substantiam esse nec accidens. Et accidens quidem propter euidentem rei falsitatem neminem dicturum arbitramur, nisi forte qui insaniat. Substantia uero si quando dicitur propter loquendi necessitatem, diuina quedam et celestis est predicatio, et ad illa philosophorum predicamenta non pertinens. Simili ratione de omnibus illis uocabulis sentiendum est, quibus circa Deum transumptiue et precario quodammodo uti consueuimus, qualia sunt ista: natura, res, essentia, maiestas, uirtus, atque potentia, et quidquid poterit reperiri. Quidquid igitur de illa ineffabili summi boni natura mortalibus uerbis dicere tentamus, similes  sumus balbutientium, nisi quod illi elementares quidem sonos plene formare non ualent, rerum autem perfectam hinc notitiam; nos uero sermones integro proferimus sono, sed que illis explicari debent intellectu capere non ualemus. Atque ideo quem illi defectum patiuntur in syllabis, nos patimur in rebus ipsis. Nam et illud quod dicturi sumus, licet uerum sit, minus forte studiosis absonum uideatur; Deum scilicet nec esse nec posse, nec uiuere nec regnare, manente illo sensu uerborum, quo ista de hominibus predicantur. Neque tamen hec et his similia de ipso falso uel inaniter dicuntur, imo fideliter et pie; sed tamen pro materia minus sufficienter et digne, quoniam eorum significatio ad illam diuine nature puritatem consurgere  non potest. Cuius rei uidetur ipse Dominus dedisse nobis indicium, cum de rubo loqueretur ad Moysen, ita dicens: Ego sum qui sum. Sic dices filiis Isrel: Qui est misit me ad uos . uidetur enim his uerbis innuisse singularem quemdam et proprium essentie sue modum, tanquam si diceret: Ego qui aliter sum quam uel tu uel illi ad quos mitteris; qui longe purius et dignius sum qualibet creatura; cuius essentie nulla potest alia comparari. Sic enim loqui consueuimus cum uolumus quempiam in rebus aliquibus aliis preferendum demonstrare: Iste est qui cantat, qui currit, qui pugnat, id est elegantissime cantat, celerrime currit, pugnat fortissime. Cum itaque nulla uocabula que  uel sint uel ab homine excogitari possint tante rei tam simplici significanter exprimende sufficiant; congruentius tamen uel minus improprie uidentur illa Deo applicari, que tollunt et remouent, qualia sunt hec nomina: increatus, incommutabilis, inuisibilis, et his similia; que etiam priuatiua communis usus appellat. Eorum enim que sua significata ponuntur in rebus creatis propter quas etiam reperta sunt, ueluti: rex, pater et Dominus, et huiusmodi quamplurima eorum, inquam, nullum est; cuius officio diuina plene ac proprie significari possit essentia: ea uero que priuant, res illas que in Deo non sunt, perfecte tollunt et remouent. Quapropter secundum uocum ipsarum officia, nunc forte usus abhorreat: competentius reor increatum  Deum et incommutabilem, et si quid tale est, quem uel regem, uel patrem, uel Dominum appellari: licet tam hec quam illa, quoties sermone opus est, de ipso pie et fideliter predicentur. E diuerso quoniam illa que ponunt, uenustiora sunt priuatiuis; quoniam ista tamen remouent, uel culpam, ut innocens, impollutus, et similia; uel defectum, ut incommutabilis, impassibilis; uel aptitudinem, ut inuisibilis; uel inferioris nature statum, ut increatus; uel alia huiusmodi: illa uero semper laudare attribuunt; uel potentie, ut rex, princeps uel Dominus; uel pietatis, ut pater; uel operis, ut creator; uel aliarum rerum que ad honorem eius uidentur pertinere. Atque ita fit quoddam satis notabile, ut ea que de Deo dicta minus habent proprietatis, plus habeant uenustatis:  contraque que magis sunt in proprietate predicandi familiaria, minus sint gloriosa. Horum autem exemplum sumere potes de magno quodam principe; quem si magnum, fortem, nobilem et sapientem uocaueris, plurimum laudes, quoniam illa nomina laudem copulant; si uero inuictum intrepidumque dicas, non adeo, quoniam his uocibus quedam minus honesta remouentur. Si ergo ad uocum proprietates respexeris, in quibus ab hominibus propter res temporales reperte sunt, priuatiua positiuis preponderant proprietate predicandi, positiua priuatiuis laudandi dignitate. Habito autem respectu ad illam simplicissime rei puritatem, in qua nil uarium est aut dissimile: omnia de ipsa recte dicuntur, equipollent: nec est aliud Deo esse regem uel Dominum,  quam incommutabilem et increatum: et quocunque modo tam hec quam alia possunt inter se promisceri, exceptis tamen relatiuis, que et ipsa licet personas et earum propria determinent: nichil tamen aliud diuersumue significant. Sed de his ad presens plura disserere, non est consilium; illud magis quod cepimus prosequendum est, diuinam scilicet essentiam nullo posse uocabulo demonstrari. Etenim rem que animo cogitari aut etiam fingi queat, eam uocis officio diffiniri posse concesserim; quod autem omnino est incogitabile, qualiter appellari ualeat, dicat qui potest: ego me nescire confiteor. His illud uidetur alludere, quod Attici apud quos philosophica quondam studia floruerunt, huic  ipsi de quo loquimur Deo quem ductu rationis ex uisibilibus inuisibilem omnium auctorem deprehenderant, sed quid esset intelligere non ualebant, in loco qui areopagus dicebatur, aram quidem posuisse referuntur: sed eum tanquam innominabilem reticentes, prefatam aram ignoti esse Dei tituli superscriptione uocauerunt . Quem titulum cum legisset Apostolus, quantum ab homine sciri potuit, uerum et summum Deum eis interpretatus est; sed nec ipse nec alius unquam in carne mortali positus, uero illum nomine potuit exprimere, excepto illo de quo Ioannes in Euangelio suo dicit: Deum nemo uidit unquam, nisi Unigenitus qui est in sinu Patris .

Nam si quis ita dixerit esse quoddam aquo auctore  sint omnia, sed quid illud sit nesciat, quia nec sit substantia nec accidens: cum nil aliud ualeat cogitari, et huic rei quam comprehendere non ualet, nomen tentauerit applicare: id quidem qualiter fiat uidere non possum. Cum enim dicatur nomen a notamine, siue a notione, quia rem notet atque notificet; uel potius a Greco sibi equipollente onoma, quod item a nemine sumptum est, id est a tribuendo: quod suam cuique distribuat qualitatem; superest ut illud quod neque nosci aut notificari potest, nec aliqua participat qualitate, nullo nominis officio ualeat diffiniri. In omni enim nominis impositione, necesse est qualemcunque rei nominande precedere conceptionem: atque ideo qui prius communem hominum speciem homines appellauit,  nimirum oportuit eum formam illam uniuersalem qua nemo carere potest, prius animo concipere: que tali posset designari uocabulo. Similiter qui eiusdem speciei singularia, Platonem scilicet et Socratem, uel quoslibet alios, suis quemque nominibus censuerunt, secundum perceptas animo formas id fieri necesse fuit. Scilicet et in illis rebus que neque sunt nec esse possunt, sed tamen finguntur, qualia sunt opinabilia logicorum, oportuit aliquam figmenti formam precedere, ut chimera quoddam animal capite leonino, pectore flammeo, cauda serpentina; aliud uero quod partim hirci, partim cerui naturam haberet hircoceruus: utrumque tam ficte quam prodigialiter uocaretur. Amplius in illis quoque, que nullam prorsus rem ueram fictamue  significant, sed per abnegationem dicuntur: uel duorum ut neuter; uel omnium, ut nullus et nichil: hoc idem reperire est, ut in his et aliis omnibus huiusmodi forma sit remotio. Ex quibus colligitur id quod satis est mirabile, facilius illud quod falsum aut nichil est, eo quod omnium uerissimum atque purissimum esse creditur, ab homine cogitari. Hoc enim tale est ut melius innotescat homini participando quam cogitando, dono fruitionis quam sono uocis. Legitur in antiquis genealogiarum fabulis ueteres inter alios sue uanitatis errores, deum quemdam tam fictum quam detestabilem coluisse: quem Stygiis immersum tenebris, tanto inferis omnibus inferiorem, quanto illos superis,  stulte quidem, sed digne satis arbitrabantur. Qui etiam non minori stultitia reliquorum omnium pater ab eis fingebatur; et ex hoc quod ei saxificos Gorgonis uultus quos nullus unquam uiderat, qui non in lapidem concresceret, impune licebat contemplari, Demogorgon appellari consueuerat. Demon enim, ut aiunt, ex quadam Grecorum lingua, cernens uel considerans, uel etiam sciens interpretatur. Huic aliud nomen esse uolebant secretissimum et solis ueneficis et eisdem paucissimis notum: ad cuius inuocationem terra nunquam poterat a fundamentis concussa non moueri. Si ergo illud prodigium ficto nomine sine maximo terremotu decepti homines inuocari posse non putabant: tu supremum Patrem omnium uerumque Deum, ipsos quoque  angelos qui longe nobis superiores sunt, incomparabili celsitudine transcendentem, qui omnia mutabilitati subiecta incommutabilis contuetur: tam facile putas uero ac proprio compellari uocabulo. Cum igitur tante rei pulchritudo nulla uoce, ut diximus, digne possit ac proprie demonstrari; nos tamen eam quamplurimis appellamus, ut defectum proprietatis suppleat multitudo. Atque in hoc quoque balbutientes uidemur imitari, qui dum precedentis uerbi defectum sequenti cupiunt emendare, uitio suo insistentes, balbutire non cessant. Ita et nos rem prorsus ineffabilem nec unquam ita ut est nominandam, infinitis uexamus uocabulis; et quod nec in uno contingere potest, speramus in pluribus. Neque tamen diuina bonitas hoc nimirum pie procacitatis  studium aspernatur; sed approbat potius, et aurem libenter accommodat, exemplo bone matris, que paruulum infantem semiplenis uocibus se implorantem affectuosius audit, dulcius osculatur.

Hinc est quod eum tam multis fatigamus nominibus, que tamen omnia ex rebus creatis, uel causam habent, uel similitudinem trahunt, uel qualemcunque occasionem nanciscuntur. Cum enim dicitur uel Deus apo toy Greco Theos quod uidens interpretatur, siue timor, ut alii putant; uel essentia ex eo quod est esse: quam homo nisi in creaturis deprehendere non potest; uel rex siue Dominus a potentia; uel si quid est aliud quod ei credimus placiturum:  constat profecto hec omnia ex rebus conditis trahere rationem. Nam hoc nomen Deus quod eius esse proprie proprium omnes fere existimant; quoniam non sit proprium, ex hoc potes coniicere, quod non solum ad quosdam homines, qui uel per errorem uel per gratiam dii appellantur, uerum etiam ad ligna et lapides: imo quod abiectius est etiam ad ipsos spurcissimos demones solet extendi. Absit ab illo excellentissimo omnium conditore, id eleganter habere proprium, quod ei cum immundis spiritibus sit commune Quod si quis quantumlibet studiosus sine ullo respectu substantie uel accidentis, nouam ei aliquam formam uocis loco uocabuli conetur affigere: frustra hoc tentasse uidebitur, cum preter illa duo nullam rei nominande formam  poterit inuenire, quam in omni nominis impositione preconcipi animo necesse est. Habet utique Deus noster in regno eternitatis nomen celeberrimum, et gloriosum nomen quod est super omne nomen : non litteris compactum, sed gloria decoratum: nomen alterius idiomatis quam nostra sint nomina, quod laudabant pueri in fornace, dicentes: Et benedictum nomen glorie tue quod est sanctum . Hoc nomen in hac uita laudari quidem potest et benedici, sciri autem aut proferri non potest. Hoc est uere nomen Dei ineffabile de quo postmodum plura dicentur, cum de sanctificatione diuini nominis tractabimus. Cum autem uentum fuerit ad regnum quod quotidie optamus dicentes: Adueniat regnum tuum , id est, cum Dominus noster  iehsu Christus tradiderit regnum Deo Patri, sic ut ait Apostolus , tunc intelligetur illud nomen quod nunc est ineffabile, et undique resonabit sicut scriptum est in fine Tobie de celesti Ierusalem: Terram tuam in sanctificatione habebunt; nomen sanctum inuocabunt in te . In quo etiam nomine nos sanctificabimur et illud in nobis, sic in eadem oratione Dominica fidelis populus quotidie supplicat dicens: Sanctificetur nomen tuum . Que quidem petitio licet sit prima ordine proferendi, utilitate tamen extrema est, tanquam aliarum finis et completio. Interim autem dum hic uiuitur, ubi regem nostrum uero ac proprio nomine laudare non licet, innumeris tamen ei uocabulis de nostro idiomate sumptis non cessamus fideliter  adulari, trahentes ea ex illis decem omnium rerum generibus que uel sensu corporeo comprehendi ualent, uel animo cogitari. Que quidem omnia cum ad illam diuine simplicitatis essentiam transferuntur, necesse est ut a priori sensu omnino deficiant; ut huic tante rei minus digno licet officio ualeant deseruire. Quare nichil ex omnibus his que prius significabant illi attribuunt, sed tanquam indigna prorsus abigunt et relegant.

Dicitur ergo Deus essentia, uel etiam substantia, sine intellectu substantie; bonus ac iustus, sine qualitate; magnus sine quantitate, creator et dominus, sine relatione temporali que in ipso sit, sed potius in ipsis ad quas dicitur creaturis. Nihil enim Deo credendum est accidisse, cum cepit habere seruum  aut creaturam; sed potius illis feliciter accidit, cum talem ceperunt habere Creatorem et Dominum. Quid enim? si herbis et floribus recenter natis contingat blando solis spiramine confoueri, id soli accidisse dicas, qui illis penitus non egebat; an illis que absque eius beneficio, nec nasci quidem poterant, nec nata possunt proficere; uerum nec ista nec alia similitudo reperiri potest, que de rebus creatis ad illam increatam et omnium creatricem congruum proponat exemplum. Res enim create et ad se inuicem et ad conditorem suum aliquam habent relationem; increatus autem ad condita, eternus ad temporalia quam habeat cogitare non ualeo, cum sepe iam dictum sit eum nullius esse  capacem accidentis. uides ergo nichil quod illis quatuor primis predicamentis subiaceat, Deo posse conuenienter attribui. Quod etiam de reliquis sex ostendere non pigeret, nisi facile esset intelligenti que de his dicta sunt, de aliis quoque similia cogitare. Solet autem idem Deus noster etiam uita eterna nominari, nec hoc satis excellenter et proprie, quoniam, ut sepius ostensum est, nichil uerius de ipso dici ualeat, quam quod ei nulla rerum temporalium seu uerborum potest conuenire proprietas. Et uita quidem ex eo dicitur quia non solum uita, sed amplius quam uita est, et omnibus prebet causam uiuendi, et etiam uiuit in se et ex se, excellenti quodam et ineffabili modo; quoniam totus uitalis est, et, ut ait beatus Hilarius: uita  uiuens per totum. Ex hoc igitur uitali fonte omnibus que uiuunt causa uiuendi est, in quo etiam ea que uiuere non uidentur uiuebant antequam fierent, cum omnia que postea facta sunt in ipso uita erant , sicut ait ille rimator celestium secretorum. Cum igitur omnia que aut uiuunt aut non uiuunt, in ipso uixerunt ab eterno, et que temporaliter uiuunt uiuendi causam sortiantur: que uero uel iam beata fruuntur uita uel postmodum fruitura sunt, non nisi ex eius participatione habeant: hunc uitalem omnium fontem non incongrue uitam communis usus appellat, eo uidelicet loquendi tropo, quo cause nomen effectus solet attribui.

Aeterna quoque dicitur hec uita: nec hoc tamen sicut nil aliud satis expresse, sed quia hoc nomen  ad illum interminabilem diuine essentie statum, ceteris uicinius uidetur accedere. Sumptum est enim hoc nomen eternus, uel ab etate, ut quidam uolunt; uel potius ab euo quasi euiternus, teste uarrone qui ait: Aeuiternam hominum domum tellurem. Utrumque autem prefatorum, id est tam etas quam euum nomen temporis est; unde et eos qui tempore pares sunt, ceuos siue cetaneos appellamus. uerum etas etiam paucissimi temporis esse potest, ut in infantibus quos pusille dicimus etatis; euum autem uel magnum aliquod temporis spatium frequentius notat, ut euum Nestoris siue Mathusalem; uel totam temporalis spatii complectitur quantitatem, ut cum dicitur: Sapientia semper fuisse cum  Deo; et esse ante euum. Cuius rationis inspectu hoc nomen ad designandam interminabilis existentie iugitatem que etiam eternitas dici solet, tam a philosophis quam a catholicis transsumptum est: a philosophis quidem, ut ait Betius :

Terrarum celique sator, qui tempus ab euo
Ire iubes, stabilisque manens, das cuncta moueri.
A catholicis autem, quemadmodum ait filius Syrach, cum de celestibus loqueretur: Unusquisque non angustiabit proximum suum usque in euum . Quapropter et hoc nomen eternus quod ab illis sumptum est, et eius denominatiuum eternitas, ad designandam illam stabilem permanentemque diuine puritatis essentiam, familiarius uidentur  accommodari, quam uel sempiternus, uel perennis, uel perpetuus, uel eorum denominatiua, perennitas, perpetuitas, sempiternitas: uel quecunque huius significationis alia poterunt reperiri. Siquidem euum  ex prima institutione, uel magnam aliquam uel totam temporis ita significat quantitatem, ut nullum omnino partium faciat intellectum, ut cum dicitur, euum Mathusalem, uel euum mundi, totum simul et nullam partem intelligo: et similiter in his que ab eo sumuntur, ut eternus et eternitas. Cum autem dicitur: Mundus semper est, quod est totum temporis, ita totum accipio, ut etiam partium reminiscar. Interpretor enim mundum esse et in hoc momento et in omnibus aliis: et notatur ibi iugis quidam essentie per singula momenta decursus, et eodem modo in his que inde nascuntur, ut sempiternus et sempiternitas. Perennis autem ex eo quod est annus uidetur esse compositum, in quo notatur temporalis quedam distinctio, quod diuine  simplicitati conuenire non potest. Perpetuum autem id proprie dici solet, quod usque ad finem temporis perpeti atque subsistere ualet: quod eo quidem qui uel nil patitur, uel nullam sentit diuturnitatem prorsus iudicatur indignum. Patet itaque Deum inter omnia temporum uocabula nil tam congrue quam eternum nominari quamuis nec hec nec alia prorsus appellatio, ad illam diuine essentie dignitatem ualeat aspirare. Has igitur eternitatis causas illis uitalibus conferentes, Deum uitam eternam consueuimus appellare; pro eo quod in se et ex se ineffabili modo eternaliter uiuit, et nos ab ipso temporalem uitam accipimus et in ipso speramus eternam. Hoc ergo est illud summum bonum  quod uel solum uel eius causa quidquid orando petitur petendum est: ex quo alia omnia prodeunt, et ad ipsum referuntur; quod nisi precesserit, alia non sequuntur; nisi subsecutum fuerit, alia inutiliter precesserunt. Constat igitur omne bonum hominis ab eterna predestinatione que Deus est, sortiri causam originis: et eterne uite, quam itidem Deum esse docuimus, beatitudine consummari. uides ergo totam salutis nostre seriem a Deo causaliter proficisci, et in modum linee finaliter ad ipsum recurrere; ut sit ipse bonorum omnium et fons et clausula, quemadmodum in circulo peripheria principii ac finis totiusque ambitus, ab immobili centro suscipit rationem. Quapropter uerum est illud quod Grecus ille philosophus, Parmenidem loquor,  qui sub rupe Aegyptia celestium rerum secreta rimatus est, de diuina essentia dixisse perhibetur: Rerum orbem mobilem rotat, dum se immobilem ipsa conseruat.



LIBER SEXTUS. De diuersis speciebus mali, et de tertio contento orationis, id est, a quo quis petat; de quarto, id est cui petat; de quinto, quare petat; de sexto, qualiter petat.



CAPITULUM PRIMUM.


Sed quoniam de diuersis speciebus boni quantum necessitas postulabat dissertum est, consequens arbitror  de malo quoque eius contrario, pro eo quod omnibus modis fugiendum ac deprecandum est: notificandi causa nonnulla subiicere. Bonum enim  ad hoc cognosci oportet ut appetas, malum ut fugias. Balsamum quippe ad hoc cognoscitur ut prosit; uenenum, ne noceat. Malum autem iam supra diffinitum est, cum diximus malum esse mortem eternam, uel quidquid ad illam impellit et aggrauat. Quod adeo uerum est, ut nil aliud malum, proprie dici possit, licet usus et alia quedam hoc censeat uocabulo, ut penas corporis uel labores, aduersa fortune, que etiam si mala patientibus uideantur, mala tamen non sunt, sed frequenter anime bona atque salubria. Primum igitur malum hominis et quod nisi precesserit, alia uel non sequentur uel minime nocent; illa est miseria que impendet anime etiam antequam sit, ex eo quod ab eterno diuino iudicio reprobata est et futura  est una de reprobis: qua nulla maior esse potest calamitas. Hoc autem malum ad orationem de qua agimus non pertinet: et ideo nec orandum est nec deprecandum; quoniam orationis intentio in futurum extenditur, huius autem mali effectus ab eterno certissime preuisus atque prefixus est. Est itaque primum hoc malum primo illi bono contrarium quod nos supra primum preparatorium siue preordinatorium nominauimus: quare et istud a simili per contrarium, preiudicatorium uel predamna orium nichil prohibet appellari. Utrumque autem ab his bonis uel malis que orationi subiecta sunt semotum est; quoniam ut et modo diximus, oratio in posterum tendit: hec autem ab eterno certa atque consumpta sunt, alterum in preparatione  gratie, alterum in precognitione miserie. Quapropter de his singulariter aliqua dicturi, paulo si placet altiori utamur exordio.



CAPITULUM II.

Consideranti igitur mihi plurima que de Deo humane deuotionis usus predicare solet, nescio an recte occurrerit, nil tam generale de ipso dici et ad omnia se habens: quemadmodum cum dicitur sciens, uel sapiens, uel intelligens, uel cognoscens, uel si quid aliud est quod idem significandi sortiatur officium. Hec enim omnia de Deo non solum unam simplicis inuariabilis nature demonstrat essentiam; quippe que secundum substantiam de ipso accipiuntur, sed et quamdam inter eum et hec  temporalia notant relationem. Que quidem relatio in Deo non est, cui nichil potest accidere; accidens enim est omnis temporalis relatio, sed potius in rebus ipsis ex eo quod diuine scientie siue cognitioni subiecte sunt. Cum ergo dicitur, Deus scire uel sciens, ut unum pro omnibus sumatur exemplum, principaliter quidem hoc uocabulo diuina significatur essentia; secundario autem quedam temporalis ad ipsum notatur relatio, ut talis sit sensus ac si dicatur: Deus est, et eius scientie temporalia cuncta subiecta sunt. Cum enim nichil aliud sit Deo scire quam esse, nec aliud esse quam Deum esse; sic Deo temporalia queque subiiciuntur, ita et eius scientie, subiecta esse necesse est. Et hec quidem eius scientia propter inuariabilem  sui simplicitatem uno tantum uocabulo contenta esse posset ut tantum scientia diceretur: sed propter diuersos rerum subiectarum status, qui secundum tempora uariantur, diuersa solet nomina mutari. Cum enim sunt tria tempora quibus res temporarie discurrunt: presens, scilicet, preteritum et futurum; Deus qui et tempora condidit, et omnium notitiam habet, nec preteritorum immemor esse potest, nec ignarus presentium, nec improuidus futurorum; sed preterita quidem memoriter tenet, presentia cernit, futura prenoscit. Omnia tamen hec non sicut homo secundum rerum ipsarum naturam, seu temporum uarietatem, diiudicat, sed tanquam Deus uno ac simplici modo eterne cognitionis intuetur. Cum ergo ante rerum conditionem  omnia adhuc futura essent, pro eo quod ipse omnia presciuerat, eterna eius scientia gratia futurorum etiam prescientia poterat appellari. Rebus autem conditis, iam amplius ad illas prescientia dici non potuit; scientia uero, ne esset sicut prius, nequaquam ualuit accidere. Sed et in his que quotidie noua incipiunt esse uel accidunt, hoc idem reperies, ut antequam uel sint uel accidant, sub Dei prescientia teneantur; cum autem esse ceperint uel acciderint, sub prescientia quidem esse desinant, scientie uero subiecta immobiliter perseuerent. Huius itaque eterne scientie que non aliud quam Deus est, duo, ut ita dixerim, circa homines sunt effectus: predestinatio, scilicet ac reprobatio; quorum alterum in beatitudine electorum, alterum  in condemnatione reproborum attenditur. Est autem predestinatio eterne beatitudinis preparatio; reprobatio uero est iuste damnationis certa precognitio. Utrumque autem quoniam ab eterno certum atque prefixum est, ad orationem que in futurum extenditur non potest pertinere. Nemo enim, quod supra quoque diximus, id orat, ut eum Deus predestinet, aut predestinauerit, sicut nec aliquis ut Deus eum uel reprobet uel reprobauerit deprecatur. Ex illo igitur fonte diuine predestinationis que bonorum omnium principium et causa est, nascuntur illa bona de quibus paulo ante tractauimus, quorum adminiculo ad obtinendam beatitudinem quam illa preparat adiuuamur. Fit autem hoc exemplo  indulgentissimi Patris, quod dilecto Filio cui regni preparat hereditatem, etiam alia prebet adminicula, quibus illam digne ualeat adipisci. Ex diuina autem reprobatione causaliter mala non prodeunt, ne Deus malorum quoque auctor inueniatur; sed secundum illam que falli non potest, ab homine sunt uel fiunt; ne is quem Deus iuste damnandum preuidit, sine merito suo puniatur. Ex quibus certissime patet, quod Deus bona quidem facit et approbat, et coronat; mala uero nec facit nec approbat; sed tolerat, et improbat, et punit. Quod bona diligat Deus testatur Psalmista, dicens: Iustus Dominus et iustitias dilexit, equitatem uidit uultus eius . Quod mala oderit, idem Psalmista: Odisti omnes qui operantur iniquitatem . Quod illa remuneret, et  ista puniat, docet Apostolus hoc modo: His quidem qui secundum patientiam boni operis gloriam et honorem et incorruptionem, tribulatio autem et angustia in omnem animam facientem malum. Et de bonis quidem paulo ante dictum est: Nunc de malis breuiter disseramus, ut appareat quid sit in oratione deprecandum.



CAPITULUM III. De malo.

Malum autem iam ante diffiniuimus mortem eternam, uel quidquid ad illam impellit et aggrauat. Omne igitur malum hominis quod orando deprecari conuenit, aut est mors eterna, aut mortis eterne meritum, aut meritorium, aut est malum priuatorium, aut obduratorium. Malum  quod est mors eterna, nil aliud est quam eterne uite, que Deus est, priuatio: sicut nec mors corporis nil aliud est quam uite corporalis amissio. Malum quod est meritum mortis eterne, malus actus est; siue interior, ut mentis, qualis est actus odiendi uel inuidendi; siue corporis, qualis est actus furandi uel occidendi. Malum meritorium mortis eterne, uitium mentis est, id est mala qualitas anime, qua homo ad malos actus impellitur: et est uelut quoddam male actionis instrumentum. Malum priuatorium non aliud est quam priuatio iustitie, quando per infusionem gratie spiritualis purgari ac iustificari non meretur. Malum uero quod obduratorium dicitur, obduratio cordis est, quando peccator, diuina deserente gratia, ita obduratur  in malo, ut nulla cordis contritione compunctus remissionem peccatorum non accipiat. De his ergo malis breuiter agendum est: non eo quidem ordine quo sunt enumerata, sed quo solent hominibus euenire, quemadmodum et de bonis paulo ante tractauimus, Sed ut ad hoc competentius accedamus, de alio quodam malo quod his omnibus et prius est ordine et miserabilius, aliquid est premittendum.



CAPITULUM Iu.

Primum igitur malum hominis, et quo precedente hec omnia subsequuntur, illa est miseria que impendet ei ex eo quod eterno Dei iudicio damnatus ac reprobatus est: sic tamen ut illa Dei reprobatio futuris eius malis nec causam prebeat, nec  ingerat necessitatem. Que quidem diuina reprobatio in Deo considerata sancta et simplex est: nec aliud quam eterna prescientia iudicis futura certissime preuidentis. Si autem in homine consideratur illa reprobatio, suprema miseria est, et omni remedio carens, tanti uidelicet principis arbitrio etiam antequam esse incipias displicere. Quid enim miserius esse potest quam nondum esse natum, et iam esse damnatum. Damnatum autem dicimus non diuina scientia iam puniente immeritum; sed Dei prescientia preuidente mortaliter peccaturum, et suo merito puniendum. Hanc igitur damnati hominis miseriam quia malis omnibus licet causam non prebeat, certum tamen ordinem prefigit, malum preiudicatorium siue predamnatorium placuit appellari.  Est autem opposita fronte contrarium primo illi summoque bono predestinationis, nisi quod illud bonis omnibus et causam prebet et ordinem prescribit: hoc uero sequentibus malis prescribit quidem ordinem sed causam non irrogat. Causam autem dico illam ex qua fit aliquid, non illam tantum sine qua esse non possit. Sunt enim duo genera causarum: unum ex quo est aliquid, et sine illo esse non potest; alterum ex quo quidem non est, sed sine illo esse non potest. Itaque uite huius corporalis Deus utroque modo causa est, quia ex ipso uiuimus, et sine ipso non uiuimus: mortis autem nostra mortalitas, non quia ex ipsa est, sed quia sine ipsa esse non potest. Sic ergo predestinatio quidem bonorum omnium utroque modo causa est; reprobatio autem altero tantum  malorum omnium causa potest appellari. uerum hoc malum quantum, ut diximus, ab eterno certum atque prefixum est: ad orationem cuius effectus de futuro pendet non potest pertinere. De his autem malis que orando deprecari oportet breuiter prosequimur. Horum ergo primum est illud quod a nobis obduratorium dictum est, quod quale sit libet intueri. Cum igitur homo, remota Dei gratia, saluari non possit, prescius omnium Deus, ei quem ab eterno iustissime reprobauit, saluatricem adhibere gratiam arbitratur dignum; que utique accepta conuerti posset et conteri, ac per hoc remissionem peccatorum accipere. Hac igitur Dei gratia destitutus peccator ac sibi relictus in quamdam insensibilem induratur malitiam: uelut glacies que radio  solis tacta mollescere posset ac resolui, eodem sublato uelut in lapidis concrescere naturam: est itaque malum hoc contrarium illi bono quod preparatorium dicebamus, quoniam illud uiam preparat ad salutem: hoc obstruit et precludit. Preparauerat illud uias salutis Iacob, quem Dominus ab eterno dilexit. Precluserat autem istud Esau, quem idem Dominus se odisse profitetur. Ex hoc item malo quod obduratorium dicitur, non tam tempore quam ordine sequitur priuatorium, id est priuatio iustitie, que iniustitia dici potest: quoniam iustitia nisi ex remissione peccatorum non potest prouenire. Sicut enim purgatis sordibus domus munda est, manentibus immunda, nec tamen illa sordium remotio  uel presentia munditia uel immunditia domus est, sed ei causam accommodat: sic remissis peccatis statim adest iustitia, retentis autem, iniustitia presto est; nec tamen remissio siue retentio peccatorum hec uel illa est, sed tantum prebet occasionem. Est itaque malum hoc inspiratorio bono contrarium, quoniam illo puritas anime comparatur ex discessu uitiorum: hoc autem ex eorum presentia coaccedit impuritas. Rursumque ex hoc priuatorio nascitur malum mortis eterne meritorium, id est praua qualitas uitiose mentis qua homo incitatur ad mortem eternam maioribus flagitiis promerendam. Exemplo tibi sit terra arida et inculta; que, si compluta et culta esset, posset utique salubres fructus et utiles procreare: nunc autem spinas  et tribulos, aut etiam herbas mortiferas, cicutas, helleboros et toxica pestifero fetu producit. Est igitur malum hoc meritorio bono contrarium, quoniam illud uite promerende, hoc autem perpetue mortis instrumentum est. Amplius autem ex hoc malo, id est ex hac anime praua qualitate prodit aliud malum, quod non iam meritorium, sed potius meritum mortis est: malus uidelicet actus; siue interior, ut mentis tantum, qui et motus dicitur; siue exterior, ut etiam corporis quem specialiter actum nominamus. Nam, sicut egritudo corporis, quandoque hominem interius tantum uexat, extrinsecus non apparet: ut in calore nimio uel frigore, ceterisue passionibus occultis: quandoque uero et urget intus et exterius affligit, ut puta per  tremores et saltus et membrorum iactationes: sic illa praua qualitas quam uitium dicimus, que utique languor et morbus anime est, nunc solam mentem mouet ad malos actus, uelut ad iram uel odium, siue inuidiam, aliasue prauas affectiones; nunc uero et mentem mouet et corpus incitat ad pessimas actiones: uelut ad furta uel rapinas, fornicationes uel homicidia, uel quecunque huiusmodi poteris reperire. Ex quo patet malum hoc oppositum esse illi bono quod eterne uite meritum uocauimus: pro eo quod illud ex bona mentis qualitate proficiscitur, hoc autem ex pessima: illi uita eterna, huic uero perpetua mors in premium reseruatur. Sed et illud aduertendum est quod supra de bonis  quoque diximus, quod iste successiones horum quatuor malorum unius ex altero prodeuntium, ita fere simul et indistanter fiunt, ut non tam tempore quam ordine possint aduerti: excepta corporis actione, que plerumque uel propter mentis adhuc incerte dubitationem, uel propter facultatis siue adminiculi defectum; uel alia qualibet ex causa retardatur



CAPITULUM u. De morte eterna.

Post hec omnia sequitur illud malum quod omnium pessimum est, cuius etiam causa cetera mala sunt; uidelicet mors eterna, malorum omnium finis et cumulus; et uelut quoddam pelagus, quo cetera omnia certo tramite decurrant. Hoc malum  quam terribile sit et timendum ex eo colligere potes quod omnibus aliis in pena preponitur; sicut et mortem corporis supremum supplicium interpretamur, pro eo quod nil grauius a iudice quantislibet hominum flagitiis potest intendi. Est igitur mors eterna carere illo quem nos eternam esse uitam supra monstrauimus: Deo scilicet qui solus uita est anime, sine quo feliciter uiuere nequit, sicut mors temporalis est priuatio anime; sine cuius presentia corpus ipsum nec etiam ad momentum uiuere potest. Opponitur ergo malum hoc illi bono quod uitam eternam uocauimus non solum quia illud Deo frui est, hoc carere; uerum etiam, quia illud iustitie premium est, hoc iniquitatis; illud predestinatis conuenit, hoc manet reprobatis  illud summa felicitas est, hoc extrema miseria. In his autem quinque malorum generibus illud aduertere potes quod semper precedens causa subsequentis est; subsequens uero pena precedentis. Ac per hoc primum illud quod obduratorium dicitur causa tantum est, non autem et pena; tria autem media tam cause quam pene sunt: ultimum autem quod et punitorium dici potest, id est mors eterna, pena tantum est omnium precedentium, non autem et causa; et pena quidem cui nulla similis reperiri ualet, cuius intuitu quelibet alia, quantumlibet grauis, remedium potest estimari. Et hec quidem pena quandiu nondum sentitur, cogitari quidem potest et timeri; cognosci autem nullatenus potest, nisi tunc demum cum iam ulterius non ualet precaueri.



CAPITULUM uI. De mediis.


Sed de bonis quidem ac malis pro captu nostre tenuitatis hec dicta sint, nunc de mediis uideamus. Media autem uocamus illa, que in se quidem nec bona nec mala sunt; sed pro modo utendi bene uel male utentibus, bona siue mala efficiuntur. Horum autem quedam in anima sunt, quedam in corpore; quedam extra utriusque naturam, que etiam extrinseca nominantur. In anima sunt quedam dotes, non gratia date; sic enim uirtutes essent: ac per hoc de genere bonorum de quibus disputatum est;  sed uel ipsi naturaliter ingenite, uel studio comparate: utpote scientia artium, prouidentia rerum, notitia multorum, memoria gestorum; et eorum contraria, ueluti inertia, imprudentia, obliuio, hebetudo, et his similia. In corpore autem sunt sanitas uel egritudo: agilitas uel ignauia, fortitudo uel imbecillitas, pulchritudo siue deformitas, et que huiusmodi sunt, et eorum contraria. Extrinseca sunt ea que ad fortunam referuntur, ut diuitie uel paupertas, nobilitas uel ignobilitas, libertas uel seruitus, claritudo uel obscuritas, et quecunque huiusmodi sunt, et eis opposita. Que quidem in leta et tristia diuiduntur, et sibi inuicem opposita sunt, nulli simul omnia abesse, uel adesse possunt; sed aliis quidem presentibus, alia deesse necesse est.  De quibus omnibus nil aliud orandum puto, nisi ut eorum uel usum uel absentiam det nobis Deus in salutem nostram conuertere, id est pro letis, si adsunt, ipsi grates agere, et ea tamen animo paruipendere; si uero desunt, nullatenus uel leuiter affectare. Tristia uero uel si adsunt fortiter sustinere, et ea nostris reatibus imputare; uel si desunt minime formidare. Parum enim referre credo quoad rei utilitatem: doctus an indoctus, incolumis an eger, diues an pauper, liber an seruus, ad uitam eternam peruenias, nisi quod hi qui hic letis humiliter usi fuerint, ibi cumulata felicitate letantur; qui uero patienter aduersa tolerauerint miseram sortem feliciter mutasse gloriantur.



CAPITULUM uII. De tertio contento orationis, id est a quo petat.


Sed quoniam quid orando petendum sit, quod secundo loco continebatur, satis, ut arbitror, studiose quesitum est: nunc de tertio contento, id est a quo quis petere debeat, breuiter subiungamus. Hoc enim capitulum in ipsa orationis diffinitione iam ex parte discussum est, cum diximus, orationem esse diuine implorationem pietatis: quod ibidem ita exposuimus, quoniam non nisi ad solum Deum intendi debet oratio. Hoc autem, id est a quo petat sicut et duo precedentia in omni oratione considerari necesse est, eatenus, ut eo remoto ne oratio quidem ualeat appellari. Quisquis enim sit ille qui petit, et quidquid illud quod petitur, si non  est a quo id sperari ualeat, aut etiam impetrari, non solum inefficax est oratio, sed nec oratio quidem congrue nominatur. Quare ad certam personam orationem semper dirigi oportet, et eam talem, que possit largiri quod petitur. Petere enim ab eo qui dare non potest, uel occulti erroris est, uel euidentis stultitie. Si enim ignoranter hoc facias, falleris in occulto; si uero ex industria, manifeste deliras. Cum igitur orando nil petendum sit nisi uita eterna que Deus est, uel ad ipsam pertinentia, profecto ad Deum omnis oratio dirigenda est, quoniam eum nullus homini dare potest, nisi ipse se ipsum. Nam ipse se ipsum libenter dat querentibus et sponte offert, sicut illis quibus dicebat Apostolus:  Tanquam filiis karissimis offert se nobis Deus . Sed neque illa bona que ad uitam cooperantur et adiuuant, quisquam preter ipsum largiri potest; quoniam dona sunt spiritualium gratiarum, que a nullo hominum uel etiam angelorum in alium possunt conferri. Sunt utique carismata Spiritus sancti, que solus ipse cui uoluerit et quantum uoluerit impartitur, diuidens singulis prout uult, sicut ait Apostolus . Nec hoc tamen sine Patre et Filio: quippe qui non solum illa cum ipso, sed etiam ipsum cum illis hominibus largiuntur. Unde et idem Spiritus sanctus tam Patris quam Filii donum rectissime appellatur. uis scire an Spiritum sanctum det Pater? ait Saluator in Euangelio: Si ergo uos, cum sitis mali, nostis bona data  dare filiis uestris, quanto magis Pater uester de celo dabit spiritum bonum petentibus se?  Et alio in loco: Paracletus Spiritus sanctus quem mittet Pater in nomine meo ille docebit uos omnem ueritatem . uis scire an idem Pater dona Spiritus sancti largiatur? uide quid dicat Scriptura: Omne datum optimum et omne donum perfectum desursum est, descendens a Patre luminum . Quod autem et Filius Spiritum sanctum dare possit, expressum est in Euangelio, quoniam insufflans discipulis, ait: Accipite Spiritum sanctum; quorum remiseritis peccata remittuntur eis . Qui etiam postmodum de celo eumdem Spiritum sanctum misit eis, sicut ante promiserat, dicens: Cum assumptus fuero a uobis, mittam uobis Spiritum  ueritatis, et ille testimonium perhibebit de me . Quod autem dona Spiritus sanctus det idem et Filius, testatur Psalmista, dicens: Ascendens in altum captiuam duxit captiuitatem, dedit dona hominibus , et Ioannes in Euangelio: De plenitudine eius omnes accepimus . Spiritus etiam sanctus se ipsum dat, quando se misericorditer mentibus nostris infundit. Dat etiam dona sua diuidens singulis prout uult . Quapropter idem Spiritus sanctus dator et datum rectissime appellatur. Dator, quia se ipsum et dona sua dat cum Patre et Filio: datum uero, quia datur a Patre et Filio et etiam a se ipso. uides ergo quia summum illud et unicum bonum eterne uite, uel ad illud pertinentia, solus Deus prestare potest; et  idcirco ab ipso solo petenda sunt. Mediarum uero rerum quedam homo homini conferre potest, que bene utentibus prodesse possunt ad uitam; ueluti terrene substantia facultatis, que si ad bonos usus conferatur ad uite meritum plurimum potest suffragari. Id autem quod ibi optimum est et magis laudabile, id est bonum utendi modum, nemo preter Deum prestare potest; quoniam spirituale donum est, et inter gratiarum carismata numeratur. Ex his ergo que dicta sunt euidenter colligitur, omnes orationum nostrarum petitiones ad solum Deum esse dirigendas, quemadmodum dicit Apostolus: In omni oratione et obsecratione, cum gratiarum actione petitiones uestre innotescant apud  Deum . uita enim eterna ab illo solo sperari potest et impetrari, qui naturaliter eternus est: non ab his qui eam uel non habent uel gratiam acceperunt, sed dare non possunt: quales sunt sancti angeli, uel beate anime iam recepte ad gloriam. Stultissimum autem est eam ab his rebus petere, que etiam temporali uita indigne sunt, ut idola; impiissimum uero ab immundis demonibus qui non solum eiusdem uite beatitudine merito suo priuati sunt, sed morti perpetue deputati.



CAPITULUM uIII. De quarto contento orationis, id est cui petat.

Quarto loco sequitur illud capitulum de contentis orationis, uidelicet cui petat; id est quis qualisue sit ille cuius causa intenditur oratio, siue sit ille  idem qui orat, siue non sit ipse sed alius. Orat enim homo nunc pro se tantum, nunc uero pro alio, non tam pro se quam pro alio, et in quolibet casu aduertenda est conditio illius cui optatur orationis effectus. Plurimum enim interest quoad rei utilitatem, utrumne habeat rei petite commercium; id est ad illam obtinendam sit uel non sit idoneus. Hoc enim modo apud legistas dicitur quis eius rei habere commercium quam iure ciuili adipisci atque obtinere idoneus est, quemadmodum ingenuus homo cuiuslibet dignitatis aut magistratus commercium habet: pro eo quod quemlibet magistratum seu dignitatem idoneus est adipisci. Si ergo uita eterna pro qua tantum ad eam pertinentibus orandum est, si uita, inquam,  eterna illi postulatur quem Deus ab eterno reprobauit, nil quidem agitur quoad illum, quoniam ipse ad eam non est idoneus nec eius potest habere commercium. Si uero illi petitur qui ad eam predestinatus est, non frustratur suo effectu oratio quoniam ipse ad eam est idoneus, et eius commercium eterna Dei predestinatione sortitus est. Ex quo fit quoddam satis notabile, ut sepe qui dignus est uita, utpote plenus uirtutibus et meritis, et qui si talis decederet procul dubio transferretur ad gloriam, ad illam tamen non sit idoneus, quoniam reprobus est et ad nequitiam relapsurus: et idcirco rei ipsius non potest habere commercium. Econtrario quoque aliquis eadem uita prorsus indignus, ut puta omnibus contaminatus flagitiis, et qui, si talis moreretur,  ad penam utique raperetur eternam, ad uitam tamen idoneus est: quoniam unus est de numero electorum et ad iustitiam rediturus: et ob hoc rei ipsius non potest priuari commercio. Saulus ante conuersionem cum adhuc blasphemus esset et Ecclesiam Dei persequeretur, dignus quidem non erat; et tamen idoneus erat, quia Deus eum ad uitam ab eterno predestinauerat. Iudas autem si quando iustus fuit, dignus utique fuit, sed idoneus non fuit, quoniam Deus eum ab eterno reprobauit. Potest igitur ex his quatuor differentiis, binis inuicem copulatis, fieri quadrimembris diuisio in hunc modum: hominum alius quidem dignus est uita eterna et ad illam idoneus, ueluti iustus et electus; alius dignus  quidem, sed non idoneus ueluti iustus et reprobus. Alius indignus et tamen idoneus, ut iniustus et electus; alius nec dignus nec idoneus, ut iniustus et reprobus. Primum exemplum habemus in Ioanne Baptista, secundum in Iuda: tertium in Mattheo, quartum in Herode uel Pilato. Nec miretur aliquis inter dignum et idoneum nos hanc assignasse distantiam quoniam idoneus dicitur quis secundum eternam Dei prescientiam; dignus uero secundum presentem meritorum exigentiam. Quod enim aliquis in presenti plenus omnibus bonis, licet malus postmodum futurus sit, dignus uita censetur, equitatis est et iustitie. Quod autem alius plenus omnibus malis, qui tamen postmodum bonus futurus est, ad illam idoneus estimatur, predestinationis  et gratie. Ex quo patet, quoniam hec duo nec paria sunt, ut semper ea simul uel adesse uel abesse oporteat: nec omnino contraria ut altero presente alterum remoueri necesse sit: sed habent se circa hominem tanquam excedentia et excessa, et nunc quidem pariter adsunt, nunc pariter se absentant; nunc uero presente utrolibet alterum remouetur; satis reor esse perspicuum: summum illud bonum quod uita eterna et dicitur et est, nulli posse orando impetrari, nisi tantum ei qui ad illam fuerit idoneus. Spiritualia autem bona, utpote uirtutes et earum opera, et bonum usum mediarum rerum qui et ipse spirituale donum est, tam electi quam reprobi adipisci possunt, sed electi finaliter et fructuose; reprobi uero perfunctorie, et ideo sine fructu.



CAPITULUM IX. De quinto contento orationis.


Quintum orationis contentum est quare quis petat: bona uidelicet an mala intentione. Quidquid enim sit illud quod petitur, nisi bona intentione petatur, non solum non prodest, sed etiam officit postulanti. Nam si quis ideo uitam petit, ut possit malorum cruciatibus insultare, gratiam Spiritus sancti, pro faciendis tantum miraculis; scientiam, pro laude temporali; sanitatem corporis, pro implendis uoluptatibus: diuitias, propter luxum: hec quidem petitio non iam oratio, sed inepta quedam et improba superstitio dicenda est. Amplius autem si euidens malum, malam ob causam postulatur, ut furti uel homicidii siue fornicationis effectus:  hoc tantum longe ab oratione est, ut eius contrarium, id est exsecratio uerius estimetur. Cum enim non bona sit oratio qua malum bona intentione postulatur, rursumque deterior que bonum mala intentione: necessario sequitur, ut illa petitio qua malum malam ob causam petitur, non solum mala sit, sed nec oratio debeat appellari. Eatenus autem in omni petitione causam attendi necesse est, ut minus credamus Deo displicere, si malum bona mente postulaueris: quam si mala intentione bonum postuletur. Unde Elias exauditus est in exustione quinquaginta militum, quod quidem grande malum esset, si non bono animo peteretur ; et Simon Magus repulsus est a perceptione  gratie spiritualis ; quod utique grande bonum esset si ille bona intentione postularet. Sed et Paulus et filii Zebedei, quoniam alter ab angelo Satane liberari, alter consessum regni temporalis non recte postulabant, ideo et ille repulsus est, dicente sibi Domino: Sufficit tibi gratia mea ; et illi correcti sunt quando dictum est eis ab eodem: Nescitis quid petatis . uides ergo quod in omni recta et ordinata oratione, non solum quidquid postules: sed etiam quare, id est qua intentione, postules, conuenit obseruari.



CAPITULUM X. De sexto contento orationis

Sextum et ultimum de contentis orationis est:  qualiter quis petat, digne uidelicet an indigne. Nec agitur nunc de illa dignitate siue indignitate meritorum, qua quis in seipso dignus est exaudiri uel indignus; quod iustitia siue iniquitas appellatur: sed de quadam congruentia seu incongruitate rerum accidentium, quas tam iusto quam peccatori uel adesse uel abesse necesse est: ut puta de pietate, humilitate, deuotione, et affectu orantis: et his similibus, uel eorum contrariis. Plurimum enim interest apud eum cui presentari debet oratio, humiliter ac deuote, lacrymis et planctu et magna cordis contritione publicanum imiteris, an superbe et arroganter, quibusdam, ut petice loquar, uerborum ampullis, et fastu oculorum, et uana corporis ostentatione, pharisei exprimas leuitatem.  Unde et de altero Saluator utriusque conscius: Descendit, inquit, hic iustificatus in domum suam ; de altero autem et aliis ei similibus: Qui amant in plateis stantes orare ut uideantur ab hominibus, receperunt, inquit, mercedem suam . Sed de his, quoniam circa personam orantis  considerari solent, postmodum diligentius agendum erit, cum illud capitulum tractabitur, uidelicet quid oranti conueniat. Neque tamen hoc loco penitus erant reticenda, pro eo quod in istis dignitas siue indignitas orandi perpenditur.



LIBER SEPTIMUS. De obtinentia et effectu orationis.---Recapitulatio sex contentorum in oratione.



CAPITULUM PRIMUM.


Nunc quoniam quid oratio contineat, quanta potuimus diligentia quesitum est, in quibus obtineat, id est effectum sortiatur, libet intueri. uerum huius questionis non solum difficilis, sed ut uerius loquar, impossibilis est explanatio, pro eo quod humane facultatis quas Deus orationes aut suscipiat aut reppellat, uel comprehendere sensu, uel eloquio diffinire. Nam sicut ait Apostolus: Incomprehensibilia sunt iudicia eius, et inuestigabiles uie eius . Inuocato tamen eo ad quem omnis oratio dirigenda est, ex his que iam premissa sunt, et que adhuc in mentem ueniunt, tentemus de ipso effectu orationis qualemcunque colligere rationem: in qua si quid recte dixerimus, diuine sit gratie; si quid  absurde uel improbe, uel nostre infirmitati, uel rerum ipsarum difficultati imputetur.



CAPITULUM II. De effectu orationis.

Ac primum illud reminisci oportet quod et supra docuimus: extra sinum Ecclesie non esse locum orationi, quia non nisi pro uita eterna, uel ad illam pertinentibus orandum est, que extra unitatem Ecclesie sperari non potest. Hec est enim, ait Saluator, uita eterna, ut cognoscant te, et quem misisti Iesum Christum . Legimus infideles aliquos pro suis necessitatibus Deo supplicasse: ut Achab qui propter mortem Naboth ieiunauit, et operuit cilicio carnem suam; sed hec  talis supplicatio quia finalem causam quam debuit non habebat, nec oratio poterat estimari. Regularis, ut supra quoque dictum est, esse debet oratio, ut fiat in spiritu et ueritate, quod extra Ecclesiam nequaquam potest contingere. Exclusis ergo cunctis infidelibus, id est gentilibus et Iudeis, imo etiam hereticis qui se ab unitate fidei per diuersas heresum pestes abruperunt, solis fidelibus et eisdem bonis ac malis orare concessum est, malus enim orare debet ut bonus fiat, bonus ut melior. Sicut enim in domo magni cuiusdam patrisfamilias seruus qui se pro culpa sua scit domino displicere, precibus ueniam implorat: qui autem se placere presumit, maiorem adhuc gratiam satagit promereri: sic in Ecclesia Dei peccator orando niti  debet ad ueniam, iustus ad ampliorem gratiam, ut utrique si non pares in merito, consortes tamen habeantur in regno. Sed iam tempus est propositam aggredi questionem, de qua certius aliquid diffinire, non aliud fere est quam prunas sub cinere latentes nudis calcare uestigiis.



CAPITULUM III.

Cum ergo sex sint contenta orationis de quibus ordine tractauimus, ex eorum omnium concursu coniiciendum est, que a Deo uel exaudiri uel repelli credatur oratio. Considerari enim oportet quis petat, et a quo petat, et quid petat, et cur, et quare, et qualiter, et ex his quantum fieri potest huius rei trahi coniecturam. Primo quis petat: quoniam si fidelis non est qui petit, quocunque modo  se habeant que sequuntur, nec orare dicitur, nec exaudiri putandus est, quoniam Deus preter fidem, nec orari potest, nec orantem exaudire. Unde et quadringenti quinquaginta sacerdotes Baal pro igne celesti ad deuorandum holocaustum exauditi non sunt, solus autem Elias in fide sua meruit exaudiri . Secundo quid petat: quoniam si aliud quam bonum, nec orare nec exaudiri dignus est, quia oratio non est nisi de bonis, et licet adeptus sit malum quod postulabat, non tamen creditur exauditus, sed potius condemnatus, quia malo suo quod petebat obtinuit: quemadmodum filii Isrel carnes male concupitas , pro quibus grauiter puniti sunt, apud sepulcra concupiscentie.  Tertio a quo petat: quia si ab alio quam a Deo, nec orat nec exauditur, quoniam ad eum qui solus orandus est, et solus orantem exaudire potest, petitionem non dirigit. Unde prefati sacerdotes Baal, quia diuinum ignem non a Deo sed ab ipso Baal postulabant, merito reprobati sunt: Elias uero, quia ab illo qui dare poterat, exauditus est . Quarto cui petatur: quoniam si ille cui petitur dignus uel idoneus non est, non habet effectum circa ipsum oratio: quemadmodum Samuel licet sanctus, pro Saul quem Dominus reprobauerat non meruit exaudiri . Quinto quare petat: quia si non bona intentione petit, nichilominus nec orat nec exauditur, quia Deus malo animo orari non potest, et malas hominum  non approbat uoluntates. Unde in epistola Iacobi scriptum est: Petitis et non accipitis, eo quod male petatis, ut insumatis in concupiscentiis uestris . Sic et discipuli in exustione ciuitatis Samarie, ignem de celo petere prohibiti sunt . Sexto qualiter petat, quia si non digne petit, id est pie, humiliter et deuote, nec orat similiter nec exauditur; quia Deus a negligentibus non oratur, nec eorum petitionibus acquiescit. Unde cum illi duo homines ascendissent in templum ut orarent, phariseus non tam orans quam sua benefacta superbe commemorans, nocentior exiuit quam intrauerat; publicanus autem in humilitate sua iustificatus abscessit .



CAPITULUM Iu.

 uides ergo ad hoc ut aliquis in oratione exaudiatur, hec omnia postulari: uidelicet ut fidelis petat, et a Deo, et bonum petat, et ei qui habet rei petite commercium, et bona intentione, et debito modo. Oportet ergo, ut diximus, fidelem esse qui petit: nec tamen sufficit quomodocunque cetera cuncta se habeant, sed recipe distinctionem. Omnis quippe fidelis, ut supra quoque dictum est, aut iustus est, aut iniustus: rursumque tam iustus quam iniustus aut electus aut reprobus sit necesse est: Iustum autem uel iniustum accipimus secundum presentem uite qualitatem, que mutari potest; electum aut reprobum secundum eternam Dei precognitionem, qui falli non potest. Est itaque fidelis iustus et electus, perseuerans in gratia; et est iniustus et  reprobus, pertinax in malitia. Et est iustus et reprobus, qui cadit a iustitia; et est iniustus et electus, qui resurget a culpa. Omnes igitur fideles aut iusti sunt et electi, aut iusti et reprobi, aut iniusti et electi, aut iniusti et reprobi. De primo exemplum habes in Petro, de secundo in discipulis abeuntibus retro, de tertio in Leui publicano, de quarto in Simone Mago. Infideles autem omnes generaliter iniusti sunt, quoniam preter fidem que iustificat impium nulla potest esse iustitia. uerumtamen eorum quoque alii sunt electi, qui per gratiam conuertuntur, ut Cornelius; alii uero reprobi qui in infidelitate sua moriuntur ut Pilatus. Itaque bimembri diuisione contenti sunt, ut alii dicantur  iniusti et electi, alii iniusti et reprobi, quoniam iusti apud eos, ut diximus, nulli sunt.



CAPITULUM u.

Fidelis ergo iustus et electus si orando a Deo qui solus dare potest, petit sibi summum bonum quod est uita eterna; bona quidem intentione, et debito modo, profecto exauditur et impetrat: tum propter presentem iustitiam qua dignus est, tum propter Dei prescientiam qua melior futurus ad uitam predestinatus est: idcirco autem bona intentio requiritur, quoniam, ut diximus, potest etiam hoc bonum non bona intentione optari; ut si quis ideo uitam eternam desideret, ut possit ibi malorum cruciatibus insultare. Debitus autem modus ad hoc exigitur, ut habitum mentis et corporis orationi conformantes:  petita facilius impetremus. Quod si fidelis qui orat iustus quidem sed reprobus est, hic sane non impetrat sed repellitur: non propter presentem iustitiam qua bonus est, sed propter diuinam prescientiam qua malus futurus, ad mortem prescitus est eternam. Si uero iniustus quidem sed tamen electus est, hic utique exauditur et impetrat: non propter presentem iustitiam que nulla est, sed propter diuinam prescientiam qua bonus futurus ad uitam preordinatus est eternam. Si autem iniustus similiter et reprobus est, hic profecto omnino repellitur duabus ex causis: tum propter presentem nequitiam qua malus est, tum propter diuinam prescientiam qua, futurus deterior, eterne morti deputatus est. Patet ergo, hoc bonum uite  eterne, quam sit pretiosum quod solis electis conceditur, quam spatiosum quod eisdem omnibus abundat et sufficit: quapropter uel solum in oratione petendum est, uel si quid aliud petitur, ad hoc tantum peti debet, ut ad illud adipiscendum ualeat suffragari.



CAPITULUM uI.

Relique autem quatuor species bonorum precedentium, quia in hac uita haberi possunt, tam electis quam reprobis in hac uita conuersantibus solent contingere. Nam et peccatorum remissio per cordis contritionem, et iustificatio per infusionem gratie spiritualis, et bone qualitates anime que uirtutes appellantur, et boni actus siue interiores siue extrinseci: omnia hec tam his quam illis accidunt,  sed dispari ratione. Nam electis quidem finaliter et fructuose; reprobis uero perfunctorie, et ideo sine fructu. Electi siquidem ea perpetuo retinentes: ad illud summum bonum cui ista deseruiunt, uitam loquor eternam, feliciter perducuntur; reprobi uero citra finem ea relinquentes, ad illum beatitudinis statum quo sine illis non potest perueniri nunquam perueniunt: exemplo nauigantium, qui si nondum apprehenso portu remos abiiciant, optatam stationem nullatenus attingent. Electis ergo uel omnia salubriter conceduntur, uel aliqua sine periculo denegantur; ut uirtus continentie et actus ieiunandi, quibus absentibus saluari potest homo, et perire presentibus. Neque enim omnes  electi continentes sunt; neque rursus qui continent omnes electi. Similiter nec omnes reprobi incontinentes sunt, nec omnes qui non continent reprobati. Sunt enim electi continentes ut Ioannes qui super pectus Domini recubuit ; et sunt reprobi continentes, ut fatue uirgines qui a nuptiis excluduntur . Econtra sunt electi coniuges, ut Abraham et Sara; qui tamen gratia prolis utebantur coniugio; et sunt reprobi coniuges, qui sub titulo coniugii pascende libidini famulantur. Similiter nec omnes electi ieiunant, nec omnes qui ieiunant electi. Sunt enim electi ieiunantes, ut Elias  et Ioannes in deserto ; et sunt reprobi ieiunantes, ut Pharisei qui ieiunant bis in Sabbato .  Econtra quoque nec omnes qui manducant reprobi sunt, nec omnes reprobi manducant. Sunt enim electi manducantes, ut discipuli qui non ieiunabant presente Domino ; et sunt reprobi manducantes, ut illi quorum Deus uenter est, testante Apostolo .



CAPITULUM uII. De spiritualibus bonis.

Patet itaque quod hec spiritualia bona, uel quibusdam electis omnia conceduntur ad perfectionem uirtutis, uel quibusdam aliqua subtrahuntur sine periculo salutis. Reprobis autem uel eorum aliqua perpetuo, uel omnia, sed ad tempus, inutiliter conceduntur, uel omnia infeliciter denegantur. Inutiliter dico quoad uitam obtinendam que illis conuenire  non potest, non quoad penam leniendam que per illa mitigari potest. Quibus autem omnia omnino subtrahuntur, ideo utique fit quod Deus tales eos preuidit, quibus nullum specialis gratie donum debeat impartiri. Electis itaque prestantur, ut per illa felicitatis eterne promereantur stipendia; reprobis mediocriter malis conceduntur, ut si non habent quo excusentur a pena, habeant tamen quo ipsorum leniatur miseria: pessimis omnino subtrahuntur, ne quo bono participet illorum nequitia. Primis utiliter conferuntur ad obtinendum eternitatis gaudium; secundis misericorditer indulgentur ad pene remedium; tertiis uero iuste denegantur ad debite damnationis augmentum.



CAPITULUM uIII. De mediis.


Mediarum uero rerum ea quidem que leta sunt utrique hominum generi contingere solent, diuersis ex causis. Electis quippe conceduntur uel ad consolationem laborum sine quibus hec uita non ducitur, uel ut sint eis boni operis adminiculum, promerende beatitudinis instrumentum, future iucunditatis preludium, paterne dilectionis indicium. Reprobis uero mediocriter malis uel ideo conceduntur, ne illorum subtractione deteriores fiant, et maiore supplicio digni; uel in retributionem paucorum bonorum que in eis sunt ad uitam minus sufficientium; uel ut ex hoc admoneantur quanta bene uiuentes ab illo sperare possent, qui etiam male uiuentibus  sue largitatis dona non subtrahit. Reprobis autem et eisdem ualde malis presentis uite prospera sinuntur accidere, uel ad sue ingratitudinis argumentum, qui nec etiam temporalibus beneficiis ad recte uiuendum possunt inuitari; uel ne quid habeant quo aut suam excusare nequitiam, aut diuinam ualeant incusare bonitatem, uel ad instructionem electorum, ut ex hoc ipso intelligant quam contemnenda sint, quibus etiam flagitiosissimos homines copiosius uident abundare.



CAPITULUM IX. De tristibus.

Tristia uero rerum mediarum electis quidem solent accidere, uel ad purgandas maculas uite precedentis, uel ad uirtutis exercitium et probandam  patientiam, et meritum premii largioris, uel ad cercendas prauas uoluptatum cupiditates; uel ut postmodum gratiores sint, et ampliori iucunditate perfruantur, cum se de presentibus erumnis ad eterna gaudia translatos meminerint. Reprobis autem mediocriter malis, hec eadem tristia misericorditer inferuntur, tum ut purgata hic parte uitiorum, leuiori pene reseruentur in posterum, tum ut negato sibi praue uoluntatis effectu, leuiori supplicio teneantur obnoxii. Reprobis uero ualde malis iustissime infliguntur, tum ut ex hoc quod premii mereantur agnoscant; tum ut presens calamitas sit eis certum future damnationis initium: et ea que postmodum passuri sunt, etiam hic aliquatenus pregustent: tum etiam ne scandalum patiantur  electi, si frequentibus se urgeri miseriis, pessimos autem homines semper florere conspiciant. His et si que sunt alie cause, nobis quidem occulte, Deo uero qui omnia preuidet manifeste, leta uel tristia rerum mediarum tam electis quam reprobis arbitramur contingere. Ex quibus quoniam quedam orando credimus obtineri, idcirco ea presenti capitulo, de obtinentia uidelicet orationis putauimus inserenda. Plures enim leta optant et postulant, animi uidelicet et corporis aut fortune, ueluti mentis industriam, corporis sanitatem. amplioris substantie facultates. Nonnulli uero, licet paucissimi, molesta potius affectant, utpote piam simplicitatem, corporis egritudinem, nullam tenuemue substantiam.  Nam et sapientissimus ille Salomon, nec diuitias nec paupertates, sed tantum uictui necessaria postulabat ; et Apostolus nil aliud nisi Christum scire se predicat ; et in suis infirmitatibus, in fame et siti, in frigore et nuditate, ceterisque rerum mediarum incommodis gloriatur . In his ergo petendis tam electi quam reprobi, alii predictis ex causis exaudiuntur et obtinent, alii propter alias repelluntur.



CAPITULUM X. De eo qui pro alio orat.

Hec hactenus de his qui pro seipsis orant arbitramur sufficere; nunc de illo qui pro alio Deum rogat, quid recte sentire ualeat, quantum nobis erit possibile, uideamus. Orat igitur uel dignus pro digno,  uel dignus pro indigno, uel indignus pro digno, uel indignus pro indigno. Dignum accipimus iustum in presenti, indignum uero iniustum, qualiscunque postmodum hic uel ille futurus sit. Orat etiam idoneus pro idoneo, idoneus pro non idoneo, non idoneus pro non idoneo. Idoneum autem dicimus electum, siue iam dignus sit uita eterna secundum presentem meritorum qualitatem, siue nondum quidem habeat illam dignitatem, sed postmodum sit adepturus. Non idoneum uero reprobum appellamus: uel ea que nunc est, uel ea que postmodum erit meritorum qualitate. uides ergo quia ex his duabus differentiis, digno uidelicet et indigno, singulis aduenientibus utrique persone, petentis, scilicet et eius cui petitur, constituitur simplex quedam  et quadrimembris diuisio: et rursum ex idoneo et non idoneo similiter alia fit quadrimembris et simplex. Harum autem differentiarum due ponunt, ut dignus et idoneus; due priuant, ut indignus et non idoneus. Rursumque ex his quatuor differentiis binis utrique persone aduenientibus fit quedam composita diuisio sedecim membrorum: quorum primum est, cum dignus et idoneus orat pro digno et idoneo; ultimum autem cum indignus et non idoneus pro indigno et non idoneo. Media quatuordecim compendii causa, lectoris sagacitate formanda relinquimus. Et quia de singulis per ordinem disputare plus haberet laboris quam commodi, de quatuor tantum simplicibus ponamus exempla. Si ergo electus electo uitam petit eternam, exauditur  ille qui postulat, et ille cui postulatur accipit: siue propter presentem utriusque dignitatem, siue propter illam que postmodum futura est: que cernenti omnia Deo iam presto est atque conspicua, cui nichil preteritum est aut futurum: sed omnia stant in presenti. Hoc autem tale est: ueluti princeps alicuius magne ciuitatis in promotione illius quem diligit, alium quem nichilominus diligit dicitur exaudire. Si uero idoneus non idoneo postulat: repellitur quidem hic talis, quoad illum qui rei que petitur, id est uite eterne, idoneus non est: non quoad illum qui ex hoc ipso quod pro alio pie supplicat, maiorem apud Deum gratiam promeretur. Huic simile fit, cum seruus fidelis et domino dilectus pro conseruo nequam et flagitioso ad dominum  intercedens repellitur, sic tamen ut ex eo ipso quod pie pro alio intercedere laborauit, ampliori dilectione dignus habeatur. Si autem non idoneus idoneo, hanc quoque petitionem non gratia petentis, sed eius cui petitur dicimus exaudiri, eo uidelicet modo quo aliquis odiosus principi et contemptus, in illo quem princeps propter sua merita sublimauit, quia pro illo ipse rogauerat, ab eodem principe se putat exauditum. Dicitur enim aliquis exaudiri duobus modis: uno quidem proprie cum ad eius petitionem et propter ipsum fit aliquid; altero magis improprie, cum ipso quidem petente fit; nec tamen ob gratias ipsius, sed alia de causa. Tale est illud in libro filii Sirach : Ab inope ne  auertas oculos tuos: maledicet enim tibi et exaudietur, et exaudiet eum qui fecit illum; quasi Deus propter imprecationem pauperis puniat contemptorem, quem tamen, etiam tacente illo, erat puniturus. Si uero non idoneus pro non idoneo supplicat, scilicet reprobus pro reprobo: hec petitio duabus de causis omnino repellitur: tum uitio petentis, tum illius cui petitur, qui rei petite commercium non habet. Commercium autem dicimus rei adipiscende idoneitatem, quemadmodum secundum leges seruilis persona consulatus uel preture, secundum canones secularis persona ecclesiastice rei non habet commercium. Huius ultime repulse exemplum est, cum ciuis aliquis perniciosus et ideo principi uehementer inuisus, pro illo quem princeps ob scelera  sua digne damnare proposuit intercedens, tum sui causa, tum illius pro quo supplicat, inexorabili terrore repellitur. Atque ita, ut diximus, forsitan non incongrue sentiri potest, de illa oratione qua alii ab alio uita eterna postulatur, que solis electis ab eterno repromissa est. Electus quippe idem est qui et idoneus, quem diuina electio ad uitam predestinauit eternam. Quapropter, ut iam sepe dictum est, nulli nisi idoneo eiusdem uite beatitudo precibus potest obtineri. Si ergo idoneus est ille cui petitur, effectum habet oratio, quocunque modo cetera se habeant; et quanto plures positiue differentie circa utramlibet personam concurrerint, tanto pluribus ex causis quod petitur obtinetur. Si autem idoneus non est, inefficax est orantis intentio, et quanto plures  priuatiue conuenerint, tantopluribus ex causis quod petitur denegatur. De reliquis autem quatuor spiritualium bonorum generibus aliud rationis est, pro eo quod illa tam electis quam reprobis possunt contingere, sed fructu dissimili. Nam electi quidem finaliter ea retinent et saluantur, reprobi citra finem amittunt et pereunt. Hec igitur dona utrique homines sicut sibi ipsis, ita et aliis propter illas quas prediximus causas orando possunt impetrare. Remissio enim peccatorum, que bonum preparatorium dicitur, nisi alii, orante alio, possit impetrari, non diceret Dominus in Euangelio: Orate pro persequentibus et calumniantibus uos ; et Stephanus de lapidatoribus suis in Actibus apostolorum: Domine Iesu Christe, ne statuas  illis hoc peccatum . Peccatum iam commiserant; sed ne illis statueretur, imo per remissionem tolleretur, martyr orabat egregius. Iustitia quoque per fidem quam bonum inspiratorium maluimus appellare, nisi alii alio orante preueniret, non diceret Apostolus Ephesiis: Huius rei gratia flecto genua mea ad Deum Patrem, ut det uobis uirtutem, habitare Christum per fidem in cordibus uestris . Meritorium quoque bonum, scilicet bona mentis qualitas que uirtus dicitur, nisi alterius oratione alteri innasceretur, non subderet in eodem loco: In caritate radicati et fundati, supplendum est: ut sitis . Ecce quemadmodum orat eis uirtutem, fidem et caritatem. Operatio uero  bona que meritum appellatur, nisi interuentu alterius in altero excitaretur, superfluum esset quod dicit idem Apostolus: Oramus autem Dominum ut nichil mali faciatis, sed ut faciatis quod bonum est . Pro bonis operibus aliorum orabat ille qui dicebat: Det uobis Deus cor omnibus ut colatis eum, et faciatis eius uoluntatem , id est opera bona. Ex quibus omnibus manifestum est, hec spiritualia bona alii per alium orando et peti et obtineri.



CAPITULUM XI. De mediis que alio orante alii proueniunt.

De mediis quoque quarum solus usus in merito uel culpa est idem reperies, earum uidelicet leta uel tristia, aliis orantibus, aliis frequenter  accidisse: Elias orando pluuiam celo clauso prohibuit, rursumque orando nubes aperuit, pluuiam dedit . Idem Elias, orando milites Ochozie regis igne de celo ueniente consumpsit . Petrus orando Aeneam claudum erexit ; Paulus Elimam magum cecitate damnauit . Idem Petrus orando Tabitam suscitauit ; Simonem magum uolantem in terram prostrauit. Eliseus filium uidue Sareptane uite restituit ; seruo suo Giezi Naaman Syri lepram iniecit . Isaac filio suo Iacob frumenti, uini et olei abundantiam impetrauit ; Moyses primogenita orando suffocauit . Idem Moyses Pharaonem et exercitum eius fluctibus maris inuoluit .  Amalecitas non tam bello quam oratione superauit . Hec et huiusmodi quam plurima legimus in Scripturis orando frequenter expleta, quorum quedam ad animam, quedam ad corpus, quedam uero ad fortunam referuntur: hec adeo de obtinentia uel effectu orationis, non ut forsitan oportuit, sed ut a nobis fieri potuit dicta sint; pro eo quod non est facile quas Deus orationes uel suscipiat uel excludat humano diffinire arbitrio.

Exsecutis igitur circa orationem tribus capitulis: nunc quartum, id est quid ad ipsam pertineat conemur inspicere. Pertinent autem ad orationem quatuor hec: tempus, locus, modus et forma.



LIBER OCTAuUS. De his que pertinent ad orationem, tempore uidelicet, loco, modo et forma.



CAPITULUM PRIMUM.


Tempus orationis, aliud continuum, aliud discretum. Continuum tempus est, totum spatium uite humane, quia cum oratio, ut iam sepe dictum est, nil aliud sit nisi diuine pietatis imploratio: tota uita hominis ad hunc exitum tendere debet ut diuinam sibi conciliet pietatem. Quidquid ergo hoc proposito agis, ut Deum merearis habere propitium, oratio est. Hoc itaque propositum habens, oras loquendo, oras tacendo, oras comedendo, oras bibendo, oras uigilando, oras dormiendo, oras aliquid agendo, oras nichil operando. Nam ut ante nos quoque dictum est: Non cessat orare qui non cessat benefacere, ex hoc sensu potest illud intelligi, quod dictum est in Euangelio: Oportet  semper orare, et nunquam deficere . Et Apostolus: Sine intermissione, inquit, orantes . Discretum tempus orationis est; illa pars continui temporis, que specialiter et proprie orationis officio deputatur. Hoc autem tempus aut diurnum est aut nocturnum.



CAPITULUM II.

Dies apo toy Greco dian tractum est, quod interpretatur claritas siue serenitas. Dies autem alius magnus, alius minor. Magnus omni tempore equalis est: uidelicet spatium uiginti quatuor horarum, id est tempus illud quo sol ab oriente per occidentem in orientem reuertitur. Contra hunc diem non diuidit nox, sed est pars eius: ueluti pars integralis in toto integrali. Dies minor omni tempore inequalis  est, id est sequens uel maior uel minor precedenti: et diuidit diem magnum cum nocte portionibus horarum, utrique proportionaliter distributis. Nam bis tantum in anno, id est uernali et autumnali equinoctio, dies et nox horarum numero  pares sunt; utrique enim duodecim hore maioris diei perueniunt. Est autem dies minor sol lucens super lineam horizontis; nox uero eiusdem solis absentia. A uernali autem equinoctio usque ad autumnale plures hore cedunt in diem; pauciores uero nocti relinquuntur. Rursumque ab autumnali usque ad uernale, plures nocti deseruiunt; dies uero paucioribus contenta est: quod ex eo dicunt philosophi prouenire, quod tempore quidem estiuo maior arcus diei et minor noctis; tempore autem hiemali maior est arcus noctis, minor autem diei. Arcum diei dicimus illam partem quotidiani circuli quam peragit sol in die, id est quandiu positus est super lineam horizontis; arcum uero noctis partem illam quam conficit in nocte, id est  quandiu nobis occultus est. Ob hanc etiam causam pete uel magni philosophi eidem soli arcum attribuunt, unde et arcitenens appellatur. Sagitte uero quas de illo arcu celesti mittit in terram, spicula sunt radiorum. Cum ergo a uernali equinoctio usque ad autumnale maior sit arcus diei, minor autem noctis, ut dictum est, rursumque ab illo usque ad uernale maior noctis, minor autem diei: hore autem uiginti quatuor secundum spatium predicti circuli equaliter distincte atque dimense sint: necesse est estate quidem diei plures accidere et nocti pauciores; hieme uero contrarium euenire. Et hec quidem hore quarum uiginti quatuor maiorem diem constituunt; ita ut sunt naturales appellantur. Sunt autem alie quas philosophi  artificiales uocant; quarum omni tempore duodecim diei, totidemque nocti attribuunt. Et in his quidem diurne nocturnis nisi tantum in duobus equinoctiis pares esse non possunt; sed crescente die crescunt hore diei, nox uero  cum suis horis minuitur: rursumque crescente nocte crescunt hore eius: dies uero cum suis horis tenuatur. Cum enim, ut predictum est, nunc maior sit arcus diei arcu noctis, nunc autem econtrario, uterque uero in duodecim horas equales diuidatur: ipsas quoque horas nunc maiores esse nunc breuiores, uerissima ratione necesse est. Et ex hoc sensu potest illud intelligi, quantum ad id quod littera sonat; quod Dominus in Euangelio dicit: Nonne duodecim hore sunt diei . Nam quoad mysticum intellectum duodecim horarum appellatione duodecim discipulos uoluit designari. Ex his igitur horis diei uel noctis quidquid orationis obsequio dependitur, id tempus orationis diurnum siue nocturnum congrue nominatur. Hoc autem tempus,  aut est ordinarium, aut arbitrarium, aut necessarium. Ordinarium est, quod diuinis laudibus celebrandis, aut piis orationibus exsoluendis a sanctis Patribus ordinatum est. Huiusmodi autem tempus in nocte quidem unum tantum est: quod nocturnum officium siue uigilie appellatur; quia nox quieti indulta est, nec posset humana infirmitas sepius ad orationem surgendo, nocturnos diurnis continuare laboribus. Dicitur autem nox noctis, apo toy nyx, nyctos, per transpositionem duarum uocalium uidelicet i, et o.



CAPITULUM III.

Nox autem secundum institutionem antiquorum, in quatuor secatur uigilias. Solebant enim ueteres  et maxime castrenses, noctem in quatuor partes equales distinguere: quas ex eo uigilias appellabant, quod positis excubiis uicissim in castris uigilare consueuerant. Prima uigilia incipiebat a prima noctis hora perueniens usque ad quartam; qua finita, secundi uigiles excitabantur. Unde peta:

Tertia iam uigiles commouerat hora secundos.
Secunda incipit a quarta et peruenit usque ad septimam, qua finita, tertii uigiles succedebant. Tertia uero a septima incipiens perducit ad decimam; qua finita, quarte citabantur excubie. Quarta incipiebat a decima, et usque ad finem duodecime pertingens, ipsam quasi noctem finiebat. Prima uigilia dicebatur serotinum, a sero precedentis diei, quod tarde dicimus; quoniam id quod finito iam die fit  sero fieri manifestum est; quemadmodum si is qui interdiu, id est interim dum dies esset uenire debuit, finito die uenerit, hunc sero uenisse causamur. Secunda dicitur conticinium, quia uidelicet eo tempore omnia in terris animantium genera grauiori pressa sopore conticescunt. Tertia gallicinium appellatur, quod eo tempore noctis, auis illa domestica quam gallum dicimus, uigiles cantu incipiat excitare. Quarta matutinum nominatur, quasi manuninum, a mane alternitatis causa, ut ait Priscianus, eo quod usque ad mane sequentis diei perueniat, uel potius matuta a quo nomine auroram ueteres appellabant. Et hunc quidem ordinem in distinctione horarum noctis, hi qui in castris militaribus uersabantur seruare consueuerant. Nos autem qui in castris Ecclesie  sub Christo duce militamur, contra spirituales nequitias, ipso protegente securi, exacta iam media parte noctis, uel paulo plus recreatis sopore membris ciboque digesto, semel tamen in nocte surgimus: et nostrorum operum primitias Deo, ut dignum est, dedicantes, illius temporis officium nocturnas appellamus uigilias. De hoc noctis officio sic ait Psalmista: Media nocte surgebam ad confitendum tibi super iudicia iustificationis tue . Quibus expletis matutinam laudem que tamen diei sequentis est, uel nullo uel modico subiungimus interuallo: pro eo quod frequenter usque ad mane sequentis diei solet pertingere. Qua finita, multi quidem ad lectos redeunt; nos autem illicitum arbitrantes: quidquid temporis usque ad diem restat,  orationi aut sacre meditationi iugi peruigilio gaudemus insumere.



CAPITULUM Iu.

Diurnum uero tempus orationis in septem partes diuiditur, de quibus aiebat Domino sanctus Dauid: Septies in die laudem dixi tibi, super iudicia iustitie tue . Harum nomina sunt, matutina laus de qua iam diximus, prima, tertia, sexta, nona et uespera, et illud quod ex eo quod cetera compleat, completorium appellamus. Hec septem diuina officia secundum septiformem Spiritus sancti gratiam omni tempore petenda est, nemo qui sanum sapiat ambigit instituta. Nam officium misse quod ad honorem sancti ac salutaris illius sacrificii celebratur, nequaquam ut alia certi temporis  est: idcirco per diuersa tempora solet uariari.

Arbitrarium tempus orationis est, quod quis nulla lege institutionis, nullaue necessitatis causa, sed propria uoluntate ductus orationi uoluerit deputare. Id rectissime fieri credimus: cum nos a curis temporalium rerum respirare contigerit, ut tanto liberior animus ad Deum dirigatur, quanto terrenis negotiis fuerit absolutus. Competens enim est et ualde rationi consentaneum, ut cum illum qui est super omnia orando conuenire uolueris: totum cordis affectum ad ipsum conferens omnes temporalium curas ab animo seponas. Nam si terrenum principem precibus interpellans per incuriam et contemptum inter ipsas preces aliud mente tractaueris; nunquid teipso teste, si sciat ille  quid cogites, indignus es exaudiri. Quanto magis eum quem nil fallere potest si orando alloqueris, et inter ipsa orationis uerba uana quedam et turpia uel etiam flagitiosa mente pertractas: non modo non mitigas eum, sed potius exacerbas.

De tali enim oratione potest illud intelligi: Fiat oratio eius in peccatum . Etenim in peccatum fieri iure putatur illa oratio, que omni deuotione carens, solo strepitu uerborum, Deum potius exacerbat oranti, quam mitiget. Quapropter uel puro et tranquillo corde oratio inchoanda est: uel si turbatum inuenerit, uirtute illius ac deuotione purgari debet, ut quanto purior fuerit orantis affectus, tanto potior sit orationis effectus. Unde Psalmista  cum quedam satis humiliter et puro premisisset, de misericordia Dei presumens ait: Exaudiuit Dominus uocem fletus mei. Exaudiuit Dominus deprecationem meam, Dominus orationem meam suscepit .



CAPITULUM u.

Necessarium tempus orationis est: quod nec uoluntas eligit, nec prescribit institutio, sed inducit necessitas. Hoc autem in duas necessitates distinguitur: una est qua tenetur quis debite pensum seruitutis, quia uel propter iustam occupationem, uel propter obliuionem, uel propter contemptum et negligentiam pretermisit, alio tempore quam oportet exsoluere. Iustam occupationem dicimus excusabilem rei causam, utpote itineris aut nauigii, uel  disceptationum in causis agendis, uel deliberationum in consiliis capiendis; uel huiusmodi rerum plurimarum; quibus plerumque prepediti, diuine laudis obsequium debito honore reddere non ualemus. Nam si quis uino uel alea uel ludis theatralibus, uenatu uel aucupio, uel etiam latrociniis aliisque rebus perniciosis detentum se dixerit: hec quidem occupatio iusta non est, sed magis contemptus et contumelia deputatur. Si ergo iustam nobis occupationem superuenturam speramus, quominus uota precum nostrarum ualeamus exsoluere: cautius arbitror, solitum tempus orandi preuenire quam subsequi, iuxta illam admonitionem Psalmiste dicentis: Preoccupemus faciem eius in confessione . Et alibi conuersus ad Deum ait:  Preuenerunt oculi mei ad te diluculo, ut meditarer eloquia tua . Et in uersu precedenti iam dixerat: Preueni in maturitate et clamaui . Quod si nos inopina forte preuenerit occupatio, non erit illaudabile diuine laudis obsequium, quod per angustiam temporis elisum est, uel sero compensare. Unde quidam de curialibus qui completorium precedentis diei quod curie negotiis intentus omiserat, prima sequentis hora tacite susurrabat; cum princeps admota aure pernotasset, non solum laudatus uerum etiam episcopali dignitate sublimatus est, dicente sibi imperatore: Habeas tibi hunc episcopatum, quia libenter cantas completorium tuum. Si uero per obliuionem orandi tempus  elapsum fuerit, non solum quod pretermissum est supplere, sed etiam aliqua compunctione cordis satisfacere necesse est. Ignorantia enim rei que sciri potuit, et quam scire oportuit, si culpa non esset, Psalmista non diceret: Ignorantias meas, Domine, ne memineris . Ignorare siquidem uel nescire dicimur ea que scire oportuit: et utrumque uitium importat, iuxta illud: Ignorans ignorabitur . Que autem scire non expedit, non ignorare uel nescire dicimur, sed non scire. Si uero per negligentiam et contemptum diuinum orandi tempus pretermissum est, propter uinum uel aleam aut ludorum spectacula, uel ineptas et turpes fabulas histrionum, seu per lasciuiam et turpitudinem, utpote propter blandas feminee uoluptatis  illecebras, siue per malitiam inique mentis, ueluti propter fraudes et insidias et circumuentiones innocentum, aut etiam propter rixas et latrocinia et fundendi sanguinis desiderium, aliaque quamplurima que aut uane aut impure, aut impie fieri solent: si quid, inquam, ob huiusmodi causas fuerit intermissum, non solum humiliter resarciri, sed etiam asperrime penitentie uindicta puniri necesse est. Oportet enim penitendo deflere, non esse factum quod decuit et factum esse quod minime licuit, quod tempus pietatis et deuotionis uanitati et malitie depensum est: quod cum deberet esse sobrius in ecclesia, fuit ebrius in taberna; cum debuit uacare contemplationi angelorum, fuit in speculatione ludorum: cum debuit esse in obsequio sancte Dei  genitricis, fuit in tugurio inceste meretricis, cum orare pro persecutoribus suis, festinauit ad oppressionem innocentis, cum tractare uel sumere corpus Christi, cucurrit ad fundendum sanguinem fratris sui. uides igitur quia quidquid diuini operis propter aliquam trium predictarum causam omissum est, humiliter resarciri oportet; sed in primo quidem defectu leuis est culpa, in secundo nonnulla, in tertio uero grauissima.



CAPITULUM uI.

Est et altera necessitas in tempore orationis, quoties casus aliquis insperatus emergit, ut preter solitum ad orationem confugere debeamus. Hoc autem duobus modis usu uenire solet, siue propter uitandum periculum, seu propter beneficium  impetrandum.



CAPITULUM uII.

Periculum uero aut tantum corporis, aut pariter utriusque, aut etiam rerum extrinsecarum, ut puta fame uel fortune. Periculum anime tantum est cum securo corpore salus anime periclitatur: ut in suggestione mortalis peccati. Contra hoc periculum orabat Salomon cum diceret: Domine Deus et dominator uite mee, ne derelinquas me in cogitatu meo: desiderium meum auerte a me: aufer a me concupiscentias et anime irreuerenti et infrunite ne tradas me . Periculum solius corporis est, cum anima nullius grauis peccati conscia secura est: sed mors corporis formidatur, uelut  in homine qui mortem sibi uicinam exspectat; utpote in bellis, naufragiis, et incendiis, et extrema infirmitate. Contra hoc periculum tanquam uerus homo Saluator orauit, cum diceret: Pater, si fieri potest, transeat a me calix iste . Similiter et tres pueri in fornace . et Paulus in naufragio , et Ezechias in extremo infirmitatis articulo .

Periculum utriusque simul est, cum et mors corporis statim adesse creditur, et eterna mors anime formidatur, ut in eo qui multorum criminum reus, et nulla satisfactione correctus, in proximo se credit moriturum. Contra hoc periculum orauerunt Niniuite : etiam latro pendens in cruce, ut saltem alterum, id est mortem anime  uitare posset, ita dicens: Memento mei, Domine, dum ueneris in regnum tuum . Periculum fame est, cum de nostra opinione timemus, ne illa amissa efficiamur infames, ut solet accidere his qui de graui et enormi flagitio accusantur. Contra hoc fame periculum et etiam contra periculum corporis, orauit Ioseph in carcere ; et Susanna cum ad mortem duceretur . Periculum fortune in his rebus attenditur, amissione libertatis, uel amicorum, uel earum rerum que ad usus nostros satis sunt necessarie. Periculum in amissione libertatis est, cum ipsam libertatem timemus amittere: ut is qui bello captus ab hostibus: ideo uite seruatur ut seruiat. Serui enim tam a seruando quam a seruiendo dicti sunt. Contra hoc periculum  orabant Iudei, id est filii Isrel, cum eos Pharao in millibus equorum et curruum persequeretur: timentes ne ille eos in seruitutem luti et lateris quam fugerant reuocaret . Periculum in amissione amicorum est, cum eos quos diligimus quibusue dilecti sumus, uel morte, aliquo casu, ut captiuitate, peregrinatione uel exsilio, nobis credimus auferendos. Contra hoc periculum orabant Iudei obsessi ab Holoferne; quando supplicabant Domino ne darentur infantes eorum in predam, et uxores eorum in diuisionem, sicut legitur in libro Iudith . Periculum in amissione rerum est, cum ea que nobis necessaria sunt, haud dubie nos credimus amissuros: ut in naufragiis, incendiis et rapinis, ceterisque similibus. Contra hoc periculum  orabant filii Isrel, ne daretur ciuitas eorum in exterminium, et sancta eorum in pollutionem, sicut legitur in eodem libro Iudith. Contra hec omnia periculorum genera quocunque nobis tempore dici uel noctis ingruerint, humiliter orandum esse: et ratio docet, et multorum admonemur exemplis.



CAPITULUM uIII.

Beneficium quoque quod orantes a Deo postulamus, totidem modis distingui potest: in rebus contrariis attenditur. Est enim beneficium anime, ut uirtus; corporis, ut incolumitas: utriusque simul, ut amborum integritas; fame, ut bone opinionis status, fortune, ut libertas, amicorum copia, rerum quibus utendum est, suppetens facultas. Que  omnia quoties opus fuerit, summa orandi necessitate a Deo postulari necesse est.



CAPITULUM IX. De loco orationis.

Locus orationis, aut uniuersalis, aut particularis est: locus uniuersalis totus est mundus, quoniam ubique per totum mundum, Deus orandus laudandus ac benedicendus est, iuxta illud Psalmi ste: In omni loco dominationis eius benedic, anima mea, Domino . Et alibi: Omnis terra adoret te, Deus, et psallat tibi ; etiam Dominus per prophetam: Celum et terram ego impleo . Locus particularis est hic uel ille uel alius; quorum in quolibet ita totus est Deus, ut non minus sit totus in alio, sicut ait Psalmista: Si ascendero  in celum, tu illic es; si descendero in infernum, ades . Qui in inferno esse non respuit, ubi, queso, deesse potest, uel cui loco absentari? Locus particularis aut sacer aut profanus est: sacrum dicimus diuinis cultibus dedicatum, ut Ecclesiam; profanum uero non sacrum, ut domum, aut uillam. Tam sacer quam profanus, aut publicus aut priuatus est. Locus sacer et publicus, ut ecclesia, cemeterium; sacer et priuatus, ut oratorium. Locus profanus et publicus, ut forum, theatrum, portus; profanus et priuatus, ut domus, ager, hortus. Item sacer locus, aut ascriptus est, aut electus, aut oblatus. Locus sacer ascriptus, ut ecclesia pontificalis; que ascripta est uniuerso populo ciuitatis, que tenetur ad eam recurrere,  saltem semel in hebdomada, si amplius non potest. Ascripta est etiam generaliter omnibus diecesanis suis, qui tenentur ad eam recurrere saltem semel in anno: exceptis his quos excusat rationabilis causa: utpote sexus, uel etas, uel corporis egritudo. Similiter ecclesia baptismalis. ascripta est omnibus parochianis suis, qui tenentur ad eam recurrere semel in hebdomada, si amplius non possunt. Ecclesia queque collegiata ascripta est clericis suis, de communi non in commune uiuentibus, qui tenentur adesse omni hora canonice orationis. Oratorium uero ascriptum est monachis suis, seu clericis regularibus, de communi in commune uiuentibus; quibus nunquam licet abesse, nisi iussu prepositi uel abbatis. Locus electus est, quem quilibet causa  deuotionis propria eligit uoluntate: ut sepulcrum Domini, limina apostolorum, ceteraque loca per orbem quamplurima, diuina monumenta pietatis habentia. Locus oblatus dicitur, qui neque ascriptus est, nec propria uoluntate eligitur, sed fortuito casu improuisus occurrit, ut solet accidere his qui in itinere uel nauigio peregre proficiscentes, ad ignota loca deueniunt. In quibus omnibus unicuique locus sibi ascriptus, maxima ueneratione colendus est: nisi causa multe deuotionis ac penitentie alium locum remotiorem et maiori religione predicabilem, orationi sue delegerit; ut hi qui uel Dominicum sepulcrum, uel apostolorum limina, uel alia religiosa loca, spontaneo labore et humili deuotione  uenerantur. Que quidem sacrorum locorum aditio, clericis secularibus benedictione sui episcopi; laicis uero benedicente plebano suo conceditur: monachis autem siue clericis secularibus absque permissu summi pontificis omnimodis inhibetur.



CAPITULUM X. De modo orationis.

Modus orationis in duobus consistit: in mora uidelicet temporis, et quantitate uerborum. Mora temporis in eo attenditur, quod quidam plura uerba celerius, alii tardius pauciora psallendo pronuntient. Quantitas autem uerborum in eo deprehenditur, quod alii psalmodiam diei uel noctis, demptis uel additis quibusdam psalmis, aut qroducunt  aut breuiant. In quo nil magis uidetur congruere rationi, quam ut quilibet illis hominibus cum quibus uiuendum est, tam in mora quam numero sese studeat conformare. Cum enim sanctissimum opus  sit psallere Deo et orare, nulla ibi debet esse discrepantia, sed uniformitas et consensus, ut possumus dicere cum Psalmista: In domo Dei ambulauimus cum consensu .



LIBER NONUS. De quadruplici forma orationis, Dominica uidelicet, domestica, monastica, ecclesiastica. De quatuor primis Orationis Dominice petitionibus.



CAPITULUM PRIMUM.


Forma orationis: alia Dominica, alia domestica, alia canonica siue ecclesiastica, alia monastica. Forma orationis Dominica est, quam Dominus Deus rogantibus ut eos orare doceret tradidit, ita dicens: Sic autem orabitis:



CAPITULUM II. Oratio Dominica.

Pater noster qui es in celis, etc. . Audierant discipuli Dominum de uirtute orationis predicantem: frequenter etiam orantem uiderant; sed et ipsi ad eius exhortationem et exemplum adorare cupientes, quid sibi potissimum qualiterue orandum foret ignorabant. Et ideo ne in tanta re tamque necessaria ignari ac negligentes essent, humiliter  eum rogauerunt, ut eis certum et congruum orandi modum tradere dignaretur. Quorum sancte petitioni celestis doctor acquiescens: sciens ad quid uenerat, et de illa celesti schola quid docendum ac predicandum attulerat: prescripsit eis formam orationis plenam quidem et perfectam, et omnia necessaria continentem, scilicet adeo planis et paucis inclusam uerbis ut etiam paruulis ac mulierculis in eo quod littera sonat facili pateat intellectu: adeo profundam in mysterio, ut uix cuiusquam mortalium uel sensu capi ualeat uel explicari sermone. Sic ergo orabitis Patrem, inquit: Pater noster, etc.



CAPITULUM III.

 In hac oratione Dominica septem petitiones continentur; quarum tamen quelibet, et ipsa oratio est: quippe cum petere nil fere sit aliud quam orare. Nihil enim prohibet catholicam orationem partem esse catholice orationis, quemadmodum et supra de rhetorica quoque oratione, siue dialectica que propositio dicitur, exempli causa, monstratum est. Has ergo septem petitiones, quidam forte simpliciores uel maioris inquisitionis laborem fugientes, eodem ordine quo a Domino posite sunt, procedere putant et persequendas arbitrantur, ut prima sit diuini nominis sanctificatio, secunda regni celestis aduentus, et sic de ceteris usque ad finem sentiendum existimant. Alii uero siue acutiores siue rerum ipsarum diligentius ordinem intuentes, rem quodam ornant artificio, et ab illa incipientes  qua petimus a malo liberari, conuerso ordine usque ad nominis sanctificationem, persequendo proueniunt. Nos utriusque morem gerere cupientes, tam horum quam illorum ordine, illas tractare conabimur: lectoris arbitrio relinquentes, hic ordo an ille potior an uerior sit estimare. Septem etiam dona Spiritus sancti que prophetia enumerat, et septem uirtutes que in Euangelio memorantur, et septem beatitudines que ipsis uirtutibus applicantur, secundum utrumque ordinem tentabimus coaptare. Inuocato igitur eo qui nos orare uoluit, et formam orandi tradidit, de ipsa quam docuit oratione, prout ipse tribuerit disseramus. Primum ergo considerare oportet: quanta gratiarum actione dignumque est, quod uerus ac naturalis Dei Filius,  nobis per naturam assumpti hominis consanguineus, Patrem suum cui unicus erat in celis, communem nobis facere dignatus est in terris: non inuidens cuilibet nostrum paterni regni hereditatem, non quidem particulatim diuidere, sed totam secum integraliter concedere possidendam. uoluit ergo nos in oratione Deum eo alloqui uocabulo, quo illum ad pietatem facillime sciebat inflecti. Pater, inquit, noster.



CAPITULUM Iu.

Patris autem appellatio, diuersis modis in Scripturis Deo solet attribui: natura, creatione, gubernatione, beneficii exhibitione, protectione, adoptione. Natura Deus Pater est unius tantum: uidelicet  unigeniti Filii sui, qui ab ipso ante secula genitus, sicut semper habuit Patrem, ita semper Filius fuisse credendus est. Atque ideo, sicut ille Pater eternus, ita et hic eternus Filius uerissime predicatur. De hac igitur paternitate dicit idem Filius in Euangelio: Pater non iudicat quemquam: sed omne iudicium dedit Filio, ut omnes honorificent Filium, sicut honorificant Patrem . Et alibi: Sicut Pater habet uitam in semetipso: sic dedit et Filio habere uitam in semetipso . Et item: Qui non honorificat Filium, non honorificat Patrem qui misit illum . Creatione uero Pater est omnium que sunt, preter ipsum auctorem: tam uisibilium quam inuisibilium; quippe qui omnia de nichilo produxit in hoc esse quod sunt: et ideo uniuersa ex ipso causam sue essentie  originaliter habuerunt: quemadmodum legitur in Malachia: Nunquid non unus omnium pater, nunquid non unus omnia creauit?  Unde et propter hanc creandi auctoritatem omnium creatorum Pater non incongrue dicitur: eo uidelicet loquendi modo, quo quis eius rei cuius ipse primus inuentor est, ut pematis uel artificii, pater appellatur. De hac igitur paternitate loquebatur ad ipsum Isaias hoc modo: Et nunc, Domine, pater noster es, et nos lutum: Fictor noster, et opera manuum tuarum omnes nos . Gubernatione quoque Pater omnium est; quoniam omnia que ab ipso condita sunt, secundum insitam sibi naturam gubernat et regit. Unde et Pater eorum dici potest; quemadmodum is qui domui preest et familiam regit, uetusto more paterfamilias,  pro eo quod est familie pater, appellatur: exemplo grecorum, qui ex nominatiuis, id est puram habentibus ante a, genitiuum in as enuntiant. Unde ex eo quod est sophia: genitiuo, sophias dicere solent. De hac gubernandi paternitate, sic ait Augustinus: Nihil fit in terris, quod non de illa magni patris familias dispositissima domo aut iubeatur aut permittatur. Unde et alibi: Tua, Pater, omnia gubernas prudentia.

Beneficii exhibitione pater est tantum sensibilium: eorum uidelicet que uel intellectu, uel ratione, uel sensu uti beneficio possunt; quibus pro capacitate sue nature uelut quidam indulgentissimus pater beneficia sue bonitatis paterno largitur affectu. Angelis quippe ceterisque celestium uirtutum ordinibus  sanctisque animabus iam corpore solutis, diuine maiestatis sue presentiam exhibet; iustis autem adhuc in carne positis, necessaria presentis uite tribuit et gratiam suam eis inspirat: iniquis autem hominibus et brutis animantibus tantum necessaria corporis administrat. Ex hac ergo prouidendi beneuolentia, omnium uiuentium Pater nominatur: quod eis in quantum patitur uel natura uel meritum, sua beneficia non desinit exhibere. De hac paternitate intelligitur illud: Ut sitis filii Patris uestri qui in celis est; qui solem suum oriri facit super bonos et malos, et pluit super iustos et iniustos . Et alibi: Respicite uolatilia celi que non serunt neque metunt neque congregant in horrea, et Pater uester celestis  pascit illa . Et item: Nonne quinque passeres ueneunt dispondio, et unus ex illis non est in obliuione coram Patre uestro?  Protectione pater est omnium iniuste oppressorum: qua eis tanquam pater filiis, et compatiatur affectu, et paterna bonitate subueniat. Tale est quod dicitur in Psalmo: Turbabuntur a facie eius patris orphanorum et iudicis uiduarum . Inter eos quibus protegendo pater est, precipue dicitur pater orphanorum: ut eos qui parentum naturalium solatio priuati sunt, specialiter regere ac protegere intelligatur. Adoptione pater est tantum credentium, quos de potestate diaboli erutos per agnitionem ueritatis unigenito et naturali Filio in sortem diuine hereditatis uelut pater adoptiuus associat. Unde amplius: Misit Deus  Filium suum factum sub lege: ut adoptionem filiorum reciperemus. . Et iterum: Non accepistis spiritum seruitutis iterum in timore, sed accepistis spiritum adoptionis filiorum in quo clamamus: Abba pater . Est autem adoptio ius ciuile, quo, quis filium alienum, siue ipse liberos habeat, siue nullos, in filium sibi et sortem hereditatis assumit. Que adoptio naturam eatenus imitatur: ut nullus alium optare possit, nisi eum plena pubertate precedat, id est XuIII annis, tanto uidelicet spatio, ut possit esse pater eius ratione etatis. Adoptionis autem due sunt species: una que dicitur adrogatio, et altera qua nomine generis specialiter adoptio nuncupatur. Adrogatio est, qua quis, cum a patre naturali emancipatus est et sui iuris effectus, sic optat  in filium, ut totus transeat in potestatem adoptantis. Adoptio autem est, qua quis sic adoptatur ab alio, ut tamen in potestate prioris patris esse non desinat. Hec distinctio in his duobus uersiculis breuiter expressa est:

Adrogo qui suus est: et habet meus esse necesse.
Patris adopto suum, nec patris desinit esse.
Huic igitur bifarie distinctioni simile quoddam reperitur in adoptione spirituali. Nam quidam per fidem catholice ueritatis sic a Deo patre adoptantur, ut de potestate diaboli, quem prius non per naturam sed per culpam patrem habuerant erepti, toti in potestatem Dei transferantur, et cum Christo ius paterne hereditatis accipiant. Hi uero sunt, qui suscepta fide, diuina adiuti gratia perseueranter ad  finem, bonis operibus insistunt; de qualibus scriptum est: Si semen Abrahe estis, ergo filii Dei estis . Quod si filii, et heredes: heredes quidem Dei, coheredes autem Christi . Alii uero sola fide adoptati, sic transeunt in filios adoptionis, ut in eis prior pater diabolus patriam retineat potestatem: hi scilicet qui solo fidei sacramento signati sunt; sed opera fidei, pietatis, ac iustitie exerere non curant, de quibus potest illud intelligi, quod de Iudeis dictum est: Filii alieni mentiti sunt mihi, etc. , id est quos mihi per fidem adoptaueram, in nequitia permanentes, claudicauerunt . Nec mirum eos qui in potestate diaboli retinentur per fidem solam in filios adoptionis posse transferre:  cum ipse pater eorum diabolus et confiteatur et credat: quemadmodum in Euangelio scriptum est: Exibant a multis demonia, clamantia: Quia tu es Filius Dei; etiam non sinebat ea loqui, quia sciebant eum esse Christum . Nota quia plus est clamare quam confiteri simpliciter, plus scire quam credere. Hac igitur specie adoptionis quali qui adoptatur, totus transit in potestatem adoptantis: hi qui et fidem habent et opera fidei, filii Dei facti sunt: quare et ipse eadem adoptione non tam ciuili quam celesti iure pater eorum rectissime nominatur. Et hi quidem conuenienter et uere ad ipsum conuersi dicere possunt:



CAPITULUM

Pater noster: Ac si dicant: Pater unigeniti Filii  tui per naturam, noster per gratiam. Pater omnium per creandi auctoritatem; noster per recreandi pietatem. Pater uniuersorum, per gubernandi potentiam; noster per saluandi clementiam. Pater omnium uiuentium per beneficii collationem, noster per eterne uite repromissionem. Pater oppressorum per diuine uirtutis protectionem; noster per internam Spiritus sancti consolationem. Pater omnium credentium per sacramenti perceptionem; noster per fidem et bonam operationem.



CAPITULUM uI.

Qui es in celis. Cum ubique totus sit Deus, tamen in celis, que pars totius creature, uidetur excellentior, ob diuine maiestatis reuerentiam frequentius esse perhibetur. Sed uidendum est in  quibus celis, et qualiter esse credendus sit. Nam celi uel celorum appellatio plurimas in Scripturis habet acceptiones. Celum quippe uel celi dicitur splendor et sublimitas eterne diuinitatis. Celum, ut ibi: Nemo ascendit in celum nisi qui descendit de celo Filius hominis qui est in celo . Celi uero, ut illud: Gaudete, quia nomina uestra scripta sunt in celis . Item celum uel celi dicitur empyreum celum, quod Greci empyreon dicunt: quod statim in ipsa sui creatione sanctis angelis repletum est: et in eo celestium uirtutum ordines, iuxta collatam sibi gratiam a Conditore distincti. Celum, ut illud quod dicit Dominus in Euangelio: Angeli eorum in celo, semper uident faciem  Patris , celi uero ut alibi: Nam uirtutes celorum mouebuntur . Similiter celum uel celi dicitur firmamentum, quod Grece ouranos appellatur; quod fecit Deus ut diuideret aquas ab aquis, sicut scriptum est in Genesi : Fecit Deus firmamentum, et diuisit aquas que erant sub firmamento ab his que erant super firmamentum. Huic autem firmamento, secundum philosophos, omnes stelle preter septem planetas infixe sunt: quod ex eo probare se putant, quod semper equalibus ab inuicem interstitiis cum ipso firmamento rapiuntur. Sed et ipse Moyses huic sententie philosophorum uidetur adstipulari, cum dicit in Genesi : Fecit Deus stellas, et posuit eas in firmamento. Hoc itaque firmamentum,  nunc celum dicitur, ut ibi: Et uocauit Deus firmamentum celum . Nunc uero celi, ut illud: Benedicite, aque omnes que super celos sunt, Domino .

Rursum quoque celum uel celi dicitur spatium illud mundi, quod est a firmamento usque ad lunarem globum: quod a Grecis ether nominatur, in quo stelle septem erratice, quas Greci planetas uocant, hoc ordine distincte sunt: ut prima et proxima firmamento sit Saturnus, secunda Iupiter, tertia Mars, sol uero quarta, quinta uenus, sexta Mercurius, septima uero sit luna. Que quanto propius accedunt ad firmamentum, tanto ampliori circumferuntur circulo, quanto autem terre uiciniores sunt, tanto breuiorem utroque motu, mundano,  scilicet et planetico circulum describunt. Quapropter licet omnes eiusdem celeritatis esse credantur, alie tamen celerius, alie uero tardius peragunt orbes suos: adeo ut Saturnus semel tantum in triginta annis; luna uero singulis mensibus cursum suum perficiat. Hoc igitur mundi spatium de quo loquimur, nunc celum Scriptura uocat, ut ibi: Luna perfecta in eternum et testis in celo fidelis . Nunc autem celos, ut si quis dicat hoc modo: Sol et luna, laudate Dominum de celis, id est de illa etheris regione. Sed et illud spatium quod est a lunari circulo usque ad terram, erem uidelicet uentosum et procellosum, Scriptura nunc celum nunc celos indifferenter appellat. Celum, ut ubi: Miluus in celo cognouit tempus  suum . Celos, ut illud in Psalmo: Ascendunt usque ad celos et descendunt usque ad abyssum , id est ad eris altitudinem et maris profunditatem. Sancta quoque Ecclesia in singulari forma uocis celum quandoque nominatur, ut illud in Apocalypsi: Stelle celi ceciderunt, et celum recessit quasi liber inuolutus . Pluraliter celi dicuntur sancti apostoli: quale est illud in Psalmo: Celi enarrant gloriam Dei . Et item: Misericordia edificabitur in celis . Amplius quoque celum sancta queuis anima; celi uero quam plures simul nonnunquam solent appellari. Cum enim dicat Dominus per prophetam: Celum mihi sedes est , et rursum alibi scriptum sit: Sedes Dei anima iusti: patet utique  quod quelibet sancta anima, celum; plures uero uel omnes simul, etiam celi pluraliter possunt appellari, ut illud in Psalmo: Ad te leuaui oculos meos qui habitas in celis, id est in animabus iustis . Postquam ergo sacre Scripture pagina tam multis rebus uel proprie, uel typice, uel moraliter celi celorumue nomen attribuit: ne ipsam tam uenusti nominis expers remaneat, se quoque ipsam spiritualiter eisdem ausa est censere uocabulis. Celum quippe dictum est ut in Psalmo: Extendens celum sicut pellem . Nunc celi pluraliter, ut illud: Eleuata est magnificentia tua super celos , id est super omnes Scripturas; quia gloria Christi ad quem loquitur  propheta, nullis potest explicari Scripturis. Et merito quidem sacre Scripture series celum aut celi nuncupatur: quippe que non solum diuinis preceptis, et sacris admonitionibus et exemplis, in modum celi, uelut quadam stellarum uarietate celata est; sed etiam mysteriorum celestium nobis celat arcana. In his ergo celis et si qui preter istos alii reperiuntur, Deum qui nusquam absens est ueraciter esse profitemur. Sed qualiter in eis esse credendus sit, illud summopere querendum est. Neque enim dignum ducimus arbitrari, Creatorem sic esse in creaturis, quemadmodum una illarum in altera esse aut cogitatur aut cernitur.



CAPITULUM uII.

Sunt igitur diuersi ac differentes modi, quibus  aliquid in aliquo esse a philosophis, et maxime Peripateticis deprehensum est. Est enim aliquid in aliquo localiter, id est uelut contentum in continente: ut uinum in lagena. Et est aliquid in aliquo prout accidens in subiecto: uelut albedo in homine, quia nec subiectum absque accidente, nec accidens nisi in subiecto esse potest. Et est aliquid in aliquo materialiter, id est uelut materia in materiato: siue illa in ipso permaneat, ut ferrum in gladio, siue a sua proprietate deficiat, ut in pane, farina et aqua. Est etiam aliquid in aliquo originaliter, ut id quod ab illo ducit originem: siue sub eadem specie teneatur, ut filius ex patre: qualiter nos omnes in lumbis adfuisse testatur auctoritas; siue in aliam speciem transferatur, ut pullus ex  ouo, gramen ex semine. Et est aliquid in aliquo naturaliter, ut elementum in elementato: uelut ignis uel aqua in barba uel capillo. Amplius est autem aliquid in aliquo finaliter, ut beatitudo in bona uita, uictoria in bello: quoniam illa bone uite, hec autem belli finis est. Et est aliquid in aliquo causaliter, ut uirtus in laude: quoniam ex uirtute laus sequitur. Preterea est aliquid in aliquo tanquam genus in specie, ut in homine animal; quoniam animalis appellatio rectissime homini coaptatur: omnis enim homo animal est. Et est aliquid in aliquo quasi species in genere, uelut homo et equus in animali; quoniam sub appellatione animalis tam hic quam ille continetur. Est quoque aliquid in aliquo tanquam  species in indiuiduis, ut homo in Socrate et Platone; quoniam utrique conuenit hominis appellatio: uterque enim homo est. Et est aliquid prout indiuidua in specie, uelut in homine Socrates et Plato; quoniam uterque sub hac specie continetur. Rursum est aliquid in aliquo ut totum in partibus, uelut homo in anima et corpore: quoniam in his duobus totaliter homo subsistit. Et est aliquid in aliquo ut partes in toto, uelut in homine anima et corpus: quoniam ex his tantum duobus constituitur homo. Cum ergo his omnibus et forte pluribus modis aliquid in aliquo esse dicant philosophi: Deus nullo istorum omnium uel in celis, uel in re aliqua esse credendus est. Neque enim alicubi est ut contentum in continente; quoniam ipse omnia continet, et  continetur a nullo. Nec rursum ut accidens in subiecto: quoniam ipse accidens non est, sed ineffabilis nature pura et simplex essentia. Sed neque ut materia in materiato: quoniam ipse omnium rerum est artifex, ita ut nullius materia. De ceteris quoque nisi prolixitatem fugeremus, similia coniici possent: ex quibus Deum nullo predictorum modo, uel in celis esse uel in aliqua creatura, facillime probaretur. uerumtamen ut aliquid de tanta re presumatur, conuenienter ut arbitror, dici potest: Deum quidem in seipso propria uirtute subnixum esse atque subsistere; in angelis autem celestibus et sanctis animabus iam corpore exutis, per presentem diuine maiestatis gloriam; in his uero sanctis qui adhuc in carne positi sunt, per inhabitantem  gratiam; in reliquis omnibus per essentiam, potentiam atque presentiam.



CAPITULUM uIII. Prima petitio: De sanctificatione nominis:

Sanctificetur nomen tuum. Premissa inuocatione Patris, quam Filius ipse monstrauit qui nouerat Patris affectum; quibus uidelicet uerbis ad exaudiendum facillime moueretur: primo septem petitiones Dominice orationis, eodem ordine quo ab ipso posite sunt, exsequi studeamus. Sanctificetur, inquit, nomen tuum. Prima petitio est de sanctificatione nominis: et ideo quod sit hoc nomen, qualiterue sanctificari ualeat, curemus inspicere.



CAPITULUM IX.

Nomen igitur Patris, siue Deus siue Pater dicatur,  bifariam distingui potest. Aut enim in sola uoce consistit; aut in re tantum. uocale nomen est, quod tantum in sono uocis positum est: et ex sonis elementaribus compactum proferri potest, et signis uisibilibus representari, ut hec uox Deus, que adeo in sola uocis prolatione posita intelligitur, ut uno tempore in ore diuersorum hominum et diuersis in locis audiatur. Nomen autem reale nil aliud est quam ipsa res; id est gloria diuine maiestatis: quemadmodum aliquis magni nominis dicitur non quia nomen eius pluribus litteris abundet; sed quia ipse magne est auctoritatis et fame. Et nomen quidem uocis, sicut ab homine inuentum est, ita ab homine diffiniri potest, ut dicatur uox significatiua  ad placitum, cuius partes nichil extra significant. Nomen autem reale nec ab homine est inuentum, nec ab homine potest diffiniri: nisi forte quis ita diffiniat esse rem quamdam pro sui magnitudine indiffinibilem, adeo puram et simplicem, ut nulle eius partes uel accidentia ualeant reperiri. Amplius autem uocale nomen, quoniam in hominum arbitrio positum est, secundum diuersa linguarum idiomata uariatur. Unde pro eo quod Latine dicitur Deus, Hebrei quidem hel, Greci autem theos dicere solent. Similiter pro eo quod apud nos est pater, Hebreis ab, Grecis uero pater in usu est. Nomen autem reale quia non in hominis arbitrio, sed in natura deitatis uel potius ipsa deitas est: nulla ratione uariatur, sed suapte natura et propria stabilitate  firmum permanet incorruptum sicut scriptum est: Et nomen eius in eternum permanet. Hoc utique est nomen illud, de quo dicit Saluator: Pater, manifestaui nomen tuum hominibus quos dedisti mihi de mundo . Nam si de uoce nominis hoc diceretur, quid magnum foret tanto doctori nomen Dei quod in illa lingua uix trium litterarum uel potius duarum est, id est hel, hominibus quos de toto mundo elegerat manifestasse. Sed erat aliud nomen magnum ualde et immensum, quod nemo docere poterat preter ipsum, nemo tunc intelligere idoneus erat preter illos: illud utique nomen, de quo dicit Psalmista: Sit nomen Domini benedictum, ex hoc nunc et usque in seculum . Hoc est illud nomen, quod laudabant tres pueri in fornace, dicentes:  Benedictum nomen glorie tue quod est sanctum  In Isrel, inquit, magnum nomen eius . Non utique illud monosyllabum, siue diagrammatom hel, quo uix ullum uel minus uel breuius esse potest; sed illud quod est super omne nomen, quod nominatur in celo et in terra, quo mundus regitur uniuersus, quod angelis hominibusque timendum est, quod ipsa etiam tartara contremiscunt. Illud siquidem nomen in Isrel magnum est; quia apud eos qui per contemplationem diuine celsitudinis gloriam uident et intelligunt. Hoc enim utcunque Isrel, interpretatur eterne Diuinitatis nomen et magnum et immensum et omnino ineffabile. Hoc est illud nomen quod operatur in sacramentis Ecclesie, in quo iussit Dominus apostolis  baptizare, dicens: Baptizantes eos in nomine Patris et Filii et Spiritus sancti . In nomine dixit, non in nominibus; quia licet tria sint personarum uocabula, id est Pater, et Filius, et Spiritus sanctus: unum tantum est nomen in rei natura, id est una maiestas, una uirtus, una sublimitas. Hoc igitur utcunque nomen qualiter sanctificari possit, quod Dominus orandum esse monebat prout ipse donauerit, studeamus inquirere.

Ante Saluatoris aduentum, cum notus tantum esset in Iudea Deus , et in illa, paucissimis: gentes autem omnes per circuitum non habentes ueri Dei notitiam, ligna colerent et lapides: hoc nomen uocale quod est Deus, quasi uile et profanum erat: quippe quod non solum puris  hominibus, utpote Ioui, Marti, ac Mercurio, sed etiam lapidibus et lignis, amplius autem ipsis quoque demonibus conueniret. At uero postquam Saluator primus, et post ipsum apostoli predicare ceperunt unum esse tantum cui hoc nomen singulariter deberet ascribi: tunc nomen illud in cordibus audientium sanctificari cepit, et sanctum et solo Deo dignum iudicari. Tunc enim illud legis preceptum quod apud Iudeos fere oblitteratum erat: Audi, Isrel, Deus tuus Deus unus est , ipsis etiam gentibus innotuit, ac per hoc multitudo deorum reprobata est. Quod quia tempore et officio apostolorum futurum erat: ideo primum de sanctificatione nominis postulanda illos Dominus instruebat.  Similiter et illud reale nomen, quod non aliud est quam ipsa natura Deitatis, antequam homines per fidem agnoscerent, paucissimis sanctum erat: non quia non sanctum esse poterat, sed quia nec esse putabatur. At uero predicante Christo, et post ipsum apostolis, cum homines unum et uerum Deum et credere et confiteri certatim inciperent: hoc nomen sanctificatum est: non quia sanctum esse cepit, sed quia sanctum esse innotuit. Iam enim et antea de eodem nomine dixerat Psalmista: Sanctum et terribile nomen eius , et alibi: Benedic, anima mea, Domino: et omnia que intra me sunt nomini sancto eius . De hac sanctificatione nominis Dominus loquitur per prophetam, dicens: Dum sanctificatus fuero in uobis . Quod  quidem tunc impletum est, quando predicantibus apostolis, uocale nomen quod prius blasphemabatur in gentibus, ob reuerentiam unius Dei in honorem et gloriam receptum est; et reale nomen, id est ipsa Deitatis essentia, que prius nec esse putabatur, conuersis ad fidem gentibus, et esse et sanctissimum esse deprehensum est. Potest etiam paterni nominis appellatione unigenitus Dei Filius non incongrue designari; per cuius presentiam et predicationem celestis Pater mundo innotuit: quemadmodum aliquis ante ignotus, exhibitione sui nominis notescere solet. Quod quidem tunc agebatur, cum Dominus in Euangelio diceret: Pater, clarifica Filium tuum, ut et Filius tuus clarificet te . Clarificato enim Filio per gloriam resurrectionis,  etiam ipse Pater mundo clarificatus innotuit. De hoc nomine sic ait propheta: Ecce nomen Domini uenit de longinquo et claritas eius replet orbem terrarum . De longinquo uenit Filius Dei, quia de celo in terram, non mutatione loci, sed incarnatione uerbi. De longinquo uenit, quia de diuina natura in humanam: non illam relinquemdo, sed istam assumendo; non depositione uirtutis, sed susceptione nostre infirmitatis. De hoc nomine dicebat Dominus per Ezechielem prophetam: Sanctificabo nomen meum magnum, ut sciant omnes quia ego Dominus . Hoc itaque nomen tunc sanctificatum est; quando, Domino moriente ac resurgente, et ad celos ascendente, diuina uirtus que prius in ipso tanquam mortali homine latitabat,  per quam hec omnia fieri potuerunt, magna et ineffabilis et omni sanctitate digna cepit estimari. De hac sanctificatione paterni nominis, id est suiipsius, agebat Saluator, cum de discipulis suis aliisque qui per illos credituri erant in ipsum, ita loqueretur ad Patrem: Et pro eis sanctifico meipsum, ut sint et ipsi sanctificati in ueritate . Fit autem hec nominis sanctificatio per spiritum timoris quem Isaias, quando de illo agebat qui de celis ad terram erat descensurus, inter spiritualia dona nouissimum collocauit: a spiritu sapientie incipiens, et ad illum usque per media quinque descendens hoc modo: Requiescet super eum spiritus Domini, spiritus sapientie et intellectus,  spiritus consilii et fortitudinis, spiritus scientie et pietatis, et replebit eum spiritus timoris Domini . Homini uero de terra ad celum redire cupienti, idem spiritus timoris primo omnium necessarius est: ut per eum humiliatus ad altiora gratiarum dona gradatim ascendat: eundo uidelicet de uirtute in uirtutem, ut uideatur Deus deorum in Sion . Per hunc igitur spiritum timoris, salubriter humiliatus est homo, et uirtutem humilitatis adeptus, ac sese Domino subiiciens, nomen illud sanctum et gloriosum admirari cepit et colere, dicens pariter cum Psalmista: Domine Dominus noster, quam admirabile est nomen tuum in uniuersa terra . Unum et huic prime uirtuti humilitatis, que non aliud quam paupertas  spiritualis est, ne frustra currere uideatur, regnum celorum promittitur, dicente in Euangelio Saluatore: Beati pauperes spiritu, quoniam ipsorum est regnum celorum . Et merito quidem hoc: ut qui in hac uita spontanea humilitate diuine seruituti sese subiiciunt, in regno eternitatis cum ipso glorientur.



CAPITULUM X. Secunda petitio de aduentu regni.

Adueniat regnum tuum. Secunda petitio est de aduentu regni illius, cuius sanctificato nomine, tam gloriosa et clara precurrit opinio. Et pulchro quidem hoc ordine ita digestum est: quemadmodum hi qui regem non habent, magnum quemdam uirum cuius famosa est et clara auctoritas, regem  se habere desiderant et dicunt: ueniat ille quem nobis talem fama uulgauit: ueniat et regnet super nos. Sed quid sit hoc regnum cuius aduentum tantopere postulari oportet, opere pretium est intueri. Neque eum Deus rex noster ante secula uno tantum regno contentus est, pluribus regnis dominatur. Regnat quippe in celesti gloria, regnat in omni creatura, regnat in Ecclesia, regnat in qualibet anima sancta. Regnat in primo regno per presentem atque conspicuam sue maiestatis gloriam, qua celestes angelos ac beatos spiritus letificat, et pascit et satiat. Regnat in secundo per incircumscriptam diuine uirtutis potentiam; qua omnia que ab ipso condita sunt et regit et continet et seruat. Regnat in tertio per ineffabilem sue pietatis  clementiam, qua eos qui per infidelitatem ab ipso recesserant, et uocat et colligit et purgat. Regnat in quarto per inhabitantem sue bonitatis gratiam, qua sanctam animam et fouet et instruit et saluat. Primum regnum est maiestatis et glorie, secundum uirtutis et potentie, tertium pietatis et clementie, quartum benignitatis et gratie. Horum omnium Deo quidem cui omnia presentia sunt, nullum aduenire potest; cui nichil uel aduentitium uel recens est: quia sicut nichil habet amissibile, ita nichil recipit accessibile. Licet enim nichil sit Deo ceternum; tamen quia nichil unquam ignorare potuit, et omnia semper in eius presentia fuerunt: etiam ea que ex tempore esse ceperunt, semper  ei presentia quodammodo astiterunt. Regnauit ergo Deus ab eterno in gloria celesti, id est in seipso: etiam antequam esset creatura quam sui regni posset habere participem. Regnauit et in omnibus creaturis; quia cum nondum esset in rerum natura, iam tamen ei subiecte erant in eius prescientia. Regnauit in Ecclesia; quia, licet eam nondum collegisset per misericordiam, iam tamen in sua eternitate preuidebat colligendam. Regnauit et in sanctis animabus; quia, licet nondum eas saluasset per gratiam, iam tamen certissime scriptas habebat ad uitam. uides ergo quia nullum horum regnorum Deo uel potuit uel potest aduenire: et ideo iste regni aduentus non ei sed nobis optandus atque postulandus est. Aduenit enim nobis regnum eternitatis,  cum nobis ad illa peruenire contigerit. Aduenit creature regnum Creatoris, cum ei esse incipienti feliciter accidit talem habere Creatorem et Dominum. Aduenit Ecclesie regnum Dei, cum ei salubriter accidit de regno diaboli in regnum eius per fidem catholicam transmigrare. Aduenit sancte anime regnum eius, cum ipse per inhabitantem gratiam eam solari ceperit et fouere. Et primum quidem regnum pre ceteris omnibus optandum atque petendum est, quasi fructus et premium et finis aliorum. Sed secundum hanc prioris ordinis expositionem, de regno Ecclesie hec accipienda sunt cuius aduentus eo tempore quo Dominus ista loquebatur optandus, et omni precum instantia flagitandus erat: quemadmodum apostoli tempore  primitiue Ecclesie assidue uacabant orationi, sicut legitur in Actibus Apostolorum: Et erant, inquit, unanimiter perseuerantes in oratione Dei ; uidelicet pro ipsius Ecclesie profectu. Nam regnum eius in creaturis omnibus quidem gratum atque iucundum esse debet; optari tamen aut postulari superfluum est, quia siue uolentibus nobis, siue nolentibus, auctor uniuersorum in rebus quas condidit dominatur et regnat, sicut scriptum est: In uoluntate tua, Domine, uniuersa sunt posita, et non est qui possit resistere uoluntati tue; tu enim fecisti omnia: Dominus uniuersorum tu es . De regno autem Ecclesie quod eo tempore recens erat, et in paucis ceperat coalescere, et tunc quidem ut cresceret aut proficeret, ueluti quidam bone frugis  prouentus, discipulos orare oportet: et quibusque quotidie fidelibus usque ad finem seculi, ut perseueret et uigeat optandum est. Nam quicunque per fidem secundum temporum successiones regno incorporantur Ecclesie, eis ut iam diximus hoc regnum credimus aduenire. Sed et de regno eius in sanctis animabus, idem fere dici potest: cum nil aliud sit Ecclesia nisi sanctarum collectio animarum: ut quod de illa colligitur in summa, de istis intellectum accipiatur in singulis. Fit autem iste regni aduentus per spiritum pietatis, quando anima Spiritu sancto afflata, ac per hoc pia et mitis effecta regnanti Deo se sponte subiicit, quod summa pietas est: sicut econtrario eum a se repellere  crudele et impium; sicut fecerant illi de quibus idem Dominus dicit: Abiecerunt me, ne regnem super eos . Huic uirtuti pietatis promittitur possessio terre, cum Dominus dicit: Beati mites, quoniam ipsi possidebunt terram . Non hanc utique presentem, in qua crudeles et impii maxime dominantur; sed illam de qua dicit Psalmista: Credo uidere bona Domini in terra uiuentium . Et nota hoc satis moraliter dictum esse: quemadmodum solent reges his qui sponte eorum subiiciuntur ditioni, terram tradere possidendam, quam superbis atque rebellibus extorquent



CAPITULUM XI. Tertia petitio: Ut fiat uoluntas Dei.

Fiat uoluntas tua, etc. Aduentum regni sequitur  regie uoluntatis exsecutio, quia ualde necessarium est, ut quem tibi regem elegeris, eius studeas adimplere uoluntatem. Nam quicunque regnantis super se uoluntati refragatur, non modo de humilitate gratiam non acquirit, uerum etiam de contumacia supplicium promeretur. Nam sicut scriptum est: Seruus sciens uoluntatem domini sui et non faciens, plagis uapulabit multis . Que autem sit hec Patris uoluntas quam nos fieri postulamus, illud inspicere commodum est. uoluntas enim Dei diuersis modis accipitur. Dicitur quandoque uoluntas et beneplacitum eius eterna dispositio, qua bona tantum disponit et ordinat; de qua dicit Apostolus: uoluntas Dei bona et beneplacens et perfecta . Bona, quia Deus ea non uult,  id est non disponit nisi bona et bene. Beneplacens, his qui eam intelligunt, uel cuius eum nunquam peniteat. Perfecta, id est bonorum omnium collectione consummata. Dicitur etiam uoluntas Dei eius permissio, qua mala tantum fieri permittit et tolerat: non quia de uoluntate eius sit ut fiant mala; sed quia cum possit prohibere nec tamen prohibeat, uidetur quibusdam uolendo malis prebere consensum. Sed et uoluntas eius dicitur consilium aut preceptum, pro eo quod signum uoluntatis eius est; quia per illud se aliquid fieri uel non fieri uelle significat. Operatio quoque Dei uoluntas eius appellari solet; quoniam Deus qui cogi non potest nichil operatur nisi uolens: cui non est aliud uelle  et aliud operari, sicut scriptum est: Omnia quecunque uoluit Dominus fecit in celo et in terra .

Prima uoluntas efficiens est causa bonorum omnium, que uel Deus ipse facit, uel alius ipso auctore. Secunda est spontanea et iusta permissio omnium malorum, que uel diabolus ipse facit uel alius ipso auctore. Quecunque igitur Deus uel propria bonitate facit, uel per gratiam suam ab aliis fieri conceditur, uel secundum suam equitatem iuste decernit: omnia hec de prima Dei uoluntate procedunt ueluti est rerum creatio, generis humani redemptio, temporalium seu spiritualium bonorum collatio, premiorum atque penarum iusta retributio. Que autem diabolus uel ipse facit, uel alios ut faciant impellit: omnia ad secundam  pertinent uoluntatem, utpote prima angeli uel hominis preuaricatio, diaboli peruersa et indefessa suggestio, hominis in consensu praua delectatio, in actu mali operis administratio. Que omnia idcirco ad Dei uoluntatem dicuntur pertinere, non quod Deus ea uelit, sed quia permittit; quoniam iuxta usum hominum uelle uidetur is qui cum possit prohibere non prohibet. uoluntas ergo Dei efficiens tantum, ut diximus, de bonis est: permittens uero tantum de malis; quamuis et ipsa permissio, quandoque solius culpe est; quandoque solius pene, quandoque autem culpe simul et pene. Cum enim Deus, ut scriptum est , permittit regnare hypocritam, culpe tantum est illa permissio: quoniam regnanti hypocrite  culpa est, et pena non est. Cum uero permisit Paulum  stimulo carnis sue colaphizari, solam penam permisit et non culpam; quoniam in illa tentatione pena fuit et culpa non fuit. Cum autem permisit Iudam seipsum laqueo suffocare , utrumque permisit, quoniam illud Iude suspendium culpa simul et pena fuit. Sed culpa que uitio non caret permissione utitur; pena uero que meritum parit uel culpam punit, ab eterna potius Dei dispositione descendit. uoluntas igitur Dei, ut iam sepe dictum est, aut efficiens est, et tantum bonis prestat originem; aut permittens, et mala non prohibet perpetrari. Consilium autem seu preceptum, essentialiter quidem nec bonis nec malis causa est; sed ob hoc tantum Dei uoluntas dicitur, quia quod  Deus iubet, aut consulit, id eum uelle presumimus. Reperimus tamen Deum et precepisse quod fieri non uolebat, ut Abrahe de filio immolando ; et precepisse non fieri quod tamen fieri uolebat, ueluti de his quibus prohibuit ne publicarent miraculum eius; illi uero abeuntes diffamauerunt eum per uniuersam regionem . De uoluntate Dei que dicitur eius operatio, dicit Augustinus: Quia nichil fit quod Deus non uelit, uel sinendo ut fiat, uel ipse faciendo. uides quia eum uelle dixit, tam sinendo quam faciendo: quare uoluntas eius est tam eius permissio quam operatio. Hec est illa uoluntas quam implorabat leprosus cum diceret: Domine, si uis, potes me mundare : in  uoluntate Domini sciebat esse operationem. Cum ergo tot modis dicatur uoluntas Dei, id est beneplacitum eius, aut permissio, siue consilium, aut preceptum, uel etiam operatio: beneplacitum eius ut fiat, orare nullomodo necesse est; quoniam illud semper uel a nobis uel de nobis ineuitabiliter adimpletur. Frustra igitur peteretur ut fieret quod ne fiat omnino impediri non potest. Permissio quoque eius ut in nobis impleatur, orandum non est: quoniam hoc nil aliud esset nisi eum rogare ut ipso permittente malum aliquod faceremus. Illa quoque Dei uoluntas que dicitur eius operatio ut fiat rogandum non est: cum et inter homines id quod iam est in opere quominus fiat mutari non possit. uoluntas enim Dei non prius dicitur operatio, quam  ceperit operis effectu adimpleri. De consilio autem aut precepto, quorum alterum necessitatis est, alterum uero in uoluntate consistit, summa deuotione Pater celestis orandus est, quatenus eius opitulante gratia, uel illud necessario, uel istud uoluntarie: utrumque autem feliciter in nobis impleatur. Hec nimirum est illa uoluntas quam fieri postulamus, dicentes: Fiat uoluntas tua sicut in celo et in terra: non quod in regno eternitatis consilium sit aut preceptum, ubi nichil deest quod uel iuberi uel suaderi oporteat; sed sicut ibi omnia diuine consonant uoluntati: ita et hic uel consilia eius per plenam uirtutum perfectionem, uel precepta saltem per communem iustitiam in nobis adimpleantur. Hec Dei uoluntas impletur per spiritum  scientie que de terrenis est; quem cum acceperit homo, considerans in his temporalibus et transitoriis nullam esse beatitudinem: dolensque se deceptum quod in eis aliquando spem habuit, conuertitur ad facienda precepta Dei siue consilia; que cum fecerit homo uiuet in eis , et ab ipso premia eternitatis accipiet. Unde duplici dolore permotus, totus resoluitur in luctum et lacrymas: tum quia hec temporalia inutiliter secutus est, tum quia illi seruire a quo uera premia speranda sunt tandiu detractauit. Huic autem luctui promittitur eterna consolatio, dicente Saluatore: Beati qui lugent, quoniam ipsi consolabuntur . Tunc procul dubio quando absterget Deus omnem lacrymam ab oculis sanctorum suorum; et iam  non erit amplius neque luctus, neque dolor, quoniam tempora transierunt .

Aliter quoque dici potest: Fiat uoluntas tua sicut in celo et in terra, id est sicut angeli natione celestes: ita et homines de terra compositi, tue sanctissime obtemperent uoluntati. Tertio quoque modo: Fiat uoluntas tua sicut in celo et in terra, id est tam in anima que natura celestis est: quam in corpore de terra concreto: nichil tue uoluntati reperiatur contrarium. Quod ut fieri possit, necesse est nos interim in hac ualle lacrymarum uelut esurientes famulos assiduis eius beneficiis ac si quodam cibo sustentari. Famulus quippe a fame denominatur: is uidelicet qui tempore necessitatis ideo pascitur ut seruiat: ideo seruit ut pascatur,  et finito seruitio condignam recipiat mercedem: ita et nos et in hac quidem uita Domino seruientes, tam temporalibus quam spiritualibus indigemus subsidiis; et post finem laboris nostri, premium eterne beatitudinis exspectamus. Beneficia igitur Dei Patris ad uitam nobis promerendam necessaria, auctore Filio postulantes, solemus adiungere.



CAPITULUM XII. Quarta petitio, de panis alimonia.

Panem nostrum quotidianum da nobis hodie. Panis uocabulum apo toy Greco pan, quod omne uel totum interpretatur, ipsa uocis affinitate sumptum est. Significabat autem apud ueteres omne id quod pro cibi refectione sumebatur: quemadmodum in  Genesi  legitur Iacob dixisse: Si Dominus Deus meus fuerit mecum in uia ista que ego ambulo, et dederit mihi panem ad edendum, et cetera que sequuntur. Quem utique corporis cibum, cum necesse fuerit a Deo postulare, nec improbabile nec malum est, dummodo sine multa sollicitudine postuletur: nam in petendis necessariis, humilitas postulandi conceditur, sollicitudo autem prohibetur, dicente Domino: Nolite solliciti esse dicentes, Quid manducabimus aut quid bibemus? Scit enim Pater uester celestis, quid uobis necesse sit . uerum si de solo corporis cibo hoc esset intelligendum, indigna tanti doctoris auctoritate uideretur ista petitio. Quocirca non tam de cibo corporis quam de pane spirituali in hac petitione  agi uidetur; qui qualis sit, quantum nobis erit possibile uideamus. Panis itaque spiritualis uel mysticus, sicut diuersus est, ita diuerso modo sapit, et diuersos habet effectus, et diuersis sumitur modis. Panis est uerbum diuini eloquii, panis est caro Christi, panis est gratia Spiritus sancti, panis est compunctio animi, panis est dilectio Dei et proximi, panis est contemplatio celestis secreti, panis est spes futuri premii, panis est gaudium regni, panis est omne id quo spiritualiter fouemur in peregrinatione huius mundi. De primo pane dicit Propheta: Paruuli petierunt panem, et non fuit qui frangeret eis ; de secundo, Saluator in Euangelio: Panis quem ego dabo caro mea est, pro mundi uita  ; de tertio, in libro filii Sirach: Melior est qui laborat et abundat in omnibus quam qui gloriatur et eget pane ; de quarto dicit Psalmista: Cibabis nos pane lacrymarum , et alibi: Fuerunt mihi lacryme mee panes die ac nocte ; de quinto item Saluator in Euangelio: Si petierit panem, nunquid pro pane lapidem dabit illi?  Ac si dicat: Si quis a te petierit affectum dilectionis, non debes aduersus eum in rigorem lapidis obdurari. De sexto habes in parabolis Salomonis: Aque furtiue dulciores sunt, et panis absconditus suauior . uerba enim hec stulte sunt mulieris, id est hereseos, secretam suam doctrinam et contemplationem celestium catholice doctrine et congregationi preferentis: ubi aqua  ad doctrinam, panis ad contemplationem referatur. De septimo sic laudatur Ecclesia: Facta est quasi nauis institoris, de longe portans panem suum . De octauo, rursus in Euangelio: Beatus qui manducabit panem in regno celorum , id est qui in regno eternitatis Dei presentia satiabitur. De omni eo quo spiritualiter fouemur in hac uita, illa prodigi filii uerba possunt intelligi: Quanti mercenarii in domo Patris mei abundant panibus ; quia omnes in Ecclesia qui pro eterna mercede Deo seruiunt, multimodis diuine gratie reficiuntur alimentis.

Primus panis sapit disciplinam, secundus medicinam, tertius sanctimoniam, quartus acrimoniam,  quintus beneuolentiam, sextus dulcedinem, septimus fortitudinem, octauus iucunditatem. Primus digerit et dietat, secundus reficit et uegetat, tertius custodit et firmat, quartus pungit et stimulat, quintus afficit et mitigat, sextus allicit et inuitat, septimus fouet et animat, octauus pascit et satiat. Primus sumitur aure et corde: nunc tantum aure, nunc tantum corde, nunc aure simul et corde. Tantum aure sumitur, quando uerbum Dei aure quidem auditur, sed corde non percipitur. Tantum corde sumitur, quando aure quidem non capitur, sed animo cogitatur. Aure simul et corde sumitur, quando et aure auditur, et animo retinetur. Secundus sumitur ore et mente: nunc tantum ore, nunc tantum mente, nunc ore simul et mente. Ore tantum  sumitur, cum sacramentum corporis Christi ore quidem suscipitur: res autem et utilitas nequaquam mente percipitur, quod indigne sumentibus contingere solet. Mente tantum sumitur, cum sacramentum non capitur: res autem ipsa in anima operatur, quod tantum ad iustos pertinet, siue intra septa Ecclesie siue extra corporaliter habeantur. Ex quo manifestum est, quandoque uerius et melius hunc panem sumere mulierculam in angulo Ecclesie latitantem, aut, etiam agricolam in agro laborantem, quam sacerdotem uel episcopum sacris altaribus assistentem. Hoc utique sensisse uidetur Augustinus, in eo quod dixit: Manducans non manducat, et non manducans manducat; quia frequenter qui manducat in sacramento non manducat in re, et  qui non manducat in sacramento, re atque utilitate manducat. Reliqui omnes preter octauum corde tantum sumuntur; quia solo corde gratiam Spiritus sancti accipimus, solo corde compungimur, solo corde diligimus et contemplamur et speramus. Octauus autem omnibus et totis sensibus et anime et corporis, in eterna beatitudine sumetur: quando omnes electi resumptis corporibus diuine uisionis gloria satiabuntur, quemadmodum dicit Psalmista: Satiabor cum apparuerit gloria tua , et item: Iusti epulentur et exsultent in conspectu Dei, et delectentur in letitia . Septem igitur hi panes in hoc uite presentis septenario necessarii sunt, et ideo postulandi, quibus uelut quodam uiatico  tendentes ad patriam in itinere sustentemur. Octauus autem in illa octaua communis et magne resurrectionis apponendus nobis in patria reseruatur; quo sancti omnes in eterna beatitudine perfruentur: maiori utique miraculo quam illi quinque panes euangelici totidem millibus hominum ad unius hore refectionem suffecerunt . Patet itaque quod ille panis eterne iucunditatis qui filiis in patria reseruatur, in hac quidem uita optari et peti potest: impetrari autem et obtineri non potest. Reliquos autem septem panes nobis in uia necessarios, a Patre celesti qui dat bona data petentibus se , postulamus cum dicimus: Panem nostrum quotidianum da nobis hodie. Nostrum hodie, dies est hodierna, nostrum hodie dies  hesterna fuit, nostrum hodie dies crastina erit, nostrum hodie totum est spatium huius uite presentis. Cum ergo dicis hodie, idem est ac si diceres: Quandiu sumus in hac uita temporali.

Panem, inquit, nostrum quotidianum, id est quotidie necessarium, quotidie fruendum, cuiusmodi edulio nullo unquam tempore quandiu sumus in uia salubriter carendum est. Nam et panem diuini sermonis per assiduam meditationem, et panem corporis Christi per fidei sinceritatem, et panem gratie spiritualis per internam refectionem, et panem compunctionis per cordis contritionem, et panem dilectionis per caritatis affectionem, et panem contemplationis per secretam delectationem, et panem spei per securam exspectationem: omnia hec  pro captu nostre infirmitatis, re ipsa nobis semper adesse necesse est. Nec illud nunc dicimus, quod harum rerum omnium actiones indesinenter exercere ualeamus: sed res ipsas nobis semper inesse, et possibile est et necesse. Neque enim est aliquis qui sacre Scripture uerba semper uel audire uel legere possit uel in eis meditari, sed qui semper hec faciendi uoluntatem habet, is facere iudicatur, exemplo illius qui dicebat: Meditabor in iustificationibus tuis semper , et alibi: In corde meo abscondi eloquia tua ut non peccem tibi . Et Saluator in Euangelio: Si dilexeritis me et uerba mea in uobis manserint, quodcunque petieritis fiet uobis . Simili modo nec ullus est qui omnibus horis sacramentum altaris actualiter sumere  queat, sed qui per fidei puritatem et caritatis unionem Christum sibi incorporat eique incorporatur, hunc panem Dominici corporis indesinenter manducat. Hunc panem indesinenter masticandum putabant illi qui dicebant: Domine, semper da nobis panem hunc , cum semel sumptus nisi propter mortale peccatum nunquam desinat manducari. Panem quoque gratie spiritualis hunc iugiter manducare dicimus, qui gratia Spiritus sancti assidue fouetur et proficit; quemadmodum Ioannes Baptista, qui repletus Spiritu sancto ex utero matris sue , sicut de ipso angelus patri promiserat, in eadem Spiritus sancti gratia iugiter perseuerauit et profecit. Similiter panem compunctionis  ille sumit assidue, non qui semper compungitur: hoc enim impossibile uel rarum est, sed qui sancte compunctionis semper habet propositum, exemplo illius qui dicebat: Iniquitatem meam ego cognosco, et peccatum meum contra me est semper . Et Iacobus ait: Miseri estote et lugete; risus uester uertatur in luctum, et gaudium in merorem . Sed et panem dilectionis semper ille manducat, non qui semper actum diligendi exercet: quod, ut credimus, nemo facit, sed qui nunquam dilectionis mutat affectum. Hic panis qualiter assidue manducari possit et debeat, ostendit Apostolus: Ante omnia, inquit, fraternam caritatem in uobismetipsis continuam habentes . Hoc et de pane contemplationis intelligendum est eum  semper hoc pane refici, non qui semper contemplatur, quod humane infirmitatis non est, sed qui nunquam desiderium amittit contemplandi, iuxta illud Apostoli: Que sursum sunt sapite, non que super terram; que sursum sunt querite, ubi Christus est in dextera Dei sedens . Pane nichilominus spei ille semper fouetur et pascitur, non qui semper sperandi actum intendit, sed a quo nunquam recedit illa mentis securitas, exemplo Psalmiste dicentis: Ego autem semper sperabo . Quod ergo panem quotidianum postulamus, non actum continuum, sed iugem sancti propositi designat intentionem. Huic quarte petitioni plurimum conuenit spiritus fortitudinis, quoniam ipse spiritus, ut paulo antea diximus, panis est; et sic panis edulium corpus,  ita et ipse animam corroborat et confortat. Hunc panem esurienti, qui non aliud est quam iustitia, nec enim potest haberi iustitia nisi per uirtutem Spiritus sancti, promittitur saturitas cum Dominus dicit: Beati qui esuriunt et sitiunt iustitiam,  quoniam ipsi saturabuntur . Tunc utique, cum illud impletum fuerit quod dicit Saluator: Ut edatis et bibatis in mensa mea ; ut edere ad esuriem, et bibere ad sitim iustitie referatur.



LIBER DECIMUS. De tribus reliquis Orationis Dominice petitionibus.



CAPITULUM PRIMUM. Quinta petitio, de remissione debitorum.


Sanctificato igitur nomine Patris in nobis, postquam eum nobis ultimo regem asciuimus, uoluntatem eius fieri optauimus, quotidianum panem quo in eius seruitio pasceremur accepimus: nulla superesse uidebatur occasio, cur iam nostris ulterius molestaretur offensis. Nam certe nequissimum est, eum cuius optimam famam acceperis, cuius te dominio sponte subieceris, uoluntatem eius fieri postulaueris, et ipse facere promiseris, a quo quotidiani uictus alimoniam impetraueris, recidiua denuo prouocare iniuria. Sed, quia nec infans unius diei sine peccato uiuere potest super terram , et iustus septies in die cadit et resurget  ; resurgere autem non potest nisi per remissionem peccati, ideo necessario in hac oratione subiectum est:



CAPITULUM II.

Et dimitte nobis debita nostra. Debitorum in Scripturis diuersa genera reperimus: et ideo de quo genere hic agatur querendum est. Est enim debitum ex contractu, debitum ex officio, debitum nature, debitum iustitie, debitum pietatis, debitum honestatis, debitum necessitatis, debitum gratie, debitum culpe. Debitum ex contractu est, quo quis alii tenetur ad aliquid dandum uel faciendum, ex utriusque consensu. Hoc genere debiti, tam Deo quam homini solemus obligari. Deo quippe obligamur, cum sub eius potentia que nusquam  deest, et ideo nichil potest ignorare, pro eius amore nos aliquid daturos facturosue promittimus. Daturos quidem, quemadmodum fecit Zacheus, qui dimidium bonorum suorum se pauperibus daturum promisit ; facturos autem, ut hi qui uel continentiam seruare, uel aliquas ferias ieiunare, uel limina sanctorum uisitare, uel etiam omnino seculo renuntiare priuatim uel publice pollicentur. Homini autem obligamur, quemadmodum in stipulationibus fieri solet, cum, alio stipulante, alius se daturum aliquid facturumue promittit, hoc modo: Meui, in Kalendis Ianuariis centum aureos dare spondes? Spondeo. Dabis? dabo. Promittis? Promitto. Quod igitur inter homines ex utriusque consensu contractum est, contrario eorum consensu dissolui potest. Quod autem Deo promissum  est, si rationabiliter impleri potest, Deus non dimittit, nisi fiat aliud eque bonum uel melius, cum scriptum sit in Psalmo: uouete et reddite Domino Deo uestro . Sed neque ut dimittat ab ipso petendum est, quoniam hoc esset nostre leuitatis et inconstantie ipsum uelle habere fautorem. Debitum ex officio est id, quod faciendum tenetur quis pro exigentia persone quam gerit, id est, quod eum facere oportet secundum sue persone dignitatem. Officium enim est congruus actus persone secundum mores et instituta ciuitatis. Quibus debiti uarietatem satis copiose determinauit Apostolus: diuersarum personarum designans officia, cum dixit: uiri, diligite uxores uestras: mulieres, subdite estote uestris uiris ; filii, obedite parentibus uestris; patres, nolite ad iracundiam prouocare  filios uestros; serui, obedite dominis uestris, et illorum uos domini, remittite eis minas, scientes quoniam unus est Dominus uester et illorum . Et alibi idem Apostolus: Qui preest in sollicitudine, qui exhortatur in exhortando . Et item: Nemini quidquam debeatis, nisi ubi inuicem diligatis . Hoc quoque genere debiti, tam Deo quam homini frequenter obligamur. Deo quidem ut ei quisque secundum ordinem sue dignitatis debitum reddat obsequium; homini uero, ut inter ipsos homines pro qualitate personarum condigna, adimpleantur officia. Hoc ergo genus debiti Deus quidem nec dimittit, nec ut dimittat rogandus est: ne uideatur auctor magne cuiusdam  enormitatis, si sua sibi negari patiatur; cum Saluator in Euangelio dicat: Reddite que sunt Dei Deo . Sed nec illud a Deo petendum est, ut liceat nobis debitum proximo denegare officium; quoniam hoc esset eum nobis in subuersione equi et boni consentire. Ex equo siquidem et bono descendit, ut quilibet proximo suo debitum regularis conuenientie reddat officium.

Debitum nature est id, quod exigit natura ineuitabili necessitate: ueluti ut omne genitum necessario moriatur. Unde et is qui iam mortuus est, nature debitum dicitur exsoluisse. Hoc ergo debito nec Deo nec homini, sed tantum nature obligamur: nisi forte idcirco Deo dixeris obligatos, quia nature quam ipse condidit sumus obnoxii. Quapropter nec homo dimittere potest, nec ut dimittat  eum rogari necesse est; Deus autem cui nichil est impossibile, dimittere quidem posset: sed ut dimittat rogari non debet: quoniam hoc esset eum uim facere nature, et sue ordinationi ire contrarium. Nemo itaque a Deo petere debet ut absoluatur debito naturali, id est ut non esuriat, non sitiat, non lassescat, non denique moriatur; sed illud quilibet obnixe flagitare debet, ut illa alia patienter et caute excipiat: hanc uero ultimam feliciter exspectet. Est et aliud debitum nature, non tam in necessitate quam regularitate consistens: quod nec Deus dimittit nec homo dimittere potest: nec ut dimittat hic uel ille rogandus est. Hoc autem in duo membra distinguitur. Unum est ut fiat illud quod natura fieri iubet: uelut est proprie prolis  educatio; uel que huiusmodi sunt: quod adeo naturale est, ut omne genus animantis ad illud teneatur. Alterum uero est, ut id quod nature usus exigit, naturali etiam ordine fiat: ut est diuersorum sexuum in eadem natura carnalis et ordinata commistio: non etiam eiusdem sexus in eadem natura, uel diuersorum etiam sexuum in diuersis naturis; quorum utrumque adeo detestabile est, ut in ueteri Testamento etiam morte corporis puniatur, dicente Scriptura: Qui coierit cum masculo uel etiam cum iumento, morte morietur: lapidibus obruent eum . Debitum iustitie est id quod exigit iustitia, id est quod secundum iustitiam fieri oportet: ueluti ut cuique ius suum tribuas, uidelicet Deo, tibi et proximo. Deo ut eum colas:  tibi, ut recte uiuas; proximo, ut eum tanquam te ipsum diligas. Iustitia tantum est constans et perpetua uoluntas ius suum cuique tribuens. Hoc debitum iustitie Deus non dimittit; nec rogari uult ut dimittat: quoniam hoc diuine prorsus esset contrarium equitati. Si enim Deo supplices ut concedat tibi uel ipsum contemnere, uel praue uiuere, uel proximum non amare, imprudenter quidem agis, tale quidem ab eo petens, quod si ipse concederet, Deus non esset. Sed nec ullus hominum hoc debitum relaxare potest: quippe cum tam ex moralibus legis preceptis, quam ex Euangelio descendat, in quibus nulla potest admitti dispensatio. Temporalia quoque que iure Deo debentur, uti sunt decime et oblationes: si solui possunt, Deus nec  dimittit, nec recte rogatur ut dimittat: quippe cum ad salutem soluentis pertineat ea persolui. Que autem homo homini temporalia debet ex utriusque consensu dimitti possunt: quoniam licet cuique renuntiare iuri suo, dummodo is qui dimittit non circumueniatur aut cogatur. Debitum quoque pietatis, quod est condolere miseris, laborantibus subuenire; et debitum honestatis, quod est maiori cedere, seniorem uenerari: et debitum necessitatis in prouidentia rerum illarum quibus eget usus; et debitum gratie, quod est in memoria et recompensatione collati beneficii, inquantum persolui potest; nec Deus dimittit, nec homo dimittere potest, nec ut dimittat hic uel ille rogandus est:  quod non esset aliud nisi nobis in uitium aut culpam prebere consensum. Sunt item alia diuersi generis debita, que in his rebus attenduntur que fieri debent: qualia sunt uirtutum opera, de quibus omnibus secundum predictorum rationem argumentari licet: nullum illorum omnium ad hanc petitionem pertinere. Quapropter quod sit illud debitum quod hac petitione postulamus, uigilanter inquirendum est. uidetur itaque nobis de debito culpe tantum hic agi; quod quale sit intueamur. Debitum igitur culpe nichil aliud esse uidetur nisi contemptus et transgressio aliorum debitorum, id est omissio rerum illarum que recte fieri debuerunt. Cum enim boni operis debitum minime persoluitur, cum id quod fieri oportebat negligitur, cum illud  quod ex contractu Deo uel homini promissum est non redditur, dignitas officii non impletur; nature uero non seruatur; regula iustitie non tenetur: pietatis et honestatis aliorumque uirtutum opera non aguntur: collati beneficii gratia non habetur; ex horum omnium contemptu pernicioso quodam debito grauius obligamur; quod non aliud quam culpa, uel si ita malueris, peccatum siue delictum est. Peccatum quippe siue delictum nil aliud esse creditur, nisi boni quod adesse uel fieri oportebat remotio. Hoc est illud debitum quod duobus debitoribus non habentibus unde redderent, euangelicus ille fenerator dimisit in parabola quam proposuit Dominus Phariseo . Hoc ergo debitum culpe ex aliorum neglectu et transgressione contractum,  nobis a Deo postulamus dimitti cum dicimus: Dimitte nobis debita nostra, sicut et nos dimittimus debitoribus nostris. Attende conditionem, formam sponsionis intellige. Si enim culparum debita nobis a Patre celesti cupimus relaxari, necesse est et nos aliis ea que in nos peccauerunt ex corde dimittere; quemadmodum idem Saluator in Euangelio dicit: Si enim non dimiseritis fratribus uestris, nec Pater uester celestis dimittet uobis peccata uestra . Cauendum etenim ualde est ne illud quoque contra nos dictum inueniatur: Serue nequam, omne debitum dimisi tibi, quoniam rogasti me: nonne ergo oportuit et te misereri conserui tui, sicut et ego tui misertus sum?  Huic quinte petitioni Spiritus consilii rectissime coaptatur:  quoniam consilium optimum est dimittere aliis, ut et Deus tibi dimittat: quemadmodum Saluator in Euangelio monet ita dicens: Dimittite et dimittetur uobis . Unde et idem Saluator beatos predicat eos qui persecutionem patiuntur propter iustitiam: quoniam ipsorum est regnum celorum . Habent enim copiosam dimittendi materiam; ac per hoc dimissis sibi peccatis regnum celorum quod dimittentibus promissum est, facili compendio possunt adipisci. Sed quia etiam post peccatorum dimissionem non cessat tentatio: sed quandoque fortior inualescit; ideo dimissis iam peccatis orandum est: non utique ut amplius non tentemur: hoc enim homini in carne posito  contingere non potest, sed ne tentationi succumbamus et per consensum culpe in ipsam intreamus. Unde et talis sequitur petitio:



CAPITULUM III. Sexta petitio.

Et ne nos inducas in tentationem. Inducit Deus in tentationem, non inuitum ac reluctantem ad culpam impellendo; sed ignauo, et negligenti, resistendi gratiam subtrahendo. Omnis autem probatio hominis, uel est ad probandum, uel ad docendum, uel ad nocendum. Que est ad probandum, uel a Deo fit, uel a proximo. A Deo quidem, quemadmodum tentauit Deus Abraham: non ut qualis erat probando agnosceret, sed ut eum probabilem aliis  demonstraret. Tale est et illud quod dicit Moyses ad filios Isrel: Tentat uos Deus uester, ut sciat, id est ut uos ipsos commoneat, et alios scire faciat, utrum timor eius, in uobis sit, et ambuletis in uiis eius. Tentatur etiam a proximo ad probandum tribus modis: uel ut qualis sit ei innotescat, uel ipsum commoneat, uel aliis ostendat. Primo modo tentauit Nabuchodonosor Danielem , et sapientes Babylonis de forma uisionis sue, quam si scirent ei describere, ex hoc coniiceret etiam posse interpretari. Secundo modo Eliseus Giesi, ut negantem coargueret, et ad penitentiam prouocaret . Tertio Daniel  duos senes, quos ipse reos sciebat et ipsi seipsos; ut etiam aliis reos ostenderet. Ad docendum quoque tentat Deus duobus modis:  quemadmodum tentauit Philippum dicens: Unde ememus panes ut manducent hi ? non quia dubitaret quid faciendum esset, cum scriptum sit: Ipse autem sciebat quid esset facturus; sed ut illis hac occasione suam demonstraret potentiam, et ipsorum infirmitatem eis ante oculos poneret, qui non credebant eum sine panibus turbam posse reficere. A proximo item tentatur homo ad docendum duabus de causis: uel ut quod scit firmius teneat; uel quod nescit intelligat: quemadmodum discipulus a magistro. Ad nocendum uero nemo a Deo tentatur, quoniam sicut ait Scriptura: Deus intentator malorum est; et nemo cum tentatur dicere debet quia a Deo tentatur . Tentatio igitur hominis  que fit ad nocendum, uel ab ipso est, uel a proximo, uel a diabolo, et a quolibet duobus modis, in corpore scilicet, et in anima. In corpore tentatur homo a seipso, uel per carnis concupiscentiam quemadmodum scriptum est: Quia tentatur unusquisque a concupiscentia sua abstractus et illectus ; uel per aliquod corporis incommodum ex quo ad impatientiam concitatur. In anima tentatur a seipso siue per praua desideria siue per iram, siue per aliquas huiusmodi passiones magis ex motu animi quam ex instinctu diaboli uenientes. A proximo quoque duobus modis tentatur ad nocendum: siue in lesione corporis, siue in animi commotione: ut offensus utrolibet modo caritatem amittat. A diabolo similiter duobus modis siue in corpore, ut Iob  , quem Satan petiit ut tentaretur, et percussit eum ulcere pessimo a planta pedis usque ad uerticem; siue in anima, ut Iudas: quando intrante in eum diabolo, cepit de perditione Domini cogitare . Cum ergo petimus non induci in tentationem, de hac triplici tentatione que fit ad nocendum debet intelligi. Nam de illa que est ad probandum, dicit Psalmista: Proba me, Domine, et tenta me . Tentari se a Domino atque probari precabatur, ut uel cedens tentationi agnita infirmitate fortior per humilitatem resurgeret, uel stans de uirtute sua Deo Gratias ageret; uel aliis uirtutis et constantie sanciret exemplum. Sed neque illa tentatio proximi que fit ad probandum deprecanda semper aut timenda est: cum sepe tentatum si malus est  corrigat: si bonus probet, et aliis imitabilem ostendat. Ad docendum quoque a Deo tentari deprecandum non est; quoniam hoc nil aliud esset nisi ab illo nolle doceri: exemplo illorum qui dicebant: Recede a nobis, scientiam uiarum tuarum nolumus .

Sed neque a proximo tentari ad docendum sapiens aliquis uel timet uel deprecatur, quoniam hoc aliud non esset, nisi contumaciter a se doctrinam repellere. Superest igitur de illa sola tentatione que est ad nocendum, quam patitur quis in corpore uel in anima, siue a seipso, siue a proximo, siue a diabolo hoc debere intelligi: nec de illa quoque ut non eam patiamur, sed ne per consensum in ipsam inducamur. Tentationem enim fortiter excipere gloriosum est, tentationi succumbere fedum ac turpe,  et omnino saluti contrarium. Huius petitionis effectus adimpletur in nobis per spiritum intellectus, quoniam intellectus de supernis tantum est, positus in consideratione celestium, quibus quisquis studiosus intendit, noxias tentationes facile repellit, sicut econtrario qui celestia contemnit, prauis tentationibus facile succumbit. Competit huic spiritui et huic petitioni munditia cordis, quoniam qui mundo corde est, quanto perspicacius rimatur celestia, tanto amplius temporalium rerum blanda uel aspera tentamenta contemnit. Unde et huic uirtuti uisio Dei promittitur, quia qui nunc mundi cordis oculo speculariter et enigmatice Deum contuetur, postmodum plena eius uisione gaudebit. Ad quam Dei uisionem  ut tandem libere liceat peruenire, sequitur illa petitio que omnia concludit hoc modo:



CAPITULUM Iu. Septima petitio.

Sed libera nos a malo. Malum superius in diuersas species distinximus, a quibus omnibus ut liberemur hoc ordine petendum est. Primo quidem ne obduremur in peccato, quod malum obduratorium diximus. Secundo ne simus expertes iustitie, quod priuatorium est. Tertio, ne praua qualitate, in uitio anima inficiatur, quod meritorium mortis placuit appellari. Quarto, ne in malum actum praua mentis qualitas impellat: quod meritum mortis eterne et est et dicitur. Ultimo, ne diuina uisione priuati penis deputemur eternis: quod uerissime mors  eterna nominatur. A quo solo liberari et summa est felicitas, et omnibus uotis posset sufficere; sed quia nisi illa precesserint, istud non sequitur, et illa per ordinem, et istud principaliter oportet deprecari.

Libera nos, inquit, a malo. Primum a malo indurate obstinationis; secundo, priuationis iustitie; tertio, peruerse mentis; quarto, praue actionis; ad ultimum, eterne damnationis. uides enim quia terra congelata nisi calore solis resoluatur, resoluta nisi per cultum innouetur, innouata nisi semen accipiat, accepto semine nisi semen producat, nec fructus afferet, nec dire famis repellet incommodum. Simile quoddam in anima reperitur, quam terre Psalmista non inconuenienter assimilat: Anima mea, inquiens, sicut terra sine aqua tibi  . Anima igitur hominis qui in malo obdurata est, nisi calore Spiritus sancti a frigore nequitie sue fuerit relaxata, nisi per iustitiam innouata, nisi uirtutum germinibus fecunda; nec unquam bonis fructificabit operibus, nec famem eternam, que non aliud est quam diuine uisionis priuatio, ualebit effugere.

Ab his itaque malis per ordinem petimus liberari, ut ueram possimus adipisci libertatem, quam petebat Psalmista cum diceret: Intende anime mee, et libera eam . Libertas autem alia corporis est, alia uero anime, alia utriusque. Libertas corporis est: ius quoddam a natura descendens, quo cuique licet facere quod uult, excepto eo quod lege uel moribus prohibetur. Hoc iure omnes  homines liberi nascebantur, donec processu temporis seruitus introducta est, siue ex sacre Scripture auctoritate, siue de iure gentium primeuam ducens originem. Ex sacre Scripture auctoritate, quemadmodum legitur Ne filium, patrem Chanaan qui patris riserat nuditatem, perpetue damnasse seruituti, ita dicens: Maledictus Chanaan, seruus seruorum erit fratribus suis . Similiter et Isaac Esau filium suum, alterius filii uidelicet Iacob seruituti se subiugasse testatur, his uerbis: Dominum tuum illum constitui, et omnes fratres eius seruituti illius subiugaui . De iure quoque gentium seruitus introducta est, quia cum prius bello capti omnes interficerentur, uisum  est humanitati potius conuenire aliquos ex eis et minus nocentes uite seruari et seruire uictoribus: et ex eo quod uite seruarentur, seruos placuit appellari. Ex illa autem seruorum appellatione, tam seruitus quam seruire sumptum est. Hoc bonum corporee libertatis secundum forenses leges tam pretiosum est, ut estimationem non capiat; tam necessarium, ut qui eo caret nec caput habere dicatur, sed pro nullo habendus sit; tam fauorabile, ut ad illud obtinendum sufficiat semel in uentre libero fuisse, licet mater ancilla conceperit, et postmodum manumissa in libertatem, denuo ante partum in seruitutem reciderit. Quanto magis uera libertas anime et omni fauore dilectionis amplectenda est, et omnino necessaria, et nullo  tempore pretio ualet estimari. ueram autem ideo diximus libertatem, quoniam libertas anime duplex est: una quidem falsa atque pestifera, altera uero salubris et uera. Falsa anime libertas est, que semetipsam infelix anima diuine seruitutis legibus exemptam, in quamdam peccandi libertatem emancipat, ac per hoc miser homo magis seruus efficitur: Qui enim facit peccatum seruus est peccati . Hanc Apostolus ad Romanos scribens, libertatem iustitie uocat, non quia iustorum est, sed quia iustitie legibus ac dominio subiacere contemnit: Cum, inquit, serui essetis peccati, liberi fuistis iustitie . uera autem libertas anime est, que sibi prerepta peccandi libertate, totam se diuine subiicit seruituti: ac per hoc plenam  ac ueram consequitur libertatem. Seruire enim Domino, regnare est. Hanc item Apostolus libertatem peccati nominat: non quia libere nos peccare facit, sed quia peccatum nobis dominari non patitur. Nunc autem, inquit, liberati a peccato, serui autem facti Deo: habetis fructum uestrum in sanctificationem, finem uero uitam eternam . De hac item dictum est: Ubi spiritus Domini, ibi libertas . uides ergo quia libertas iustitie seruitus est peccati, et libertas peccati seruitus iustitie: ac per hoc seruitus Dei que non aliud est quam iustitia, ueram atque perfectam confert homini libertatem. Libertas anime et corporis est, cum neque in corporis persona preter nostram uoluntatem cuiusquam dominio sumus obnoxii:  nec in anima praue cupiditates aut pestifere demonum suggestiones dominantur; et libertatem quidem corporis diuine Scripture nusquam improbat auctoritas; nec tamen eam tanti facimus, ut tanto studio Saluator optare ac postulare preciperet; unde et Apostolus: Seruus, inquit, uocatus es: ne queras libertatem . Est tamen cum ipsam corporis libertatem a Deo postulare licitum est, tunc uidelicet cum uel a prauis catholicis uinculis aut carcere ceterisue tormentis afficimur; uel ab infidelibus capti et tenti, a diuini cultus exsecutione prohibemur. uera autem libertas anime omni tempore uotis omnibus optanda est: uidelicet ut in presenti seculo a quatuor primis malorum  generibus, in futuro autem ab illo supremo malo, quod omnium finis et summa est, per Dei gratiam liberemur. Liberatis igitur ab his quas diximus malorum pestibus, dari solet spiritus sapientie: et in hac quidem uita exiliter et uarie pro captu singulorum; ubi non uidemus nisi per speculum et in enigmate, et in futura plenissime, cum iam eterne diuinitatis gloriam, et celestium gaudia secretorum pleno cognoscemus intuitu; uidentes Deum facie ad faciem, quemadmodum dicit Apostolus . Hoc autem differt ab intellectu sapientia, quod intellectus quidem laborem inquisitionis habet, sapientia uero quiete gaudium agnitionis. Unde et uirtus que huic gratie Spiritus sancti coaptatur pacificum facit: non solum a strepitu  secularium rerum, sed etiam a labore, sine quo celestia non possunt intelligi. Cui etiam uirtuti promittitur illud quod summum est, id est appellatio filiorum Dei, dicente Domino: Beati pacifici, quoniam filii Domini uocabuntur . uides fidelem Christi doctrinam, que ab inuocatione Patris incipiens in appellatione filiorum Dei terminatur. Quam cupidus erat habendi fratres, quibus  paternam non quidem diuideret, sed secum sociaret hereditatem. Et quia per naturam plures quam unus esse non poterant, per gratiam plurimos facere satagebat. Post omnes petitiones, sequitur uerbum confirmationis, id est amen: quod idem est ac si diceretur: Indubitanter aut uere, aut etiam sine defectu. A, siquidem sine; mene autem defectus, interpretatur.



LIBER UNDECIMUS. De predictis petitionibus ordine conuerso.



CAPITULUM PRIMUM.


Post illum ordinem quo Saluator orandi formam quam tradebat discipulis suis, propria uoce digessit: aliam quoque expositionem, eorum uidelicet qui prefatam orationem conuerso petitionum ordine disserendam putant, promissi memores prosequi studeamus. Aiunt enim celestem doctorem ea que potissima nouerat et maxime optanda prima posuisse, ueluti sanctificationem nobis: non illam quam diximus, sed aliam que in futura tantum uita fiet, et aduentum regni eterni, deinde per media quedam ad ultimam petitionem peruenisse, qua petimus a malo liberari: quod utique, prout illi accipiunt, primum esse oportet, ad uitam eternam tendentibus. Unde et huic quoque expositioni  septem dona Spiritus sancti conuerso ordine nituntur applicare; et septem uirtutes quas Dominus in Euangelio commemorat; et earum premia tam ipsis donis quam petitionibus non indiligenter assignant. Dicunt ergo: Pater noster qui es in celis. Hec quidem mutari non oportet, sed sub ea quam premisimus expositione teneantur: hoc tamen adiecto quod tam hic quam ibi, non solum ad personam Patris, uerum et ad totam Trinitatem, que et ipsa uerissime Pater omnium est, petitiones iste dirigantur. Libera nos a malo. Mali species, sicut supra docuimus, diuerse sunt; a quibus omnibus liberari, bonum est et iucundum et optabile. Hoc autem in loco nomine mali praua quedam mentis qualitas que amor mundi dicitur intelligi debet:  qui amor adeo malus est ut odium Dei et contemptum inducat, quemadmodum scriptum est: Quicunque uoluerit amicus esse huius mundi, inimicus Dei constituetur . Ab hoc igitur malo liberamur per speciem timoris, cum homo, suorum sibi conscius malorum, incipit cogitare uias suas: et timore gehenne humiliter ad, Deum conuersus, uoluptatibus et pompis seculi sponte renuntiat, ac uoluntariam amplectitur paupertatem. Que quidem spiritualis paupertas non tam in relictione rerum temporalium quam in earum contemptu posita est: eatenus ut inter multas facultates haberi possit, si eas nullo amore aut desiderio possederis; sed ad  hoc tantum ut in necessitatibus pauperum et piis usibus letus expendas. Huic igitur spirituali paupertati que non aliud quam uirtus humilitatis est, regnum celorum promittitur, dicente Domino. Beati pauperes spiritu, quoniam ipsorum est regnum celorum . Nec dixit ipsorum erit, sed ipsorum est; ut qui sponte pro Deo pauperantur, iam se ditissimos et regni celorum possessores agnoscant.

Et ne nos inducas in tentationem. Solent plerumque renuntiantibus seculo plures et grauiores tentationum pestes emergere, iuxta illud: Fili, accedens ad seruitutem Dei, prepara animam tuam ad tentationem . Et ideo sequitur illa petitio, qua petimus a Deo in tentationem non induci, id est ne ipso deserente non culpa eius, sed uitio nostro in consensum  tentationis inducamur. Quod quidem fit per spiritum pietatis; qui, cum datus nobis fuerit, compatitur infirmitati nostre, et nos sua bonitate ab omni tentatione grauioris peccati conseruat et protegit. Per quem etiam beneuoli et mites ac deuoti efficimur ut nichil quod Deum aut proximum offendat uel facere libeat uel etiam cogitare. Unde et huic uirtuti pietatis et mansuetudinis possessio terre promittitur, cum Dominus dicit: Beati mites, quoniam ipsi possidebunt terram , non hanc utique presentem in qua crudeles et impii maxime damnantur, sed illam de qua dicit Psalmista: Portio mea, Domine, sit in terra uiuentium .

Et dimitte nobis debita nostra sicut et nos dimittimus debitoribus nostris. Sequitur tertia petitio,  qua iubemur a Deo postulare ut, sicut peccantibus in nos peccata dimittimus, ita et ipse peccata nostra dimittat. Nemo enim, ut ait Scriptura, mundus est a peccato, nec infans unius diei, si sit uita eius super terram . Dimitte nobis debita nostra sicut et nos dimittimus debitoribus nostris. Attende conditionem: Sicut et nos dimittimus debitoribus nostris. Non dixit: Sicut et nos dimittimus tibi; quia Deus, quidquid agat in homine, peccare non potest, nec aliquid facere quod ei dimitti oporteat. Et ideo dixit: Debitoribus nostris, ut sicut nos peccantibus in nos proximis peccata dimittimus propter honorem Dei: ita Deus sua bonitate nostra  nobis dimittere dignetur. Hoc autem fit per spiritum scientie, que de terrenis est; quem cum acceperit homo, uidens in hac uita presenti non posse habere plenam perfectamque scientiam, totus resoluitur in luctum, nec exspectat in hoc mundo consolationem, sed illam quam lugentibus promisit Saluator ita dicens: Beati qui lugent, quoniam ipsi consolabuntur . Quod utique tunc fiet, cum finita mundi miseria, tristitia nostra uertetur in gaudium, et gaudium nostrum nemo tollet a nobis .



CAPITULUM II.

Panem nostrum quotidianum da nobis hodie. Inter hec omnia necesse est nobis quotidiani panis alimonia sustentari, et ideo quarta petitione postulamus, ut eum nobis Deus quotidie, id est indesinenter  largiatur. Qui panis nil aliud fere est quam spiritus fortitudinis; quem cum acceperit homo confortatur et corroboratur in amore iustitie, adeo ut in hac uita nichil preter illam desideret: nichil propter ipsam pati uel timeat uel recuset. Huic sancto desiderio quod Dominus esuriens et sitim uocat, saturitas in futuro promittitur, cum dicit idem Saluator: Beati qui esuriunt et sitiunt iustitiam quoniam ipsi saturabuntur . Quod utique tunc erit, cum cessante omni iniquitate, in eterno Dei regno omnia iuste disponentur, quemadmodum dicit Psalmista: Satiabor cum apparuerit gloria tua. Hanc petitionem ita ponit Mattheus: Panem nostrum supersubstantialem da nobis hodie. Quod sancti doctores de corpore Christi exponunt,  quod dignitate quidem et sanctitate est super omne id quod uere ac proprie substantia nominatur. Nec tamen dicimus corpus Christi dignius esse quam animam eiusdem; sed quia hoc sine illa esse non potest, ne sumere uideamur inanimatum et mortuum: Christus enim resurgens ex mortuis iam non moritur, mors illi ultra non dominabitur . Cum ergo corpus et anima Christi ab inuicem separari non possint, hoc enim esset eum mori, corpus tamen, non animam sumere dicimur, quemadmodum homo constans ex anima et corpore, non anima, sed corpus a philosophis appellatur. Hic est panis ille supersubstantialis quem nobis hodie, id est semper dari postulamus, qui adeo necessarius  est, ut si uel uno momento spirituali eius refectione carere contigerit, illico Christus in nobis esse et nos in ipso desinamus, ipso teste qui ait: Qui manducat carnem meam et bibit sanguinem meum, in me manet et ego in eo . Potest et aliud dici de hoc pane supersubstantiali nisi propter insolentiam aliquorum auditus abhorreat. Solent pauperes seculi quibus tenuis est rerum substantia, quales erant illi quibus Saluator ista loquebatur, solent, inquam, reputare pro magno, si singulis diebus absque detrimento substantie sue panem, id est uictum ualeant adipisci. Unde Dominus piscantibus discipulis, cum nichil adhuc cepissent, ait: Pueri, nunquid pulmentarium habetis? et illi dixerunt: Non  Ita et nos quibus uel modica est uirtutum  substantia uel modica uideri debet; pro magno ducere debemus, si absque eius diminutione spiritualis alimonie cibo refecti nosipsos quotidie transigere ualeamus. Panis igitur supersubstantialis congrue dici potest illa gratia spiritualis quam nobis Deus quotidie super illam que prius erat mensuram uelut quemdam necessarium anime cibum apponit. Petimus ergo a Patre celesti panem supersubstantialem, id est gratie spiritualis alimentum, quo refecti iugiter in ipso proficiamus, eundo uidelicet de uirtute in uirtutem, donec uideatur Deus deorum in Sion . Fiat uoluntas tua sicut in celo et in terra. Liberatis igitur nobis a malo, et contra tentationes diuina protectione munitis, accepta quoque remissione peccatorum sine quibus  hec uita non agitur, percepto et quotidiani panis alimento nil aliud restat, nisi ut eius uoluntatem, qui hec omnia largitur omni studio facere satagamus. Sed, quia nec hoc sine eius auxilio fieri potest, quinto loco postulandum est, ut ipso iuuante uoluntatem eius fideliter implere ualeamus. Fiat, inquit, uoluntas tua sicut in celo et in terra; hoc, scilicet, non expresse similitudinis est: neque enim fieri potest, ut ita simpliciter et pure uoluntatem eius in terra faciamus, quemadmodum angeli et sancti spiritus in celo, sed qualemcunque notat proportionem, ut sicut illi perfectissime in celo, ita nos in terra, quantum ab homine fieri potest, diuinam impleamus uoluntatem. Hoc autem fit per spiritum consilii, sine quo uoluntas Dei ab homine non impletur.  Unde Psalmista: Consilium, inquit, meum iustificationes tue , id est preceptorum tuorum obseruantia. Huic quinte petitioni et huic dono Spiritus sancti misericordie uirtus assignatur; quia misericordem oportet eum esse tam sibi quam proximo, qui diuinam fideliter cupit implere uoluntatem. De misericordia erga seipsum, dictum est illud: Fili, miserere anime tue placens Deo , id est faciens id quod scis ei placiturum: quod est eius implere uoluntatem. De misericordia uero erga proximum, dicit Saluator in Euangelio: Estote misericordes, sicut et Pater uester celestis misericors est . Huic uirtuti misericordie, misericordia  in futuro consequenda promittitur, dicente Domino: Beati misericordes, quoniam ipsi misericordiam consequentur : illam utique misericordiam quam postulabat Psalmista dicens: Auditam fac mihi mane misericordiam tuam, quia in te speraui . Expleta nocte uite presentis, facto mane future beatitudinis, misericordiam illam audire desiderat quam Dominus electis suis proponet hoc modo: uenite, benedicti Patris mei, percipite regnum quod uobis paratum est ab origine mundi .

Adueniat regnum tuum. Quicumque Dei uoluntatem fideliter se meminit impleuisse, securus aduentum regni eius optare potest et dicere: Adueniat regnum tuum. Hoc autem de regno eternitatis accipiendum  est, cuius aduentus in hoc quidem seculo optari et postulari potest; in futuro autem implebitur, cum Dominus iehsu tradiderit regnum Deo et Patri, quemadmodum dicit Apostolus . Unde huic petitioni conuenit spiritus intellectus, quo illustratus homo gloriam regni illius etiam in hac uita positus contemplando intelligat: et intellectam uehementer exoptat. Quod quia nisi mundo corde fieri non potest, huic petitioni simul et huic gratie spirituali munditia cordis ascribitur. Cui etiam uirtuti uisio Dei promittitur, cum Dominus dicit: Beati mundo corde, quoniam ipsi Deum uidebunt . Et in presenti quidem speculariter et enigmatice per spiritum intellectus, et in futuro facie ad faciem , quando reuelata facie  uidebimus eum sicuti est , ut ait Apostolus.



CAPITULUM III.

Sanctificetur nomen tuum. Hec quoque sanctificatio nominis futuri tantum seculi est; quando omnes super quos uere inuocatum est nomen eius, et illud habent scriptum in frontibus suis, in ipso sanctificabuntur, et ipse in eis: hoc autem erit, cum Filius, testante Apostolo, tradiderit regnum Deo et Patri, ut sit Deus omnia in omnibus . Erit ergo Deus omnia in omnibus; quia plena ac perfecta beatitudo tam omnium quam singulorum erit Deus: ipse enim erit omnium electorum hereditas, uita, refectio; ipse omnium salus, quies, et uoluptas; ipse omnium decus et pulchritudo. Alio quoque  modo dicunt aliqui Deum futurum esse omnia in omnibus, quia tanto diuinitatis eius splendore replebimur, ut nichil in nobis nisi diuinum appareat, quemadmodum in ferro ignito nichil potest uideri preter ignem, in speculo soli opposito, nil aliud preter solem. Cui petitioni competit spiritus sapientie, que tantum in perceptione eternorum posita est: non cum aliquo labore inquirendi ueluti intellectus, sed in plena et quieta cognitione celestium secretorum. Unde et uirtus que pacificos facit, id est tranquillitas, tam huic septime petitioni quam septimo dono Spiritus sancti rectissime copulatur; quia cum ad illud uentum fuerit nulla erit ultra dissensio, sed omnia in pace et tranquillitate componentur.  Huic autem uirtuti tranquillitatis promittitur appellatio filiorum Dei, cum Dominus dicit: Beati pacifici, quoniam filii Dei uocabuntur . Quod quidem tunc futurum exspectamus, cum de nobis in sortem filiorum translatis, admirando dicetur: Ecce quomodo computati sunt inter filios Dei .

uide secundum utrumque ordinem beneuolam et fidelem Christi doctrinam, que a nomine Patris incipiens, usque ad dignitatem filiorum Dei nos prouehit: ut fratres sibi factos per gratiam in hereditatem Patris, non mortui quidem, sed uiuentis in secula coheredes admittat et socios, iuxta illud Apostoli: Quod si filii et heredes; heredes quidem Dei, coheredes autem Christi . uerbum  confirmationis, quod est amen: sicut sunt, ita et hoc accipiatur, ut non sit quidem petitio, sed omnium petitionum firma quedam conclusio. Postquam ergo Dominicam orandi formam, de qua plurima dici uidebantur, tam eo ordine quo ab eo discipulis tradita est, quam eo quo in nobis ille petitiones implentur, diffuse satis et morose tractauimus, libet antequam ad alia transeamus de laude eius, auctoritate et reuerentia pauca subnectere. Hec itaque septem petitionum collectio, uulgato usu oratio Dominica uocari solet, non qua Dominus ipse orauit, sed qua nos orare iussit et docuit. Nec enim ipse diceret Patri suo, connumerans seipsum peccatoribus in peccato: Dimitte nobis peccata nostra; qui nec unquam peccatum fecit  nec facere potuit, nec aliquid admisit: quod ei uel possit ignosci, uel dimitti oporteat. Ipse est enim de quo dicit propheta: Qui peccatum non fecit nec inuentus est dolus in ore eius . Nec rursum quasi tentari timens adderet: Et ne nos inducas in tentationem, qui tentantem se diabolum tam imperiosa uoce absterruit: uade, inquiens, Satana, non tentabis Dominum Deum tuum . Habebat utique Saluator singularem quemdam et semotum ab aliis orandi modum, quo Patrem suum celestem frequenter alloquebatur, sicut scriptum est de ipso: Ascendit in montem solus orare; et erat pernoctans in oratione Dei . Quid autem oraret et qualiter: nouerit ipse et Pater quem orabat;  nobis ineffabilia eorum secreta non licet irrumpere. Illud certe scire possumus et dicere, quod in illo frequenti orationum colloquio, de salute nostra potissimum agebatur, quam ita Filius a Patre orando postulabat, ut et ipse simul cum Patre quod petebatur annueret; quemadmodum filius magni alicuius principis, ita ciuibus suis gratiam Patris implorat, ut et ipse cum Patre quod postulatur indulgeat. Habebat igitur Filius, ut dictum est, orandi modum singularem et secretum, et semper efficacem: quemadmodum ipse in quodam loco dicit ad Patrem: Scio autem, Pater, quia semper me audis; sed propter turbam circumstantem dixi: ut et ipsi credant quia tu me misisti . Hanc autem orandi  formam, omnia nobis necessaria continentem, primo quidem discipulis tradidit, et per eos omnibus in se credituris; ut nemini Christiano qui per etatem intelligere potest, eam ignorare liceat. Et ideo paucissimis uerbis et eisdem planis: magna et multa inclusit rerum mysteria, ut esset et de paucitate uerborum compendiosa, et de plenitudine manifesta, et de rerum capacitate fructuosa. Hinc est quod pueris post primos litterarum characteres hec oratio discenda traditur, et post eam symbolum catholice professionis; quorum in altero quidquid orando petendum est, in altero ea sine quibus salus esse non potest continentur. Quapropter uniuersi sacerdotes qui plebibus presunt, omni diligentia subditos suos admonere debent: quatenus hec duo  tam saluti necessaria, memoriter sciant et prudenter intelligant. Quod quidem tempore primitiue Ecclesie diligenter ac fideliter obseruabatur, nunc autem incuria prelatorum sicut pleraque alia in contemptum et negligentiam uersum est: non utique sine periculo eorum, qui ut fieret procurare debuerunt. Illud certe dubium non est, quod Saluator hanc orandi figuram, tanto nobis studio minime tradidisset, nisi sciret quam sit utilis et efficax, et ad impetrandum idonea. Nouerat ille paterne mentis affectum; quibus uidelicet, hominum uotis et precibus ad exaudiendum facillime moueatur. Et idcirco qualiter eum conuenire debeamus curauit ostendere: quemadmodum aliquis regi dilectissimus, et omnium ei conscius secretorum, et qui eius  optime nouerit qualitatem, alium eiusdem regis gratiam impetrare cupientem informat et instruit: Sic, inquit, et sic loqueris ad eum; his tibi uocibus utendum est, hoc uerborum artificio facile poterit exorari.

Hec igitur Dominica oratio nobis semper in ore sit, semper in corde teneatur, que sacrosanctis Christi labiis expressa atque formata est. Hec nobis mane surgentibus prima semper occurrat, hec nos sero ad lectos redeuntes excipiat. Hac nos faciem Domini in confessione uere laudis preuenire festinemus, hac ei cogitatus et sermones et opera nostra studeamus commendare. Et bene quidem in ordine nostro institutum est, ut  omnia tam diei quam noctis officia, Dominica precedat oratio, et in tempora omnia consummentur. Dignum quippe est, ut illa uerba ad laudem Christi frequenter sonent in ore nostro, que primum ad eruditionem nostram in ore Christi sonuerunt. Sed et cum fuerit opportunum, aut erimus in secreto, accedere debent et alia nostre deuotionis argumenta, ueluti genuum flexiones, et palmate, id est tunsiones pectoris; et copiosa, si fieri potest, lacrymarum effusio. Hec forsitan alicui superuacua uiderentur, si non essent sacre Scripture aut etiam ipsius Saluatoris auctoritate approbata. Ait enim Dominus ipse in Euangelio: Stans a longe publicanus percutiebat pectus suum, dicens: Deus, propitius esto mihi peccatori . Item Dominus per  prophetam. Conuertimini ad me in toto corde uestro in ieiunio et fletu et planctu, et scindite corda uestra, et non uestimenta uestra . Sed et Apostolus in quodam loco sic ait: Huius rei gratia flecto genua mea ad Patrem Domini nostri Iesu Christi , et cetera que sequuntur. In genuum flexione notatur orantis humilitas; quando totum corpus humilians, diuine sese subiicit maiestati. In tunsione uero pectoris sibi ipsi peccator irascitur, et in uindictam mali perpetrati eadem manu cor suum tundit et uerberat, qua peruersa cogitatio ex ipso corde procedens, in exitum praui operis traducta est.



CAPITULUM Iu.

Lacrymarum autem diuerse sunt cause; et idcirco  in diuersas species distinguuntur. Primo quidem alie sunt carnales, alie uero spirituales appellantur. Carnales sunt ille, que pro temporalibus effunduntur, ueluti pro penuria rerum terrenarum, pro aliquo corporis incommodo, siue pro illatis iniuriis, aut pro aliqua huiusmodi pressura. Que quidem carnales lacryme non penitus ab oratione arcende sunt: imo cum ualde opus fuerit pro his omnibus et aliis huiusmodi, cum lacrymis et cordis compunctione, Deus ut nostris subueniat erumnis, humiliter rogandus est. Sed alie sunt lacryme quas nobis orantibus ac precipue in hac excellenti oratione non solum adesse licet, sed etiam necesse est; quas ideo spirituales libuit appellare, quia uirtute Spiritus sancti in homine excitantur, sicut  scriptum est in Psalmo: Flabit spiritus eius, et fluent aque . He ergo lacryme diuersis de causis fundi solent, pro recordatione peccati, pro compassione proximi, pro miseriis huius mundi, pro consideratione periculi pro dispensatione diuini mysterii, pro passionibus Christi, pro desiderio regni. Has ergo septem species lacrymarum septiformis gratia Spiritus sancti, ex uno fonte prodeuntes, in diuersos, ut ita dixerim, riuulos dispertitur. Lacrymas pro recordatione peccati excitat spiritus timoris, cum peccator sciens se Deum grauiter offendisse, ac per hoc supplicium timens, confugit ad lacrymas; et sepe non solum ueniam, sed et gratie spiritualis augmentum et meretur et accipit. Tales erant lacryme illius, qui dicebat: Lauabo per singulas noctes  lectum meum, lacrymis meis stratum meum rigabo . Lacrymas pro compassione proximi mouet spiritus pietatis, quando uel peccatis uel erumnis proximorum pietatis affectu flentes compatimur, iuxta illud Apostoli: Flere cum flentibus . Lacrymas pro miseriis huius seculi mouet spiritus scientie, que tantum de terrenis est, quando considerantes in hoc mundo nichil esse nisi peccatum et miseriam, nec satis certi de eternis, defluimus in lacrymas, attendentes illud Apostoli: Infelix ego homo, quis me liberabit de corpore mortis huius?  Et in Psalmo: Heu mihi! quia incolatus meus prolongatus est . Lacrymas pro consideratione periculi fundit  homo, quando uidens se tot periculis undique circumseptum ut uix casum queat effugere, totus in luctum et lacrymas contabescit. His lacrymis adest spiritus fortitudinis, confortans eum et admonens, quoniam qui seminant in lacrymis, in exsultatione metent . Lacrymas pro dispensatione diuini mysterii suadet spiritus consilii, per quem considerantes diuinam erga nos bonitatem et ordinem nostre redemptionis, et timentes ne tantis Dei beneficiis ingrati, ac per hoc indigni reperiamur: ex multa deuotione soluimur in lacrymas, attendentes illud Apostoli: Propter nimiam caritatem qua dilexit nos Deus, etc.  Lacrymas pro passionibus Christi elicit spiritus intellectus qui de supernis est, per quem intelligentes Dei Filium  eterno Deo Patri cequalem in gloria deitatis, miramur eum tanta pro nobis pertulisse, nec credentes nos ei digna posse rependere, id est animam dare pro Christo, lacrymis indulgemus, considerantes illud eiusdem Apostoli: quia Christus factus est pro nobis obediens usque ad mortem, mortem autem crucis . Lacrymas pro desiderio regni inducit spiritus sapientie, que est in cognitione eternorum, per quem pregustantes aliquatenus celestium bonorum dulcedinem dolemus ab eis differri, dicentes cum Psalmista: Quando ueniam et apparebo ante faciem Domini? Fuerunt mihi lacryme mee panes die ac nocte . Hec genera lacrymarum et forte plura nobis orantibus adesse debent, precipue in hac Dominica orandi forma, de qua,  quia multa iam diximus, nunc reliquas breuiter prosequamur.



CAPITULUM u. De forma domestica.

Forma orandi domestica est quam sibi quis suo prescribit arbitrio, ueluti preces aliquas uel psalmos, aut etiam litanias uel genuflexiones, ex uoto quotidie persoluendas. Hec forma per singulos fere homines uariatur, dum quisque nulla auctoritate sed sola deuotione sua, quod sibi uisum fuerit eligit obseruandum.


De forma monastica.

Monastica uero forma est, que a maioribus nostris, ueluti Basilio, Benedicto, ceterisque Patribus  instituta, in monasteriis, id est cenobiis monachorum regulariter obseruatur. Que et ipsa secundum diuersos auctores, et diuersa monachorum genera uariatur; dum alii ad consuetudinem aliorum, uel addunt, uel mutant, uel detrahunt.


De forma canonica.

Forma autem orandi canonica est, eorum qui antonomastice canonici regulares appellantur, cum tamen canonicus nil aliud quam regularis, a canone quod est regula, possit interpretari. Sed hec quoque forma licet secundum canones ecclesiastice debeat conformari, quandoque tamen in quibusdam articulis ab ea differre reperitur.


De forma ecclesiastica.

 Ecclesiastica forma generalis est Ecclesie, que et ipsa secundum diuersas dieceses plerumque solet uariari. Inter has orandi formas nemo suam aliis superbe preferendam existimet, quoniam omnes laudabiles et bone sunt, et Deo placent, et ad unum beatitudinis finem diriguntur. Sicut enim nichil refert quoad rei utilitatem, quo uerborum ordine regem interpellans, gratiam eius obtineas, ita nichil interesse credimus, hac uel illa, uel alia orandi forma, eterne retributionis brauium assequaris. Quapropter unusquisque suam omni studio seruet et impleat: et omnes licet dispari modo, uno tamen deuotionis affectu, debitam Deo seruitutem exhibeant, qui non tam quibus uerbis, quam qua pietate mentis oretur solet attendere.



CAPITULUM uI. De quinto contento orationis, id est quid oranti conueniat.


Nunc quoniam illud capitulum orationis quid ad ipsam pertineat tractauimus, sequens, id est quid oranti conueniat, curemus inspicere. Conueniunt igitur oranti hec: parcimonia, castimonia, humilitas, deuotio et compunctio. Parcimonia oranti necessaria est; quia uenter saginatus et stomachus turgens, subtilem et puram orationem non possunt intendere. Castimoniam quoque oranti adesse conueniens et pulchrum est, ut pura et munda Deo presentetur oratio, quia nichil turpius est quam orationis puritatem libidinis feditate polluere. Unde et in ueteri Testamento sacerdos qui sorte  templum ingressurus erat, ut adoleret incensum: femoralibus indui iubebatur, nec licebat ei toto tempore uicis sue, domum uel uxorem respicere. userlistSed et ipse Apostolus  etiam coniugatos tempore orationis ab opere coniugali uacare iubet, et postea redire in idipsum ne tentet, inquiens, uos Satanas. Sacerdotibus autem et clericis, ac monachis imo omnibus qui uotum continentie susceperunt, sicut semper orandum est, ita iugiter continendum. Humilitas quoque oranti adesse debet, ne superbiam Pharisei representet in publico, sed humilitatem publicani seruet in occulto . Deuotio sicut longe supra docuimus in duobus consistit: amore uidelicet Dei, et desiderio regni. Horum utrumque oranti adesse necesse est; ut Deum  amet quem orat, et regnum celeste pro quo orat ardenter desideret. Compunctio similiter in duobus posita est: odio peccati, et timore supplicii. Hec quoque duo oranti presto esse decet; ut peccata inexorabiliter oderit, et ea sibi ante oculos ponens, quotidie pro singulis ueniam petat, et ab eterno supplicio quod per illa promeruit summo metu et humilitate imploret liberari.



CAPITULUM uII. De sexto contento orationis, id est quid orando proueniat.

Tunc ultimum orationis capitulum, id est quid orando proueniat, tentabimus explicare. Sunt autem hec: remissio peccatorum, securitas premiorum, eternitas gaudiorum. Remissionem peccatorum  meruerat Dauid, quando post quinquagesimum psalmum in quo peccata sua humillime defleuerat, missus est ad eum Nathan propheta dicens: Transtulit Deus peccatum tuum a te . Securitas quoque premiorum, orando prouenire solet: quando uerus orator ac diligens, ex longo orandi usu, non solum ueniam peccatorum, sed etiam premia eterne beatitudinis securus incipit exspectare. Aeternitas gaudiorum in hac quidem uita comparari potest, possideri non potest, nisi tunc demum cum corpore resoluti, sperata diu bona nos gaudemus accipere. uide quam sit utilis et efficax oratio, que et in hac uita remissionem accipit peccatorum, et future beatitudinis confert securitatem, et tandem ad uitam perducit eternam.



LIBER DUODECIMUS. De ieiunio.



CAPITULUM PRIMUM.


Post longam huius operis intermissionem quam rerum necessitas induxit, prima parte materie, id est oratione, satis, ut credimus, diligenter tractata, nunc reliquas de quibus pauciora dicenda sunt, breuiter exsequamur. Cessatum quippe nobis est longo temporis interuallo: tum propter iniunctam mihi curam animarum sub qua ferre biennio laboraui; tum propter intolerabilem quam patior corporis infirmitatem. Nunc autem ab illa occupatione quam coactus susceperam, Deo uolente, absolutus: imbecillitati mee uim facere tentabo; que tanta est ut propter dolorem capitis et lingue defectum, uerba inuenta notario uix possim exprimere. Faciam tamen utcunque potero, et incepto operi  supremam manum conabor imponere; ne labor precedens totus cedat in irritum, si hoc opusculum quod expletum forsan prodesse poterit, imperfectum et mutilum relinquatur.



CAPITULUM II.

Primum ergo de ieiunio uideamus, uidelicet quid illud sit, quot eius species, quid conueniat ieiunanti, que sit ieiuniorum utilitas uel effectus. Ieiunare, ut aiunt, abstinere est; ex quo ieiunium, id est abstinentia, tam sensu quam uoce deriuatur. Huius autem diuerse sunt species: quas breuiter per ordinem considerare, nec plurimum difficultatis habet, nec minimum affert utilitatis. Est enim ieiunium spirituale, et ieiunium corporale. Ieiunium  spirituale est, ab omnibus prauis uoluptatibus mentis et corporis humiliter abstinere. Ieiunium uero corporis est, a cibo et potu corporali ob salutem anime rationabiliter tentare. De ieiunio spirituali nil uerius dici posse puto quam quod omni tempore ab omni homine seruandum atque tenendum est. De corporali autem ieiunio secundum diuersas eius species certa potest ordinari doctrina. Quedam enim ieiunia sub lege uiguerunt, illa uidelicet que precepit Moyses obseruari; utpote ieiunium primi, ieiunium quarti, ieiunium septimi, ieiunium decimi et si qua sunt similia; que quidem tempore suo, sicut et cetere legales obseruantie et prodesse poterant et mereri. Nunc autem tempore reuelate glorie a Iudeis obseruata, sicut et omnia que ab  infidelibus fiunt, nec Deo placent, nec merentur. Que autem ieiunia tempore gratie in Ecclesia recepta sunt, aut sunt catholice institutionis, aut monastice religionis, aut spontanee deuotionis, aut necessarie correctionis. Catholice institutionis sunt illa, que omnibus quos etas uel egritudo non impedit obseruanda proponuntur: ueluti ieiunium  Dominici aduentus, uel Quadragesime, uel Quatuor Temporum, uel sanctarum uigiliarum. Monastice religionis sunt illa, que a monachis uel clericis regularibus obseruantur, quemadmodum Cistercienses tota dimidia parte anni indesinenter ieiunant: reliqui autem monachi qui et Nigri appellantur et clerici regulares, quasdam solemnitates nouem aut duodecim lectionum excipiunt, in quibus relaxare ieiunium sibi dicunt esse concessum. Spontanee deuotionis est illud, quod quis, nullo cogente, sed propria uoluntate letus assumit: ueluti ferias sextas uel omnes uel aliquas ieiunare; uel in perpetuum, id est quoad uiuet, uel ad tempus, uelut ad triennium, uel septennium, aut decennium. Necessarie correctionis illud est quod pro peccatis grauioribus  penitenti iniungitur, ueluti quatuor Quadragesime, singulis annis ieiunande; quarum prima ante Domini Natiuitatem agi solet, secunda ante Pascha, tertia circa solstitium estiuale, quarta uero tempore autumnalis equinoctii. He quatuor quadragesime in memoriam illarum obseruantur; quarum duas Moyses, tertiam Elias, quartam uero Saluator ieiunauit. Ex quibus due nouissime paucissimis note sunt: quippe quas fere nullus obseruat, nisi quis ex multa deuotione, aut in uindictam magni cuiuspiam sceleris, se illas obseruare, uel ultro spondeat, uel cogatur. Relique autem due notiores sunt: altera propter Dominicam natiuitatem, altera propter eiusdem Domini resurrectionem,  quas precedunt. Inter quas quoniam illa que Pascha precedit famosior est, in ea de omnibus cantatur et legitur. Dicitur enim de Saluatore, quia cum ieiunasset quadraginta diebus et quadraginta noctibus, postea esuriit . Dicitur et de Moyse, quia ieiunauit quadraginta diebus et quadraginta noctibus, ut legem Domini mereretur accipere . Dicitur etiam de Elia, quia ambulauit in fortitudine cibi illius quadraginta diebus et quadraginta noctibus usque ad montem Dei Oreb . Item ieiunium aliud est rigide austeritatis, aliud medie qualitatis, aliud remisse lenitatis. Rigide austeritatis est illud quod agitur tantum in pane et aqua et crudis herbis. Medie qualitatis est illud quod agitur in pane et  uino uel sicera, et omni quadragesimali cibo. Remisse lenitatis est quod agitur in lacte et caseo et omni genere cibi preter solam carnem, que nulli ieiunanti conceditur.



CAPITULUM III.

Conueniunt autem ieiunanti hec: mentis constantia, corporis munditia, spiritualis letitia, in uultu  hilaritas, in uerbis et factis maturitas, in cibo et potu sobrietas. Mentis constantia qua gule tentantis insidias conculcet et reprimat; corporis munditia, ne plus ieiunanti noceat libido et carnis impuritas quam prosit ieiunium; spiritualis letitia, qua iam de premio future beatitudinis certus exsultet et gaudeat. In uultu debet esse hilaritas, ut non sit sicut hypocrite tristes, ne uideatur hominibus ieiunans, sed Patri suo qui in celis est . In uerbis et factis maturitas, ne is qui pro peccatis suis corpus affligit, aliquid scurrile, uel enorme, uel religioni contrarium faciat aut loquatur. In cibo et potu sobrietas, ne aliquo modo fines sobrietatis excedat. Sunt autem quinque modi quibus contra sobrietatem agi solet: uidelicet cibum impatienter  appetendo, tempus preueniendo, lautiores cibos querendo, nimis ambitiose preparando, in nimia quantitate sumendo. Primo modo in cibo peccauit Esau, quando lentis edulio primogenita commutauit . Eodem modo in potu Dauid, quando concupiuit aquam de cisterna que erat in Bethlehem; quam ei tres uiri periculo sanguinis proprii attulerunt . Sed quia alter cibum illicite sumpsit, alter uero aquam quam male concupiuerat Deo effudit: idcirco ille damnatus est, hic uero misericordiam impetrauit. Secundo modo peccauit Ionathas, quando contra prohibitionem patris mel quod de terra uirga tulerat degustauit . Sed quia prohibitionem ignorauerat, ideo uix tandem a morte quam ei pater intendebat,  populi suffragio meruit liberari. Tertio modo peccabant illi quos arguit Iuuenalis satyricus, ita dicens :

. . . . Una comedunt patrimonia mensa.
Et alibi de eisdem:

. . . . Melius sapiunt que pluris emuntur.
Quarto modo peccabant illi quos deridet Flaccus Horatius  sub Catii persona,  quem inducit multimoda salsamentorum genera describentem. Quinto modo peccabant illi, contra quos prefatus Iuuenalis , satyrizat hoc modo:

   Quanta est gula, que sibi totos
Ponit apros, animal propter conuiuia natum.
uide quanto odio gentiles etiam uiri uitium gule persequuntur. Qua in re sciendum est quia quidquid ciborum sumis quo non eges, totum subripis indigenti. Quapropter sumere citra satis tutius est, quam sumendo superflua: et Deo quem offendis, et fratri cui preripis necessaria reum constitui. Quid autem unicuique uel satis, uel parum, uel nimium, diffinire non possumus, et ideo ipsius arbitrio credimus relinquendum. Ieiuniorum autem utilitas uel effectus est: demonum expulsio, malarum  cogitationum exclusio, peccatorum remissio, uitiorum mortificatio, futurorum bonorum certa exspectatio, celestium gaudiorum perceptio. Demonum expulsio: non tam ab aliis quam a nobis; quia malignus spiritus cum uiderit hominem pro peccatis suis affligi, contemni se uidens, ulterius penes eum residere non audet. Licet etiam ab obsessis aliorum corporibus uirtute ieiunii demonia frequenter expellantur, sicut dicit Saluator: Hoc genus demonii non eiicitur nisi in oratione et ieiunio . Malarum cogitationum exclusio; quia ieiunanti pro peccatis detestabile est de faciendo peccato cogitare. Peccatorum remissio; quia ieiunantibus Niniuitis Dominus placatus est : quod utique non esset, si eis peccata dimissa non fuissent. uitiorum  mortificatio; quia mortificata carne assiduitate ieiunandi, etiam in ipsa peccati fomes exstinguitur. Futurorum bonorum certa exspectatio; quia qui pie et pure pro peccatis affligitur, non potest promissa penitentibus premia non sperare. Celestium gaudiorum perceptio; quia omnes qui pro uita eterna diuturnis ieiuniis corpus affligunt, mox ut e carne migrauerint, ad eterne satietatis conuiuia perducuntur.



LIBER TERTIUS DECIMUS. De Eleemosyna.



CAPITULUM PRIMUM.


Ultimo loco de eleemosyna que et ipsa de tribus nostre materie partibus una posita est, breui quodam compendio disseramus. De qua ista considerari oportet quid ipsa sit, quot species eleemosyne, quid competat eleemosynam facienti, quid ex ipsa soleat prouenire. Eleemosyna Greca uoce, Latina misericordia dici solet. Misericordia autem hominis duplex est: altera erga seipsum, altera uero in proximum. Non potuit addi erga Deum; quia Deus omnium quidem miseretur, et ipse cuiusquam misericordia non eget. Miseretur ergo quis  sibi ipsi duobus modis, de malis resipiscendo, et in bonis perseuerando. Resipiscendo de malis, quibus presentibus necessario damnaretur; perseuerando in bonis, quibus absentibus nullatenus saluaretur. Fili, inquit, miserere anime tue placens Deo , id est relinquens mala et faciens bona, quorum utrumque placere Deo non est ambiguum. Proximo autem miseremur pluribus modis, uidelicet compassione, oratione, correctione, consilio, auxilio, beneficio. Compassione miseremur proximo, quando uel eius peccatis uel erumnis misericorditer condolemus. Peccatis Absalon filii sui condolebat Dauid, cum ille patrem persequeretur ;  erumnis uero, cum ipse miserabilem eius mortem lamentaretur . Oratione similiter miseremur proximo duobus modis, cum uel pro peccatis eius uel miseriis Deum orando humiliter imploramus. Pro peccatis proximorum orabat Stephanus, cum pro se lapidantibus imploraret ; pro miseriis autem Paulus, cum iuuenem Eutychum misera sorte peremptum orando suscitaret . Correctione quoque miseremur proximo duobus modis: cum uel eum de factis iam malis increpantes corripimus; uel a faciendis misericorditer abstrahimus. De hac misericordia correctionis dictum est illud in Psalmo: Corripiet me iustus in misericordia et increpauit me . Consilio quoque proximo miseremur, quando erranti et sui  prorsus ignaro, salubri consilio subuenimus. Auxilio etiam eidem proximo miseremur, quando ad faciendum uel obtinendum bonum quod per se non potest, auxilium ei misericorditer exhibemus. Beneficio autem eidem miseremur, quando indigenti materiale stipendium, utpote cibi uel potus, aut uestis uel pecunie affectu pietatis impertimur. In cuius beneficii exhibitione ista cauenda sunt, ne fiat de alieno, ne absque modo, ne detur indigno. Ne fiat de alieno, quoniam qui facit eleemosynam de substantia pauperis, quasi qui uictimat filium in conspectu patris . Ne absque modo, uelut si uni dederis, unde pluribus poteras subuenire. Ne dederis indigno, si dignus eque indigens ualeat reperiri, quemadmodum scriptum est: Sudet eleemosyna  in manu tua, donec inuenias iustum cui des . Et licet alibi scriptum sit: Omni petenti te tribue , tamen hec nostra beneficia ad domesticos fidei, et uicinos seu familiares nostros copiosius atque frequentius debent extendi.



CAPITULUM II.

Eleemosynam facienti ista conueniunt: mentis puritas, simplicitas, humilitas, liberalitas, hilaritas. Hec autem ei dicimus conuenire: non sola quidem, sed precipua. Mentis puritas ei ualde necessaria est, sine qua nec esset eleemosyna quidquid facere posset; quia cum eleemosyna nil aliud sit quam misericordia, nulli misericors esse potest, qui sibi ipsi per cordis impuritatem impius et immisericors esse  conuincitur. Quocirca si eleemosynam facere meditaris, necesse est eam a te ipso incipere, et transire in proximum. Quod enim ait Saluator in Euangelio: Date eleemosynam, et omnia munda sunt uobis , non eo sensu dictum est quasi hoc solo mundari ualeas a multis magnisque flagitiis, si dederis esurienti uictum, nudo uestem, uel aliquid similium. Si enim hoc solum ad emundationem multorum magnorumque criminum sufficeret: optima esset pessimorum hominum conditio, si sua flagitia sola rerum temporalium impensa possent redimere, quales sunt fures, raptores, quadruplatores, qui rebus etiam male partis malorum suorum impunitatem sibi facile compararent. Quod quidem in illis Domini uerbis minime debet intelligi; sed,  quoniam qui talis est ut eleemosynam uere ac digne dare possit, huic reuera omnia munda esse confitemur. Tale est illud quod dici solet: Habe caritatem, et fac quid uolueris: non quod habenti caritatem furta, homicidia uel adulteria liceat perpetrare; sed quia nichil facere potest habendo caritatem quod ad uitam obtinendam impediat. Competit ei etiam simplicitas, ut ex eo quod sola pietatis causa fieri debet, non querat fauorem hominum: ueluti Pharisei, qui, cum facerent eleemosynam, canebant tuba; de qualibus dicit Saluator: Amen dico uobis, receperunt mercedem suam . Mercedem, inquit, suam receperunt, laudem uidelicet ab hominibus quam querebant sub obtenta false religionis, penam uero que simulationi eorum  debebatur adhuc erant recepturi. Quapropter uel occulte fieri debet eleemosyna, iuxta illud: Abscondite eleemosynam in sinu pauperis, et ipsa orabit pro uobis ; uel si occultari non potest, pura tamen intentione fiat, sicut ait Saluator: Cum facis eleemosynam, nesciat sinistra tua quid faciat dextera tua , id est operi bono quod tantum bona intentione faciendum est, nichil praue intentionis admisceas. Humilitas etiam eidem multum est necessaria, ne quod ob amorem Dei et proximi humiliter faciendum est, arroganter et superbe fiat: ut faciunt quidam homines perditissimi, qui ea que pauperibus eroganda erant scurris et histrionibus largiuntur, cum scriptum sit: Qui donat histrionibus immolat demonibus.  Quapropter duplici pene tenentur obnoxii: uel quia pauperes Christi suo fraudant stipendio, uel quia ea que forte aliis uiolenter erepta sunt impurissimo generi hominum pro sua scurrilitate largiuntur. Sed et si proprie sint res et omni uitio carentes, id est nulla parte iniuria, peccant tamen grauissime; quippe quas in bonos usus conferre debuerant, eis turpiter abutentes. Que enim maior abusio quam in homines fedos et Deo prorsus odibiles facultates tuas effundere; pauperes autem Christi et eosdem fratres tuos nullo beneficio consolari. Qui uiderit, inquit, fratrem suum necesse habentem, et clauserit uiscera sua ab eo, quomodo caritas Patris manet in eo?  Frater tuus pauper est, et forsitan communi Patri Deo te longe dilectior.  Ille semicinctiis horret, et tu nites in purpura, et tamen tuus frater est, non potes eius propinquitatem effugere. Diuide cum fratre tuo substantiam tuam, ne tuum et illius Patrem grauiter exacerbes. Liberalitas quoque facienti eleemosynam adesse debet ne sit exsanguis et aridus in erogando; sed pro modo facultatis fratri libenter impertiatur: non tam timens in posterum defectum suum quam presentem illius attendens penuriam. Meminisse siquidem debet, quoniam qui dedit presentia poterit, illis erogatis, alia copiosius ministrare. Faciat ergo quilibet pro facultate sua, et ob amorem illius qui omnia dedit et ampliora dare potest, egenti proximo quod potest exhibeat: memor illius Scripture que  dicit: Si multum tibi fuerit, abundanter tribue, si autem parum, etiam de ipso libenter impertire . Hilaritas facienti eleemosynam semper adesse debet, ut id ipsum quod dat leto animo largiatur; quoniam, ut ait Apostolus: Hilarem datorem diligit Deus . Nam et inter homines, ut ait philosophus, ingratum est beneficium quod diu inter manus dantis hesit, et denique si uisus est dare, quasi ab eo extorqueretur. Quanto magis Deo qui nullam habet indigentiam, munus tuum placere non potest, nisi illud deuote mentis commendet hilaritas. Cum ergo facis eleemosynam, cum summa mentis hilaritate facias necesse est et gaudio spirituali: certissime sciens, inter omnes impensas tuas nil poni tam feliciter et lucrose quam illud quod pauperibus erogatum,  Deum tibi efficit debitorem. Qui miseretur, inquit, proximo, feneratur Deo . Fenerare igitur et tu, et in celestibus repone apothecis: quod tibi Christus cum necesse fuerit centuplicatum restituat. Hoc modo reposuerat ille qui dicebat: Scio cui credidi et certus sum; quia potens est depositum meum seruare in illum diem , iustus iudex. uide enim quid idem iudex in extremo iudicio dicturus sit: Quod uni ex minimis meis fecistis mihi fecistis . Fidelis sermo et digna Deo sententia; qui collata minimis fratribus suis, se accepisse profitetur. Quis dubitet apud istum deponere qui commissa tam integra fide tantoque restituit augmento. uide enim quid dicat: uenite, benedicti  Patris mei, percipite regnum quod uobis paratum est ab origine mundi: esuriui enim, et dedistis mihi manducare; sitiui et dedistis mihi bibere ; et cetera que ibi de operibus misericordie subiecta sunt. uerum ne te rerum tenuitate putes excusari, uide quid dicat propheta: Frange esurienti panem tuum, et egenos uagosque induc in domum tuam: cum uideris nudum operi eum, et carnem tuam ne despexeris . uide quid iubeat. Non iubet esurienti proximo sumptuosa parare conuiuia; sed si aliud non habes, buccellam panis cum eo diuidere. Non iubet egenos et uagos multo suscipere apparatu; sed inducere in domum tuam, ut saltem sub culmine tuo noctis importunitatem queant effugere. Non iubet pauperem nudum pretiosis ornare  induuiis, sed saltem ueste attrita et ueteri, nuditatem eius abscondere. Et carnem tuam ne despexeris, id est eum qui a primo patre carnali communem tecum duxit naturam. Nemo, inquit Apostolus, carnem suam odio habuit, sed fouet eam et nutrit . Dilige et tu carnem tuam, dilige fratrem tuum, quia caro tua et sanguis tuus est. Foue eum uestis operimento, nutri corporis alimento. uide quid idem dicat Apostolus: Qui tribuit in simplicitate, qui miseretur in hilaritate . Per simplicitatem praua intentio remouetur; per hilaritatem letitia spiritualis admonetur, ut et in intentione boni operis sit pura simplicitas, et in exhibitione spiritualis hilaritas. Hec sunt que facienti eleemosynam  uidentur conuenire, nunc prouentum eius in spiciamus.



CAPITULUM III. Quid ex eleemosyna ueniat.

Proueniunt autem ex eleemosyna quinque hec: remissio peccatorum, caritatis augmentum, spirituale gaudium, certa spes promissorum, perceptio premiorum. Remissionem peccatorum ex eleemosyna prouenire nulli dubium esse debet, cum scriptum sit, quia sicut aqua exstinguit ignem, ita eleemosyna exstinguit peccatum . Hoc itaque determinari oportet, si debito modo fiat eleemosyna, id est si illa adfuerit que paulo superius eleemosynam facienti diximus conuenire. Ubi enim mentis puritas humilitas atque simplicitas presto sunt, ibi nullum  omnino mortale peccatum credimus coadesse. uenialia uero etiam si multa fuerint, per eleemosynam facile diluuntur. Quod et si qua mortalia aut etiam criminalia per confessionem quidem deleta sunt, sed nondum operis satisfactio subsecuta, ad hoc quoque plurimum ualere potest eleemosynarum largitio, ut quanto quis in ea fuerit propensior, tanto ei leuior penitentia uel possit imponi, uel imposita relaxari. Tenet enim fides Ecclesie quod rerum temporalium collatione, tam peccata redimi queant, quam penitentie peccatorum. Tribus enim modis, ut aiunt, fieri solet peccatorum remissio. Uno quidem modo excellenter et proprie, cum reo confitenti uel habenti confitendi propositum Deus occulte reatum culpe dimittit, manente tamen necessitate  penitendi. Quod si facere contempserit, uel secundum quosdam redit peccatum quod dimissum erat; uel secundum alios non redit quidem, sed propter ingratitudinem et contemptum eque ut pro peccato punietur. De hac peccati remissione, sic ait Psalmista: Dixi: Confitebor aduersum me iniustitiam meam Domino, et tu remisisti impietatem peccati mei . Et Dominus per prophetam: Peccator quacunque hora ingemuerit, saluus erit . Altero etiam modo fit peccati remissio, sed minus proprie, cum sacerdos ea potestate qua ligare et soluere potest, confessum peccatorem a peccato absoluit, debitum ei modum satisfactionis imponens. Quam si non fecerit nichil  proderit ei uel Dei uel sacerdotis remissio, sed eque ut ille prior uel forte grauius pro maiori contemptu punietur. Tertio quoque modo dicitur remitti peccatum satis quidem improprie, cum iniuncta pro peccato penitentia ab eo qui potestatem habet, uel tota remittitur, uel ex parte relaxatur. Hoc autem fieri solet duobus modis: compassione caritatis, et compensatione maioris boni, id est pluribus profuturi. Compassione caritatis: uelut illi quibus a sanctis hominibus sanctorumue hominum collegiis iniuncte penitentie pars aliqua relaxatur. Compensatione maioris boni, quando iniuncta alicui penitentia corporalis, compensatione alterius rei que pluribus prodesse possit  commutatur: ueluti larga eleemosynarum largitione tempore famis in pauperes, siue collatione pecunie in necessitates ecclesiarum, uel captiuorum redemptionem, uel aliquid aliud quod his simile uideatur. Et in hoc quidem utroque casu, is cui penitentia uel relaxatur uel remittitur, etiam a peccato creditur absolutus. Quod licet ita fieri soleat, et inter consuetudines Ecclesie receptum sit; tutius tamen esse credo, nullum pro aliqua rei temporalis compensatione a penitentia corporali ita prorsus absolui, quin aliquam eius partem, ueluti ieiunium aliquot feriarum de multis, uel aliquid aliud eque molestum corpori uel iam fecerit uel adhuc facere iubeatur. Nullam enim satisfactionem peccati Deo tam credimus acceptabilem:  quemadmodum illam que corporis afflictione, et cordis contritione commendatur. Conuertimini, inquit, ad me in toto corde uestro in ieiunio et fletu et planctu ; ecce corporis afflictio. Et scindite corda uestra et non uestimenta uestra ; ecce cordis contritio. Dignum quippe est ut, quod actu corporis commissum fuerit, eiusdem corporis purget afflictio; reatus uero mentis, cordis contritione diluatur. Quapropter quidquid de facultatibus nostris que nobis uel a Deo ad bonos usus concesse, uel forsitan de peccato quesite sunt: quidquid, inquam, de rebus extra nos positis in prefata pietatis opera fuerit erogatum, tutius tamen est, tam ei qui dispensat, quam illi qui dispensatione utitur aliquam reo uindictam penitentie  corporalis iniungi: per quam id quod corporaliter admissum est aliqua saltem corporis afflictione corrigatur. Nihil enim minus metuendum est quam ne quis de peccato suo nimis pure et perfecte peniteat; presertim cum multa possint esse delicta, qua nec ipse intelligit, et si quid supererogauerit penitendo, Dominus plena retributionis mercede ualeat compensare.

Prouenit etiam ex eleemosyna caritatis augmentum, tam erga Deum quam erga proximum. Erga Deum quidem hoc modo: dum illi ob cuius honorem tua libenter erogas, opus tuum placere presumis, et in eius amore tanto ualidius inardescis, quanto te amplius ab illo speras redamari. Dilectio  Dei eiusmodi est, ut sua dulcedine quantum in ipsa est, semper in se hominem magis ac magis alliciat; quoniam in ipso nichil est quemadmodum in homine, quo possit animus diligentis offendi. Gustate, inquit, et uidete quoniam suauis est Dominus . Dulcedo Dei et suauitas in modum aromatum, quandiu gustata non fuerit, ignoratur; cum autem gustare ceperis, mira quadam iucunditate feliciter innotescit. Hanc Dei dulcedinem nondum gustauerat Saulus, cum esset adhuc blasphemus et persecutor ; gustauerat autem Paulus, quando dicebat: Certus sum enim, quia neque mors, neque uita poterit nos separare a caritate Dei .

Erga proximum quoque per eleemosyne largitionem caritas ampliatur, tum propter Deum cuius  gratia proximum consolaris, tum quia beneficium tuum cum sit ei necessarium, gratum esse non dubitas, et eum a quo te merito diligi putas, non potes non amare. Crescente igitur beneficio crescit et caritas, dum illa beneficium inuitat; illud uero amplificat caritatem. Quocirca si necdum scis diligere proximum, hanc diligendi artem per ipsum operis actum optime potes addiscere: Diuide cum eo substantiam tuam, et amare incipies. In hac enim arte, practica theoricam precedere solet, cum in aliis theorica practicam soleat preuenire. Practica quippe dilectionis opus pietatis est, theorica uero intelligitur ipsa dilectio. Prouenit etiam ex eadem eleemosyna gaudium spirituale, dum mens boni operis sibi conscia, et Dei se impleuisse  uoluntatem, et fortune subuenisse necessitati uno eodemque facto gloriatur. Quorum in altero debitam diuine maiestati reuerentiam gaudet exhibitam, in altero communis nature compassionem, in utroque uero legem caritatis impletam. Neque enim modico gaudio dignum est, fecisse quod Deo placeat, subueniat proximo, conueniat caritati. Hec igitur attendens bene sibi mens conscia, sua pro Christo libenter dilargitur, nulla rerum temporalium metuit detrimenta: id solum sibi saluum existimans quod in tales usus expenderit. Terrenis facultatibus celestes implet thesauros, temporarias opes eternis ingerit apothecis: gaudens sibi facere amicos de mammona iniquitatis ; a quibus, cum defecerit, in eterna recipi mereatur tabernacula.  Thesaurizat sibi thesauros in celo ubi nec erugo, nec tinea demolitur . Hoc modo thesaurizauerat ille martyr, qui cum arderet in craticula, impiissimo tyranno insultabat his uerbis: Assatum est, iam uersa et manduca; nam facultates Ecclesie quas requiris in celestes thesauros manus pauperum deportauerunt. Certa spes promissorum que nichilominus ex eleemosyna prouenire solet in duobus posita est: dignitate uidelicet promerentis, et ueritate promittentis. Dignitate promerentis, quoniam qui diuina libenter implet mandata, securus exspectat promissa; in ueritate promittentis, qui facienti quod precipit certissime dat quod promittit. Nullum fraudat, nullum decipit, nullum uana exspectatione  deludit, apud quem aliqua deposuisse non aliud est, quam in tuto collocasse; omnibus commissa plena fide restituit, sua unicuique redhibet cum augmento. Adest enim optime uoluntati facultas et potentia, nec est maior in faciendo quam in uolendo difficultas. Diues quippe est in omnes qui inuocant illum, sicut ait Scriptura ; et quantumlibet uni dederit, non habet eo minus quod alteri largiatur. Nec metuendum est ne is qui gratiam dedit ad merendum, merito iam et digno premium sit negaturus. Qui uoluit te mereri, uult utique remunerare merentem. Perseuera igitur in merendo, et ob illius gratiam libenter tua largire, qui tibi et in hoc mundo cum persecutionibus centuplum restituit; et in futuro uitam eternam largietur.  Depone securus apud illum qui sibi commissa non solum fideliter seruat, sed etiam multiplicata reconsignat. Depone securus apud illum, qui nec fraudem facere nouit, nec potest aliquid sub eius custodia deperire. Cui quidquid commiseris, totum seruas; si nichil commiseris, totum perdis, cum nichil credidisse, totum est perdidisse. Ultimum ac precipuum eorum que ex eleemosyna dicta sunt prouenire, celestium gaudiorum est perceptio. Hec sunt illa gaudia eterne felicitatis que omnibus electorum meritis in premium proponuntur. Hoc est illud bonum omnium aliorum finis et consummatio, et quod si non successerit, ut super quoque dictum est, alia inutiliter precesserunt. Ad hoc bonum ab omni genere electorum hominum diuersis meritorum  curritur uiis, diuersis operum itineribus festinatur; quod cum sit unum et simplex, uita enim eterna est et illa Deus, pluribus tamen ex causis et diuersis meritorum suffragiis obtinetur. Omnia siquidem bona qui ab electis hominibus uel fiunt uel habentur, in hunc quemdam, ut ita dixerim, certissimum finem concurrunt. Quod et tanto iucundius est assequenti, quanto pluribus ex causis et meritis amplioribus fuerit comparatum. Quocirca nemini uideatur absurdum quod hoc ipsum bonum eterne felicitatis, ex qualibet trium partium materie nostre, uidelicet, oratione, ieiunio, eleemosyna diximus prouenire. Ista siquidem tria bona sicut et alia multa eiusmodi sunt ut, si debito fiant modo, et singula  uitam conferant, et simul omnia plenius nanciscantur; quemadmodum in compitis triuialibus plures uie concurrentes, et omnes simul et singule ad idem loci perducunt. Amplius autem cum plurime uie ex diuersis partibus uenientes, et omnes et singule in eamdem dirigant ciuitatem, multo magis omnes uirtutes que ex radice caritatis tam ipse quam earum opera proficiscuntur, et simul et singulatim ad unum finem eterne retributionis certissime diriguntur. Unde et multorum uel opinio uel potius sententia talis est ut, qui unam uirtutem habuerit, eum nullius immunem fateantur; presertim cum habeat caritatem, que omnium radix est, quemadmodum ubicunque fuerit radix arboris, ibi etiam ramos ei coherentes adesse necesse est. uirtutes enim in  anima secundum quamdam spiritualis arboris formam distincte sunt; in qua et radix et stipes est caritas; rami maiores, uirtutes; minores uero, ramusculi; flores, cogitationes bone; frondes, uerba beneuola; fructus autem bona operatio. Et hoc quidem ad similitudinem corporis humani; quod et ipsum, ut aiunt physici, formam arboris habet, sed arboris inuerse, id est habentis radicem superius uersam, ramos uero deorsum. Est itaque caput pro radice propter neruos a cerebro prodeuntes, quibus uniuersa membra compaginantur et mouentur; corporis truncus, pro stipite; brachia et crura pro maioribus rami; pro ramusculis autem, digiti manuum et pedum articuli. Est igitur quasi arbor in arbore, anima in corpore. Aliam quoque  arborem in prauis animabus reperies; sed contrarie qualitatis, id est non uirtutum, sed uitiorum. In qua arbore pestifera et radix est contemptus Dei; rami maiora uitia, minora uero ramusculi; flos malus, praua cogitatio; folium, uerbum inutile; mala operatio, fructus est uenenatus. De his duabus arboribus, uirtutum scilicet et uitiorum, sic ait Dominus in Euangelio: Non potest arbor bona fructus malos facere, nec arbor mala fructus bonos feere. Bona arbor fructus bonos facit, et mala arbor fructus malos facit .

Ad illam tertiam humani corporis arborem potest illud pertinere quantum ad litteram: quod cecus illuminatus Domino interroganti an aliquid uideret, ait: uideo homines sicut arbores ambulantes . Ex hac igitur quam diximus uirtutum connexione, uolunt multi eas abinuicem non posse separari; sed si una adfuerit, omnes pariter coadesse. Sed quoniam uel impossibile uel rarum est, ut omnes pariter actus suos exerceant, quasdam dicunt positas esse in actu, quasdam uero esse tantum in habitu. Habitum hic dicimus qualitatem mentis, quam contrahit ex hoc quod caritate informatur; actum uero opus ipsius uirtutis. Abraham ergo licet coniugatus esset, continentiam tamen habuit in habitu; quia si non studeret procreande proli, libentius contineret quam uteretur coniugio. Castitatem uero coniugalem habuit tam in habitu quam in actu; quoniam et illi mente consensit, et actu  ipso exercuit. Ioannes uero continentiam utroque modo habuit; quam et mente dilexit, et actu corporis obseruauit. Satis iam ex premissis patet, quod omnes uirtutes licet actu differant, tamen sic omnes prodeunt ex una radice caritatis, sic tam ipse quam earum opera ad unum finem tendunt eterne felicitatis. Quapropter tribus illis rebus de quibus hactenus nobis tractatum est, non alium finalem prouentum quam illum qui omnium bonorum communis est potuimus assignare. Sunt autem alia non pauca illis communia, que satis pertinenter et congrue cuilibet illarum possent attribui. Quorum pleraque in tractatum orationis transferre maluimus; ut semel ibi discussa, non esset opus secundo uel tertio tractanda resumere; simul ut ex eorum accessu  locupletior esset tractatus orationis que reliquis duabus dignitate preponderat. Orandi quippe negotium, tibi geritur cum Deo, ieiunii tecum ipso, eleemosyne cum proximo. Orando Deum alloqueris, ieiunando carnem affligis, eleemosynam faciendo proximum consolaris. In primo anima purgatur, in secundo corpus atteritur, in tertio proximus releuatur, in omnibus autem Deus honoratur. Honoras quippe Deum, cum ei humiliter supplicas, cum in eius uindictam corpus excrucias, cum ob eius amorem tua fratri communicas. Bona sunt hec tria etiam singula, simul autem omnia etiam ualde bona; quibus si qua accesserint alia, quanto erunt plura, tanto etiam potiora. Quecunque enim naturaliter bona sunt, quanto plura in unum  conueniunt, tanto prestantius quoddam bonum efficiunt. Unde et illud summum bonum, cui nichil deesse potest, ita diffiniri solet, ut dicatur status omnium bonorum congregatione perfectus. Hec nimirum est illa suprema beatitudo retributionis eterne, Deus uidelicet, omnium bonorum finis, ac remunerator et premium. Ad hunc procul dubio finem, omnia bona que uel in homine sunt, uel ab homine fiunt, finaliter referri debent, et in ipso feliciter consummari. Quod enim nec ad hoc bonum intentione dirigitur, nec eius adeptione consummatur, id nec boni quidem appellatione dignum est. In his itaque bonis, tria hec de quibus nobis hactenus dissertum est, inter precipua uirtutum opera magisque communia, et pluribus necessaria,  ab his qui diligentius attendunt, solent estimari. Siquidem sua penitus relinquere, quod Dominus in Euangelio non iubet sed consulit ; continentiam seruare, quod idem Saluator non iubet quidem, sed Apostolo reliquit consulendum . Utrumque horum magnum quidem, sed rarum est; nec in tanta necessitate positum; quoniam sine illis ad uitam multi perueniunt. Orare autem ac ieiunare et eleemosynam facere generaliter ad omnem pertinet Christianum: eatenus ut si quis habita facultate, ea facere contempserit, caritatem non habeat: ac per hoc eterne uite non sit idoneus. Cum igitur orando lingua cum Deo fabulatur, carnis petulantia ieiunando  restringitur, ad consolationem proximi manus extenditur: tunc profecto gratissimum Deo prestamus obsequium. uehementer ei placet triplex iste concentus: plurimum delectatur huiusmodi symphonia. Orantem exaudit, propitiatur afflicto, misericordiam preparat eam proximo facienti. Quapropter hec tria bonorum operum genera, omnibus quidem fidelibus, ac nobis maxime, quibus maior inesse caritas ex ipso habitu exteriori presumitur, omni studio comparanda atque tenenda sunt, accedentibus etiam aliis bonis quotquot Deus prestare dignabitur, quibus in hac uita temporaliter adiuti, summum illud et incomparabile bonum apprehendere mereamur.

Hec sunt que de hac nostra trimembri materia  necessario disserenda uidebantur, relictis compendii causa quampluribus, que nisi laboris prolixitatem fugeremus, utiliter et congrue potuissent adiungi. Nunc illud cum lectore uolumus depacisci quatenus si quid in hoc opusculo suspectum uel ambiguum minusue planum occurrerit, non statim quid causando possit obiici, sed quid auctor senserit diligenter aduertat; quod in omni Scripture recitatione quoad eius notitam constat esse potissimum. Discreti siquidem ac beneuoli lectoris est, Scripture uerba sub eodem sensu quo posita sunt, fideliter interpretari. Qui autem, sensu scriptoris spreto uel potius ignorato, litteram reluctantem in alium captiuare conatur; is quidem non lector, sed potius peruersor ac deprauator rectissime  dicendus est; nam licet ex uerbis nonnunquam alicuius melior sensus elici queat, quam ipse auctor habuerit, non tamen hoc est aliena legere, sed propria commentari. Scimus utique nos in hoc opusculo quedam satis disputabilia tetigisse, et, ut sic quoque prouerbialiter dictum est, uelut super prunas sub cinere latentes nudis ambulasse uestigiis. In quibus tamen omni diligentia calamum temperare curauimus, ut nichil nisi uerum ac pium, si quis recte nobiscum intelligat, pagine mandaretur. Qua in re si quid forte nobiscum erratum est, uel nostre imbecillitati, uel rerum ipsarum difficultati uidebitur imputandum. Illud certe scire uolumus omnes quibus in manum uenerit noster hic codicillus, hanc nobis fuisse intentionem, tum ut de rebus hactenus,  ut credimus, indiscussis aliqua diceremus, tum maxime ut hac occasione nostram in posterum fraterne caritati humiliter commendaremus memoriam. Neque enim laudem nobis uenari cura est, sed fauorem hominum nostre professionis captare uoluimus; ut pro labore quo circa res istas, ac maxime circa orationem desudauimus, liceat nobis pias eorum orationes exspectare. Hec nobis merces ex hoc labore proueniat, et nos operam nostram utiliter posuisse, et nobiscum eleganter actum esse fatebimur. Siquidem post immensam diuine pietatis clementiam, cui tota spes salutis humane innititur; optima portio mee consolationis et fiducie in suffragiis sanctarum totius ordinis  orationum posita est. Considerans enim malorum meorum multitudinem, atque meritorum penuriam, de propriis diffisus, aliena cogor mendicare subsidia. Nam, que mihi precor in me potest esse securitas, cum uideam alios quosdam ex his cum quibus uiuere cepi, sexaginta pluresue annos sub disciplina militie claustralis agentes, ita feruere spiritu, quasi nunc demum inceperint; me uero paucissimi temporis effectum militem, uelut in primo castrorum ingressu sub armis modo susceptis fatiscere. Illi qui seculum uel nunquam omnino gustauerunt, uel multis retro temporibus obliti sunt, tanto dolore ac metu penitent, tanquam hodie peccare desierint; et ego qui uix dum de luto fecis et miserie per gratiam conuersionis  pedem emoui, quasi nichil deflendum mecum attulerim, ita stulta securitate deceptus elangueo, quasi uero perfectum faciat monachum, sola secularis habitus et uite mutatio. Faciunt alii quidquid possunt, merita meritis cumulantes, ego solus inter eos complosis, ut aiunt, manibus sedens, nil aliud agendum existimo, magnum quiddam arbitrans seculum reliquisse. Quanto prestantius erat atque salubrius, bonorum operum fructus Deo hilariter offerre, et hanc ipsam uitam que mihi tamen in labore agenda est, totam cum gaudio spirituali diuinis mancipare seruitiis. Nam illud uerissime dicere possum, per hoc iam septennium, quod mihi sub habitu religionis actum est, tanto tamque continuo laborasse corporis  incommodo, ut excepto tempore refectionis aut somni, nunquam uel una mihi hora bene fuisse ualeam reminisci. Nec hoc nunc uolo intelligi de illa ordinis asperitate, que gaudia seculi relinquentibus horrenda et grauis est; quam utique pro uiribus meis deuote ac reuerenter excipio, sed de intolerabili quadam capitis passione, quam a prima susceptione habitus indesinenter toleraui. Proinde nil iam aliud superesset nisi in tanta rerum pressura sub manu flagellantis deficere: si non me salubriter ac lucrose, pio Patris affectu flagellari presumerem: nunc autem uirga Domini et baculus eius ipsa me consolantur : frequenter  illa Scripture uerba repetentem, quia quem diligit Dominus corripit, flagellat autem omnem filium quem recipit . uiderit itaque sapiens medicus quid in egro uel secari uel uri oporteat: penset optimus Pater quatenus in filio flagris utendum sit, quid post flagra consolationis et gaudii daturum sese disponat, ego percussiones eius et uerbera quandiu ferire placuerit, ea quam dederit ipse patientia, sine ulla remurmuratione conabor excipere. Hoc unum inter crebras plagarum inflictiones, magno interni clamore cordis efflagito, quatenus uel diu mulctatum, tandem in paterne sortem hereditatis admittat. Amen.


 Opusculum de tribus Christianorum actibus, oratione uidelicet, ieiunio et eleemosyna, finit. Impressum Basilee per Michelem Furter: anno MCCCCCuII, die uero quintadecima mensis Martii.





GUNTHERI CISTERCIENSIS HISTORIA CAPTAE A LATINIS CONSTANTINOPOLEOS Sub Balduino, circa annum 1204. Ex membranis manuscriptis bibliothece Academie Ingolstadiensis edita.






CANISIUS AD LECTOREM.

In ms. codice alius titulus non erat, preter hunc: Incipit Historia Constantinopolitana. Porro ex uerbis illis, que sub finem ab alio quopiam adiecta sunt, patet auctoris nomen, qui cap. 24 non obscure innuit se monachum fuisse in cenobio Parisiensi, diecesis Basiliensis, de quo cap. 2 plura. Item cap. 1 cum ait: Presentis loci nostri felicitatem perpetuam, idipsum diserte testatur. Fuit hoc monasterium Cisterciensis ordinis in diecesi Basileensi, ut patet ex cap. 2 et 4. Martinus ille abbas Parisiensis, qui expugnationi Constantinopolitane interfuit, et ex cuius ore Guntherus hanc Historiam habet, uixit adhuc cum hec Guntherus scripserat, ut colligi potest ex cap. 5 et 1. Quanta autem fide sit conscripta, uel ex his uerbis capitis primi liquet: Nostre narrationis pagina nil prorsus falsum uel ambiguum continebit, sed ueram ac certam rerum gestarum seriem persequetur, sicut idem uir, de quo plura dicturi sumus, humiliter satis ac uerecunde puram nobis ac simplicem enarrauit historiam. Scribit hanc ipsam capte Constantinopolis tragediam Nicetas Acominatus Choniates, Magnus logotheta, in Annalibus Constantinopolitanis, quos Greco-Latinos iterato editos anno 1593 hereticus quidam ineptiis et hereticis scholiis contaminauit. Ita nimirum illi nati sunt bonos libros male inquinatos dare. Cum autem hic frequentissima sit mentio Martini abbatis, redit in memoriam ille Martinus ordinis Predicatorum, qui floruit sub Ludouico, anno 1320, eiusque opuscula enumerat Trithenius lib. De script. eccles., qui subdit hec uerba: Sunt item alii qui Cisterciensis ordinis collegio existiment aggregandum, quos aut ignorantia rerum obfuscauit, aut liuor. Hec Trithem. Sed forte Trithemius hic deceptus fuit, cum legit apud alios mentionem Martini, abbatis ordinis Cisterciensis. Certe hic noster Martinus Cisterciensis fuit, cuius, utpote celeberrimi uiri, si alii meminerunt, recte Cisterciensem uocauerunt. Licet erraret, quisquis hunc nostrum Martinum Cisterciensem, qui sub Philippo imp. floruit, miscere uellet cum illo Martino Predicatorum, qui sub Ludouico claruit. In cap. 24 signatur annus Domini 1205, quo Argentinensis episcopus fuit Henricus. Fuit hic Henricus comes a ueringen, inquit Bruschius in episcopo LIX Argentinensium, Sueuus; pius ac religiosus, pacis publice et bone inter omnes homines tranquillitatis auctor et custos, promotor et conseruator studiosissimus. Prefuit sapienter et utilissime uno et uiginti annis. Instaurauit iterum castrum Dagenstein pene collapsum, Dagoberti, Galliarum regis, olim sedem ac domicilium, ab eodem etiam exstructum. Decessit anno incarnati uerbi 1223, undecima Martii. Sepelitur honorifice et magnifice in sacello S. Andree, quod est in basilica cathedrali. Hec Bruschius.





IACOBI BASNAGII IN GUNTHERI HISTORIAM CONSTANTINOPOLITANAM OBSERuATIO.


I. An eodem tempore plures fuerint Guntheri merito dubitauerit aliquis. Refert quidem Trithemius Guntherum quemdam monachum, carmine prosaque disertum, floruisse imperatoris Henrici Iu temporibus; sed ille ab eo quem querimus, plane diuersus est, upote qui seculo fere integro precesserit. Alius est Guntherus qui Musas dudum exsulantes remeare iussit:

Hoc quoque me fame, si desint cetera, solum
Conciliare potest, quod iam per multa latentes
Secula, nec clausis prodire penatibus ausas
Pierides, uulgare paro, priscumque nitorem.
Reddere carminibus. . . . . .
Is laudes Friderici Barbarosse decem libris cecinit. uixit non modo sub Friderico, sed et sub Henrico sexto, Friderici filio.


Tu primum placatus ades, qui iure paterno
uirtutum regnique simul successor et heres
Sceptra geris. . . . . . . . . . .

Itaque finem duodecimi seculi, uel etiam initia sequentis, attigit. Illi tribuitur pema quod Solymarium dixit, eo quod ibi bellum cruce signatorum describeretur.

Si uera forent que dicit Baronius, hunc petam fuisse Ligurinum, hoc est patria Mediolanensem, deberet distingui a Gunthero qui Historiam Constantinopolitanam exarauit. Hic enim, natione Germanus, cenobita fuit in monasterio Parisiensi iuxta Basileam. Sed errauit Baronius, qui titulum carminis a Gunthero editi autumauit esse nomen ipsius patrie. Ligurinum dixit librum suum Guntherus, eo quod res gestas a Friderico in Italia, precipue tamen Mediolani in Liguria, narrare aggrederetur. Patriam indicandi mens ipsi non fuit. Scripsit quidem ille Solymarium; sed titulus ille noui carminis non conuenit Historie Constantinopolitane que hic editur; ille enim liber carmine fuit scriptus, hic prosa. Deinde alter forsan Hierosolymorum expugnationem, hic Constantinopoleos refert. Diuersa sunt igitur illa opuscula. Coniiciat alter si uni eidemque auctori tribui debeant, qui iunior carminibus ludere, senior prosa, impulsu Martini abbatis, iter Constantinopolitanum potuit describere.

II. De tempore quo scripsit, diu non est disputandum, 1o enim expeditio Constantinopolitana confecta est anno 1204, quo, urbe expugnata, Balduinus, comes Flandrensis, electus est Grecorum imperator; 2o Martinus abbas, qui sequenti anno e Grecia reuersus est, Guntherum ad expeditionem illam describendam impulit. Ideoque in laudando Martino abbate Parisiensi totus est Guntherus. uixit igitur ille initio seculi decimi tertii; 3o illud opusculum non confecit, nisi post mortem Philippi imperatoris, qui cesus est ann. 1208. Refert enim ipse imperatorem in solemnibus festis tabulam gemmis ornatam, reliquiis onustam, gestare consueuisse. Obierat igitur Philippus, dum hec scriberet Guntherus. Ideoque annus 1210 huic operi assignatus est. Cetera uide apud Canisium.

III. Aliqua sunt hic obseruatione digna: primo non consentiunt omnia que hic narrat Guntherus de expeditione Constantinopolitana cum fide historica. Fidem adhibuit abbati Martino, qui laudum suarum preconem quesiuerat et dummodo sibi adularetur, cetera transmittebat. Si quis igitur hanc expeditionem Constantinopolitanam diligentius examini subiicere uelit, consulat Bzouium ad an. 1204; secundo, nescio unde quedam hauserit placita que religioni Christiane multum detrahunt: Si qua a populo nostro contra pietatem facta uidebuntur, eadem tamen utique diuina uoluntate semper iusta facta esse non dubitat. Deus certe, quanquam omnipotens, nec crimina probare, nec iniusta facere iusta potest. Tertio, sibi contradicere uidetur scriptor, dum inter reliquias ab abbate translatas recenset lignum Dominice crucis, cum scripsisset uenerabile crucis lignum, Christi sanguine perfusum ita occultatum, ut nemo Christianus, quid de illo actum sit, uel unde requiri debeat, scire possit.

Iu. Mitto odium pontificis in Grecos, quod laudatur; sed caueat lector a donatione Constantini tabulisque ibi annexis, ut de pyramide in qua uersus Sibyllini a longo tempore insculpti uictoriam classicam Latinis pollicebantur.



PROLOGUS AUCTORIS.

 1. Uniuersa diuine uirtutis opera plurimum habent admirationis, eatenus, ut si qua mira non sunt, nec diuina debeant iudicari. Specialiter tamen ea mirari consueuimus, que magna et ardua per humiles personas, illorum scilicet hominum qui et apud seipsos per humilitatem in imo sunt, et apud alios tantis rebus  minus putantur idonei, eadem uirtus diuina dignatur ostendere. Unde et illud magis mirandum est, quod per Moysem, hominem priuatum et humilem, qui oues soceri sui Iethro pascere solebat , populus filiorum Isrel de tyrannide Pharaonis et de fornace ferrea Aegyptie seruitutis  eductus est , quam si per aliquem fortissimum regem in manu ualida et millibus armatorum populus idem fuisset ereptus. Sic et illud maiori stupore suscipimus, quod per homines brutos et pauperes piscatores et idiotas fidem Christi, nouam prorsus et incognitam, mundus accepit , quam si uel Augusti Cesaris auctoritate, uel Platonis scientia, uel Demosthenis aut Ciceronis eloquio eiusdem fidei Christiane religio persuasa fuisset et tradita. Opera quippe Dei quanto minus in se humane facultatis admittunt, tanto maior in eis diuine potentie sublimitas elucescit. Hinc est quod quedam magna ualde et ardua, stylo tamen humili et plano et sermone palpabili libuit explicare, que Dominus per uirum quemdam modestum satis et  humilem nostris temporibus operari dignatus est, ad laudem utique et gloriam nominis sui, et piam eiusdem uiri memoriam, et presentis loci nostri felicitatem perpetuam. Imo certe ad honorem et gaudium totius Theutonice nationis; uel, quod uerius et maius est, ad solatium et tutelam uniuerse Occidentalis Ecclesie, cuius nostre narrationis pagina nil falsum uel ambiguum continebit, sed ueram ac  certam rerum gestarum seriem prosequetur, sicut idem uir de quo plurima dicturi sumus, humiliter satis ac uerecunde, puram nobis ac simplicem enarrauit historiam. De cuius uiri laude atque preconio digna scribere non audemus, ne ipse, qui totum Deo attribuens, nichil sibi querit ascribi, suis laudibus offendatur. Neque tamen omnino poterimus reticere, ne Deo, quo auctore hec gesta sunt, qui suos humiles exaltare consueuit, euidentem faciamus iniuriam. Quapropter ita inter utrumque calamum temperare curabimus, ut et Dei magnalia, que per eum gesta sunt, non lateant, et ipse in sua humilitate inoffensus permaneat. Quisquis ergo huic nostre paginule manum uel oculum lecturus admouerit, animi quoque diligentem solertiam rebus  ipsis, de quibus hic agitur, subtiliter intuendis studiosus adhibeat. Inueniet siquidem ibi res magnas et celebres, et que, nisi diuino iussu, nullatenus uel accidere, uel fieri potuerunt. Unde et lectorem uolumus esse admonitum ut, si qua etiam a populo nostro contra pietatem facta uidebuntur, ea tamen uoluntate diuina, semper utique iusta, facta esse non dubitet.



HISTORIA CAPTAE A LATINIS CONSTANTINOPOLEOS.


 2. Eo igitur tempore quo famosus predicator ille Francigena, Fulco nomine, Leo autem Parisiensis, ad subueniendum terre sancte et ciuitati eximie Hierusalem, a barbaris diu possesse, totas Francorum gentes, totamque Flandriam, Normanniam atque Britanniam, ceterasque prouincias suis predicationibus incitabat, fuit uir quidam in superiori Germania, Martinus uocabulo, abbas cuiusdam cenobii de ordine Cisterciensi, quod in episcopio Basiliensi positum, ipsumque Parisius appellatur. Que utique res iam in ipso sui exordio quiddam uidetur habere miraculi, ut tam ille qui iam uerbum crucis publice predicabat, quam et iste qui paulo post eiusdem predicator futurus erat, ambo, inquam, hi uiri, sicut pares essent officio, ita ambo  Parisienses communi uocabulo dicerentur; sed ille quidem a nomine ciuitatis sue, de qua carnaliter oriundus exstiterat; hic autem cenobio, cui Pater spiritualis, ut diximus, presidebat. Uterque etenim locus, id est tam prefatum cenobium, quod et paulo ante dictum est, quam et famosa ciuitas illa Francorum, Parisius nominatur. Quod nomen lingua quidem Gallica suam habet etymologiam; Theutonice uero ex hoc uidetur habere rationem et causam. Primi cenobite, qui de monasterio Luzelensi ad inhabitandum illum locum missi sunt, nil  aliud ibi nisi locum desertum et frigidum et puram glaciem repererunt. Nunc uero per gratiam Dei, qui pauperes suos exaltat et promouet, Ecclesia celebris est, ditata possessionibus et prediis, edificiis decorata, et quod his omnibus prestantius est, diuinis nocte ac die mancipata obsequiis. Abbas igitur ille quem dicimus, maturus quidem erat animo, sed facie iucundus, prudens consilio, familiaritate affabilis, eloquio gratiosus, inter fratres suos mansuetus et humilis, ut quilibet illorum apud seculares auctoritate precipuus, apud utrosque dilectus atque tractabilis haberetur. Hic a summo pontifice Innocentio, qui tunc sancte Romane Ecclesie tertius sub hoc nomine presidebat, mandatum accepit, ut et ipse indubitanter signum crucis  acciperet, et hoc idem aliis in partibus illis publice predicaret. Qui etiam mandato pontificali in utroque obtemperans, confidenter et impigre uerbum predicationis arripuit, mirantibus cunctis, pro eo quod [debilis] complexionis homo tantique laboris impatiens ab omnibus putabatur. Habuit itaque sermonem ad clerum et populum in ciuitate sua, que Greco uocabulo Basilea, id est regalis, dicta est, in celebri ecclesia Beate uirginis Marie, ubi magna utriusque ordinis, nouis excitata rumoribus conuenerat multitudo. Audierant quippe iamdudum alias  circumquaque prouincias ad hanc Christi militiam celebribus predicationibus excitari; in partibus autem illis nullus adhuc eiusdem rei fecerat mentionem. Unde et eorum quamplurimi, parati animo Christi castris se tradere, huiusmodi exhortationem totis desideriis exspectabant. Stabant igitur omnes auribus arrectis, fixis in ipsum obtutibus, quid de hac re uel preciperet, uel moneret, quidue obtemperanti de diuina bonitate promitteret, cupidissime prestolantes.

3. uerbum mihi ad uos, domini mei et fratres mei, uerbum mihi ad uos; non meum utique, sed Christi. Christus ipse uerborum auctor est; ego fragile instrumentum. Christus uos hodie per os meum suis alloquitur uerbis, suas uobis deplorat iniurias. Expulsus  est Christus de loco sancto suo, de sede sua, deiectus est de illa ciuitate quam ipse sibi proprio sanguine dedicauit. Proh dolor! ubi dudum Filius Dei uenturus in carne a sanctis prophetis promissus est, ubi iam natus et paruulus in templo uoluit presentari, ubi presens predicauit et docuit, uirtutes et signa frequenter exhibuit, cenans cum discipulis suis sanctissimi corporis et sanguinis instituit sacramentum; passus, et mortuus, ac sepultus post triduum resurrexit, cernentibus eiusdem discipulis in celum assumptus est, et decima die Spiritum sanctum in linguis igneis super eos effudit, ibi nunc profane gentis dominatur barbaries. O miseria! o gemitus! o extrema calamitas! Terra sancta, quam Christus suis calcauit  uestigiis, in qua infirmos curauit, cecos illuminauit, leprosos mundauit, mortuos suscitauit; terra, inquam, illa in manu impiorum data est. Subuerse sunt ecclesie, pollutum sanctuarium, regni sedes et dignitas translata est ad gentes. Sacrosanctum illud et uenerabile crucis lignum, quod Christi sanguine perfusum est, ab his quibus uerbum crucis stultitia est, ita suppressum occultatur, ut nemo Christianus quid de illo actum sit uel unde requiri debeat, scire possit. Gens nostra que fines illos habitare consueuerat, tota fere hostili gladio uel longa iam captiuitate consumpta est. Pauci qui de clade illa euadere potuerunt, apud Achonem uel in aliis tutioribus locis se receptant, ibique crebros a barbaris patiuntur incursus. Hec est illa Christi necessitas, que ipsum uobis hodie  per os meum supplicare compellit. Nunc itaque, ualidi bellatores, succurrite Christo, date nomina uestra militie Christiane, felicibus castris aggregari satagite. uobis hodie causam Christi committo, uobis ipsum, ut ita loquar, in manus trado, ut eum in hereditatem suam, de qua crudeliter eiectus est, restituere studeatis. Ac ne uos illud terreat quod hoc tempore gentilis rabies super nostros adeo inualuit, rerum precedentium uos cupio reminisci. Eo tempore quo celebris ista expeditio sub nobili duce Gotefrido, ceterisque Francorum ac Theutonicorum principibus facta est, infidelis ille populus, ita ut nunc, Christianis omnibus occisis uel captis, terram illam occupauerat, sanctamque ciuitatem Ierusalem, et Tyrum, ac Sidonem, ipsamque Antiochiam, et alias urbes munitas,  imo totam terram usque Constantinopolim secure et absque ullo metu annis quadraginta possederant. Que tamen omnia, uolente Domino, per eumdem exercitum breuissimo tempore, uelut in transcursu recepta sunt. Nicea, Iconium, Antiochia, Tripolis, et alie ciuitates expugnate sunt. Ipsa etiam sedes regni Ierusalem populo nostro restituta. Nunc autem, licet impia gens precipuam illam sedem et maximam terre partem uiolenter obtineat, nostra tamen est Achon, nostra est Antiochia, nostre sunt et adhuc alie quedam urbes munite et ualide, quarum presidio, diuino fauore, et uiribus nostris, inclyti bellatores, etiam preclara sedes illa cum omnibus aliis sub nostram poterit redigi potestatem. Si autem queritis quid a Deo certi stipendii pro tanto labore sperare debeatis,  certissime uobis polliceor quia quisquis signum crucis acceperit, et puram fecerit confessionem, ab omni prorsus mundabitur peccato, et quocunque loco, uel tempore, seu casu presentem reliquerit uitam, eternam accipiet. Taceo nunc quod terra illa quam petetis, longe hac terra opulentior est atque fecundior; et facile fieri potest ut multi etiam ex uobis in rebus etiam temporalibus prosperiorem ibi fortunam inueniant quam hic se expertos meminerunt. Nunc uidete, fratres, quanta sit in hac peregrinatione securitas, in qua et de regno celorum promissio certa est, et de temporali prosperitate spes amplior. Ego ipse spondeo socium itineris et laboris; et, prout Deo placuerit, prospera uobiscum et aduersa partiri desidero. Nunc igitur, fratres, letis mentibus triumphale signum  crucis accipite, ut et causam Crucifixi fideliter exsequentes, pro labore breui et modico magna et eterna percipere ualeatis stipendia.

Hec loquente uenerabili uiro, cunctis qui aderant uehementer attritis, uideres lacrymas tam per eius faciem quam per ora omnium largissime defluentes; audires gemitus et singultus atque suspiria, et alia huiusmodi signa, que interne compunctionis faciebant indicium. Hunc itaque prefati abbatis sermonem idcirco diligenter prosecuti sumus, quia, cum ipse postea frequenter et illos et alios uiriliter exhortatus sit, de nulla eius exhortatione quidquam sumus dicturi, ut ex hac eius diligentia quam strenuus etiam in aliis credendus  sit liceat estimare.

4. Assentit denique uir Dei precibus illorum, et qui, ut iam diximus, a summo pontifice curam animarum acceperat, exterioris quoque prouidentie rogatus accepit officium. Tunc exhortans illos et confortans in Christo, cuius militiam professi erant, certum tempus constituit quo, rebus suis dispositis, parati omnes ad eumdem locum ei occurrerent, ibique secum iter sancte peregrinationis arriperent. Redeuntes autem ad propria diligenter admonuit ut tempore medio caste et innocue se haberent, et seipsos Christo, totius puritatis amatori, milites exhiberent idoneos. Ipse uero cum honesto comitatu precipua et maxime populosa totius regionis loca circumiens, crebras predicando faciebat  stationes, et plurimos ad eamdem Christi militiam conuertebat. Quibus etiam illud curabit iniungere, ut qui possent, prefixo tempore ad locum predictum aliis occurrerent, cum eis pariter profecturi. Qui uero propter temporis angustiam a negotiis suis expediri non possent, quam celerrime fieri possit, alios sequerentur. Tempore autem profectionis iam uicino, Martinus, licet auctoritate pontificalis mandati tutus esset, cupiens tamen sancte professioni sue reuerentiam exhibere, fontem totius ordinis Cistertium adiit, ibique ab ipso loci eiusdem abbate, aliisque precipuis quibusdam abbatibus, peregrinationis licentia et benedictione accepta, ad monasterium suum reuersus est. Ubi etiam fratrum suorum se orationibus commendans  et eos mutua caritate diuine pietati committens, Basileam petiit, ubi iam signatorum multitudo magna conuenerat, a quibus letissime susceptus est. Ibi quoque sermone exhortationis habito, seipsum et socios beate uirgini commendauit, humiliter rogans ut ipsa Filio suo nouum conciliaret exercitum. Postea ualedicens clero et populo eiusdem ciuitatis, a quibus plurimum diligebatur, leto uultu et mente impauida sancte profectionis laborem cum sociis aggressus est. Qua ex re illud coniicere possumus, hominem Dei nescio quid magni iam tunc in animo concepisse, et que Deus per ipsum facturus erat, certo iam mentis augurio presagire.

5. Profectus itaque de ciuitate Basilea signatorum  exercitus, relictis aliis, stratam illam arripuit que per angustos Tridentine uallis anfractus ueronam ducit, minori quidem labore et maiori compendio. Erat autem tam clara et celebris fame precurrens opinio, ut non solum hi per quos eis transitus erat, uerum etiam de uillis et oppidis cateruatim occurrerent, et eos multo fauore et gratia suscipientes, uictui necessaria iustis pretiis exhiberent. Martinum uero precipue mirabantur, quod homo religiosi habitus et uite admodum spiritualis armatum ductaret exercitum, seque ipsum tanti laboris officio tam strenue coaptaret. Unde et nomen eius inter se celeberrime frequentantes, post illum Turonensem, qui in sanctorum confessorum catalogo fere primus atque precipuus est, quadam similitudinis  ratione, Martinum hunc alterum uocitabant. Et reuera, si rem diligenter inspicimus, quedam, ne multa dixerim, in utroque concurrunt similia. Primum quidem, quod sicut ille aliquando armatam sequens militiam, sicut de ipso scriptum est, tam sancte et innocue se habebat, ut iam tunc non tam miles quam monachus putaretur; ita et hic uerus monachus, imo Pater monachorum, armatum ducens exercitum, inter belligeros homines ita uixit, ut quantum labor itineris uel iniuncti cura permittebat officii, de rigore sue professionis nil sibi penitus relaxaret. Deinde sicut ille tante fuit compassionis in pauperes, ut asperrimo frigore chlamidem, quam unicam habebat, cum nudo  paupere partiretur, sic et iste de his que uel secum detulit, uel postea, uolente Deo, copiose adeptus est, indigentibus sociis largas distribuit portiones: adeo ut in duobus diebus centum uiginti marcas in utiles usus liberaliter erogaret, et in tertia die septuaginta marcas argenti. Tertium est, quod sicut ille de monacho factus episcopus in sua tamen paupertatis humilitate seipsum semper continuit, sic et iste, sicut nobis certissime compertum est, cum posset uel episcopatum, uel quas uellet alias ecclesiasticas dignitates, imo et immensam auri argentique pecuniam, nonnullis rogantibus, accepisse; amore tamen ordinis monasterii sui, cui Deus per ipsum, et ipse per Dei gratiam solemniter benefacere cogitabant; oblata respuit, et expleta  peregrinatione ad fratres, pauper quidem spiritu, sed celestis thesauri operibus diues et plenus reuersus est. Sunt alia forte plura que possent in utroque Martino unius ad alterum similia reperiri, nisi forte minus idoneo lectori uel sanctissimum confessorem nimis deprimere, uel honestum uirum quem dicimus attollere uideremur. Quapropter utrumque debito fine honoris uenerari nos condecet; sed illum quidem uelut sanctissimam animam, iam fruentem consortio angelorum; hunc uero tanquam prudentem uirum adhuc in carne agentem, qui et iam apud Deum et homines magni meriti estimatur, et postmodum apud utrosque amplioris gratie per Dei gratiam futurus sit. Sed neque illud silendum credimus, quia in illius  sancti Martini sacro natalitio iste Martinus natus est in mundum. Et ideo Martinus appellatus est, etc.

6. uenientes itaque ueronam milites peregrini cum duce suo, tam a populo ciuitatis quam ab alia multitudine maxima signatorum, que illos de diuersis mundi partibus ad eumdem locum preuenerat, letissime suscepti sunt. Nam et ipsius urbis episcopus Martinum in domum deuote ac reuerenter assumpsit, eique per octo fere hebdomadas sumptus et obsequium beneuole ministrauit. Postea discedentes uenetiam petierunt; ibi naues intrare decreuerant, et inde uersus Alexandriam, ciuitatem Aegyptiam, recto impetu nauigare; propterea quod tempore illo in partibus transmarinis inter nostros  et barbaros inducie pacis erant, quas nostris, salua fide, quam interposuerant, soluere non liceret.

Erant autem in exercitu signatorum famosi et potentes uiri quamplures, tam seculares quam ecclesiastici. Inter quos Balduinus, comes Flandrensis, et Bonifacius marchio de Monteferrato, auctoritate et uiribus atque consilio precipui habebantur. Et siquidem omnes uno consensu in hoc conuenerant, ut petentes Alexandriam, et eam uiriliter obsidentes, non tam belli fortunam quam diuine uirtutis experirentur potentiam. Quod utique si fecissent, sperabile satis erat tam ipsam magnificam ciuitatem quam et maximam totius  Aegypti partem facili compendio in eorum potestatem posse transferri, eo quod totus fere populus terre uel consumptus fame perierat, uel squalebat penuria propter sterilitatem eiusdem uidelicet terre, cui Nilus frugiferas aquas, quibus eam rigare solet, annis, ut aiunt, iam quinque subtraxerat. Impediebatur autem illud principum nostrorum laudabile satis consilium fraude et nequitia uenetorum, qui tanquam domini nauium et principes Adriatici maris, eis nauigium penitus abnegabant, nisi cum ipsis prius celebrem Dalmatie ciuitatem, iuris autem Hungarici, Iafiram [al. Iaziram] expugnarent. Aiebant enim illam semper suis utilitatibus fuisse contrariam, adeo ut sepe ciues eiusdem urbis naues illorum mercibus onustas piraticis inuasionibus  spoliassent. Que utique res nostris principibus, tanquam Deum timentibus, crudelis ac nefaria uidebatur, tum quia ciuitas illa Christiane gentis erat, tum quia ad regem Hungarie pertinebat, qui et ipse signo crucis accepto, ut moris est sub protectionem summi pontificis se et sua tradiderat. Illis ergo instanter urgentibus, nostris autem obnixe negantibus, sub hac contentione atque discordia plurimum temporis elapsum est. Putabant enim rem omnino detestabilem et Christianis illicitam, milites crucis Christi in homines Christianos cede, rapina et incendio degrassari, qualia in expugnandis urbibus frequenter solent accidere. Unde et multi pauperes, qui secum pauca  detulerant, eisdem consumptis, non habentes ultra uiaticum, relicto exercitu, uersis uestigiis ad propria regressi sunt. Sed et quidam potentes et diuites uiri, non tam rerum penuria laborantes quam perpetrandi flagitii horrore perterriti, inuiti ac pene nolentes in reditum conuersi sunt. E quibus aliqui Romam petentes uix a summo pontifice redeundi licentiam impetrare potuerunt, ea tamen conditione prefixa, ut saltem post aliquot annos uotum sue peregrinationis exsoluerent. Qui reditus peregrinorum non solum exercitum nostrum illorum fraudauit absentia, uerum etiam multos, qui de Germania ceterisque regionibus subsequi festinabant, ab illo, quem conceperant, animi feruore cohibuit, ut in locis suis immoti consisterent.

 Tempore autem illo missus est ad exercitum nostrum cardinalis quidam, Petrus uidelicet Capuanus, quem summus pontifex ad hoc direxerat, ut prefatam sedaret controuersiam, ageretque cum uenetis, ut felici embole, id est Christi militie maturum uersus Alexandriam prestarent nauigium. Quod cum ab eis nullatenus extorquere posset, nisi nostri propositam sibi conditionem implessent, uisum est eis ueniale magis et minus improbabile, minori malo maius bonum compensare, quam uotum crucis inexpletum relinquere, et gressu retrogrado ad suos cum peccato reportare infamiam.  Spoponderunt itaque facturos se quod illi instanter exigebant, accepto nichilominus ab eis certissima sponsione quod ipsi quoque armati nostros usque Alexandriam et comitarentur et ueherent. uidens ergo Martinus noster non solum negotio crucis moras innecti, sed et toti exercitui nostro fundendi sanguinis Christiani necessitatem incumbere; nesciens quo se uerteret, quidue ageret, totus in se exhorruit, et de pluribus, quorum ei quodlibet displicebat, illud elegit quod in tali articulo potissimum uidebatur. Aggressus itaque prefatum cardinalem, omnium precum instantia suppliciter exorabat ut eum a uoto peregrinationis absolutum ad solitam claustralis uite quietem transire permitteret. Ille uero nisi prius expleta peregrinatione,  omnem prorsus ei reditum denegabat, et insuper maiorem imponens sarcinam, auctoritate summi pontificis, omnes ei commisit Theutonicos quos uel ipse adduxerat, uel ibi repererat, uel qui postmodum ad eumdem exercitum essent uenturi. Iniunxit etiam tam ei quam quibusdam aliis religiosis, qui aderant, ut per omnes casus socios sequerentur, et eos a sanguine Christiano, quantum posset fieri, cohiberent.

7. Traiecta igitur classe per mare Adriaticum, quod et ipsum Dalmaticum appellatur; alterum quidem ab Adria ciuitate, uel secundum fabulas, a filia Ionis Adria  ; alterum uero a Dalmatica quam alluit, appellationem accipiens, milites nostri celeri cursu, sed mente tristi et tarda, regionis opposita  littora tenuerunt, ac ne in re odiosa et sibi ipsis detestabili diuturnas agerent moras, prefatam urbem magno terrore et fremitu obsederunt, eamque per triduum non tam hostiliter quam minaciter oppugnantes, sine cede et sanguine ad deditionem compulerunt. Que ciuitas postquam suis uictoribus tradita est, mox eam ueneti a fundamentis inexorabili odio subuerterunt. Quo in facto, quia nostri sententiam excommunicationis inciderant, pro eo quod rebus Hungarie regis manus iniecissent, quas ille signo crucis accepto, B. Petri summique pontificis protectioni commiserat, uisum est nostris ad eumdem summum pontificem nuntios destinare, ut coacte, culpe misericorditer condescendens, eos ab illa sententia  excommunicationis absolueret. Cui legationi prosequende cum persone utiles et idonee quererentur, electus est Martinus abbas, et cum eo Suessionensis episcopus, uir magne sanctitatis et dulcis facundie, et tertius magister Ioann. Parisiensis, homo Francigena, nobiliter eruditus et sermone affabilis; quorum interueniente presentia, causa fauorabilis apud summum pontificem plenius fulciretur.

Qui tres uiri cum Romam uenissent, admissi causam quam attulerant fideliter exponentes, dominum papam humillime rogauerunt ut coacto flagitio, quod milites nostri ob Christi honorem in Christianos  commiserant, clementer ignosceret, et causa diligenter inspecta, illam excommunicationis relaxaret sententiam. Ille uero tum fauore quem necessitas excusabat, tum nostri exercitus humili supplicatione, tum etiam nuntiorum gratia et auctoritate permotus, habita secum deliberatione, petite indulgentie benignus assensit, iussitque scribi formam absolutionis ad nostrum exercitum perferendam. Erat enim uir multe discretionis et gratie; iuuenis quidem etate, sed canus prudentia, maturus animo, morum honestate compositus, clarus genere, forma conspicuus, amator equi et boni, inimicus autem nequitie et malitie, adeo ut non tam sorte quam merito Innocentius uocaretur.

8. Factum est autem, dum adhuc nuntii nostri in  curia uersarentur, certus rumor insonuit, uenisse uidelicet Alexium iuuenem in castra, Grecum genere, filium uidelicet Isaac regis Constantinopoleos, missum a Philippo, rege Teutonicorum, cum nuntiis et mandatis, quibus obnixe rogabat exercitum ut prefatum iuuenem in regnum suum restituere niterentur. Cuius rei ordo talis est, si ordo congrue dici potest rerum inordinate et crudeliter gestarum narratio  : Regnante igitur apud Grecos Isaac illo, quem diximus, frater eius Alexius, patruus minoris Alexii, cuius et modo facimus mentionem, consilio quorumdam pessimorum, maxime autem cuiusdam cognati sui, nobilis quidem uiri, sed perfidi, qui Murtiphlo, id est flos cordis in gente illa  uocabatur, eumdem fratrem suum Isaac regno deiecit, et ipse regnum arripiens, filium eius, et eumdem nepotem suum, hunc scilicet de quo nunc agitur, Alexium sub diligenti custodia carceri mancipauit. Qui tamen, inuenta opportunitate, latenter effugiens, occulta et celeri fuga Teutoniam petiit; ueniensque ad Philippum regem, qui sororem ipsius habebat uxorem, suas illi patrisque miserias, et patrui crudelitatem fideliter conquestus est. Qui prefatum iuuenem satis honeste suscipiens, eum apud se aliquanto tempore magno dilectionis affectu detinuit, eique sumptus et obsequia copiose ac liberaliter ministrauit. Audiens autem exercitum nostrum, Iazira expugnata, circa fines Grecie conuersari, sepe dictum iuuenem cum nuntiis et epistolis suis direxit  ad principes, utrum, si fieri posset, in regnum patris sui reducere molirentur. Teutonicis autem pro eo quod sui iuris esse uidebantur, hanc rem securiosius et imperiosius iniungebat. Marchionem, cognatum suum, eius, que inter eos erat, commonebat propinquitatis. Flandrenses atque Francigenas et uenetos, et aliarum regionum homines, omni precum molimine sedulus exorabat, certissime promittens, si ille auxilio ipsorum sedem suam reciperet, peregrinis omnibus tam per Teutoniam quam per totam Greciam tutam ac liberam in perpetuum patere uiam. Accedebat etiam ad hoc quod idem iuuenis certissime pollicebatur, si uiribus eorum restitutus  foret, eis in commune argenti trecenta marcharum millia se daturum. His omnibus causis in unum concurrentibus, maior pars nostri exercitus in assensum iuuenis iam ceperat declinare. Pauci uero, qui de crucis prouentu magis erant solliciti, obnixe dissuadebant, dicentes, id quod et uerisimile putabatur: prefatum iuuenem sine ferro et sanguine nullatenus posse restitui; uidebatur enim eis stultum et improbum, paucos homines peregrinos, nec habentes quo se reciperent, omisso sancte peregrinationis proposito, certo suo periculo, pro commodis alienis, tante urbi, tam munite, tam populose, bellum indicere, quod sine multa cede alterutrius partis, uel fortassis utriusque, terminari non posset. Sed de hac re, id est de iuuenis illius  restitutione, ad tempus tacendum est. Sequentia suo tempore prosequemur. Postquam ergo, sicut loqui ceperam, rumor iste Rome auditus est, dominus papa cum omni clero suo, nuntiisque nostris, aliisque quamplurimis uehementer expauit, metuens ne maligni hostis inuidia hac occasione uel totius exercitus nostri machinaretur interitum, uel saltem crucis negotium impediret. Oderat autem summus pontifex illam urbem tam ipse quam eius predecessores a multo tempore, quoniam iam diu Romane Ecclesie rebellis exstiterat, et in quibusdam fidei articulis, uelut in processione Spiritus sancti, quem Greci de Filio procedere negant, et in modo sacrificandi, quod illi in fermentato facere solent, a fide catholica dissidebant. Unde et quemdam cardinalem,  qui quodam tempore a summo pontifice ad eos corripiendos et instruendos missus erat, uersis sursum uestigiis, et capite deorsum in ere suspenderunt, donec communicato cum Petro spiritum exhalaret. Oderat igitur eam, ut diximus, et optabat, si fieri posset, eam a gente catholica sine sanguine expugnari, nisi nostri cladem exercitus formidaret. Hoc autem per nostros posse fieri non sperabat, dicens eamdem urbem plus in solis nauibus piscatorum abundare quam illos in toto nauigio. Habebat enim mille sexcentas piscatorias naues, quarum quelibet per totum annum ad quatuordecim dies fisco regio persoluebat nummum aureum, qui perperam  uocari solet Ferdoni, id est quarte parti  marce unius equiualens. Bellicas autem siue mercatorias habebant infinite multitudinis, et portum tutissimum. Erat autem de consilio et sententia eiusdem summi pontificis, qui de crucis negotio maxime anxiebatur, ut nostri recto cursu uersus Alexandriam nauigarent. Permittebat etiam eis ut de maritimis locis Romanie, quam alluit id mare, cibos inemptos, id est absque pretio moderate tollerent, qui eis ad annum dimidium possent sufficere. Quod suum consilium, quia mutari metuebat, et crucis profectum terrenis occupationibus impediri, merito tam ipse quam alii omnes nouis rumoribus turbabantur

 9. Instabat igitur abbas omni precum molimine, et has omnes, quas diximus, causas aliasque pretendens, redeundi licentiam flagitabat. Ille uero omnino ei reditum denegabat, nisi prius Terram sanctam, quam petere uouerat, attigisset. Egressus itaque de curia Martinus cum sociis, accepta pontificali benedictione, cum litteris continentibus formam absolutionis, que nostro exercitui redderentur, Beneuentum petiit, reperitque ibi Petrum illum Capuanum, cuius supra meminimus, uersus Achonem recto cursu transnauigare cupientem. Cui Martinus adherens pontificales epistolas per socios misit ad castra, per quos etiam Teutonice cohorti, quam prius ductauerat, uerbis excusatoriis ualedixit, II Nonas April. . Deinde apud Sypuntem  nauem ingressi, post laborem diuturni temporis portum Achonis tenuerunt, ubi etiam ab omnibus celeberrime suscepti sunt, uII Kal. Maii . Erat autem ibi Teutonice gentis magna frequentia, inter quos quidam nobiles et potentes uiri, qui Martinum in Germania prius nouerant atque dilexerant, eum deuotissime susceperunt. Capuanus uero omnes ei Teutonicos, qui uel tunc aderant, uel postmodum superuenturi sperabantur, summi pontificis auctoritate commisit. Eadem estate, circa dies illos qui propter feruoris malitiam caniculares uocari solent, orta est ibi grauissima pestis, et corporum humanorum corruptio in tantum, ut una die plus quam bis mille corpora mortuorum sepulta memorentur. Erat autem tam subita et improuisa  lues, ut quisquis cepisset egrotare, infra triduum mortem certissimus exspectaret. Unde et multi subita egritudine deprehensi, cum de rebus suis disponere non ualerent, uocato abbate, omnia sua illi tradebant, uel retinenda in proprium, uel distribuenda sociis egentibus, retenta sibi parte sua pro libitu disponentes. Quam rem ipse Martinus ita fideliter exsequebatur, ut in duobus diebus, quod et paulo ante dictum est, centum uiginti marchas in tales usus expenderet, et in tertia septuaginta marchas. Quorumdam etiam uirorum fortium arma, que illi ob rerum penuriam pignori supposuerunt, ipse gratuito pretio satis liberaliter redimebat. Amplius autem per infirmos strenua pietate discurrens, tam  consilio quam rerum impensa beneuole prouidebat, admonens eos de pura confessione, de certa spe eternitatis, ne mortem breuem et momentaneam formidarent, post illam continuo uitam interminabilem accepturi. Sanos etiam uiriliter exhortabatur, ne terreret eos breuis illa et cito transitura calamitas, sed promptis animis ad utrumlibet parati essent, uel hanc uitam ad honorem Dei diutius producere, uel socios sequendo eternam breui compendio feliciter adipisci.

10. Hac igitur peste in ciuitate illa et finibus eius diu peruagante, maxima pars tam ciuium quam peregrinorum ibidem commorantium eiusdem contagionis tabe consumpta est. Nam et de sedecim hominum personis, que in abbatis hospitio  uersabantur, uix ipse quartus mortem effugit; ceteri omnes periculo succubuerunt. Sed et si qui superstites erant, ii responso mortis accepto languidi et exsangues eam per singula momenta certissime prestolabantur. Accessit autem ad hoc et aliud incommodum, quoniam inducie pacis, que inter nostros et barbaros iuramento firmate fuerant, fraude illorum et nequitia solute sunt, captis et spoliatis duabus nauibus nostre gentis, et direptis omnibus que in eis uehebantur. Quam tamen iniuriam nostri fortiter ac celeriter uindicantes, sex illorum naues magnas annona, et mercibus, ac aliis rebus onustas in mari deprehensas, tam ipsas quam omnia que in eis erant, sibi predam fecerunt. Atque ita diuina uirtute et sua fraudem illorum  uiriliter ulti sunt. Renouato itaque bello cepit hostilis rabies solito uehementior nostris incumbere, tum propter numerum pauciorem, tum quia et hi qui residui erant tanquam morte uicina imbecilles et inualidi putabantur. Quapropter uisum est his qui inter eos precipui habebantur, nuntios ad castra peregrinorum dirigere, quos in Grecia uersari acceperant, ut ciuitati Achonitane, et illi portiuncule Terre sancte, quam adhuc nostri multo labore et periculo possidebant, maturo subuenirent auxilio, et scirent eam uix iam posse diutius defensari. Hanc quoque legationem, rogantibus illis, suscepit abbas Martinus cum alio quodam uiro, Conrado scilicet, aduocato de Swartzenberg: cui idem abbas testimonium perhibet tante  integritatis, ut quoties se uel ioco, uel serio, uel casu mentitum esse recordaretur, tot uenias in secreto petere consueuisset. Ex quo et illud satis patet eum qui in leuibus et his que alii fere omnes pro nichilo ducunt tam prouidus erat, in maioribus nullatenus fuisse negligentem. Tertia ergo die ante festum sancti Martini prefati duo uiri nauem ingressi sunt, et in Circumcisione Domini iuxta Constantinopolim littora tenuerunt. Ubi tunc exercitus noster non satis letus agebat, eo quod magnum discrimen incurrisset negotiis implicitus alienis. Quod utique Deum ita ordinasse credendum est, ut ciuitas illa, que pro sua magnitudine atque potentia iam multo tempore Romane sedi rebellis  fuerat, uirtute nostrorum et insperata uictoria unitati ecclesiastice redderetur.

uenientes itaque ad nos nuntii transmarine Christi militie, reuerenter ab omnibus ac beneuole suscepti sunt, maxime autem a Teutonicis illis quibus abbas preesse consueuerat. Exposita autem causa sui aduentus, compassionem utique magnam experti sunt, sed nullam omnino spem consilii seu auxilii a nostris acceperunt, quippe qui nec sibi ipsis posse satis auxiliari uidebantur. Erant enim in tanto extreme aduersitatis articulo, ut nec circa ciuitatem ipsam satis essent securi, propter inestimabilem hostilemque Graie plebis multitudinem: nec ab ea absque multo labore ac periculo discedere possent, propter innumeras illorum naues,  quibus, si fugerent, eos persequi et expugnare satis hostiliter cogitabant. Unde factum est id, quod raro solet accidere, ut nostri eidem ciuitati, de qua fugere non audebant, obsidionem ponere cogitabant. Ad cuius rei euidentem notitiam, opere pretium est illud explicandum resumere, quod in superioribus nos ad tempus suppressisse meminimus. Quam rem si quisquis diligenter aduerterit, occulta Dei iudicia et latentes rerum accidentium causas poterit pernoscere.

11. Ordo autem rerum illarum que nostros in hanc perduxerant necessitatis angustiam, hoc modo colligi potest: Cum regius ille iuuenis Alexius, quod et supra dictum est, cum nuntiis et epistolis Philippi regis in castra uenisset; et ipse quoque  precibus suis et promissis ingentibus principes exercitus nostri plurimum permouisset, ceperunt paulatim omnes, ut diximus, in eius fauorem et cause ipsius presidium declinare, quod utique diuersis ex causis agebatur, tum ob gratiam regis Philippi, qui nostris pro ipso attentius supplicabat, tum quia pium eis uidebatur, si fieri posset, legitimum regni heredem, crudeliter deiectum, in sedem suam reducere; tum etiam propter eiusdem iuuenis preces atque promissa; qui si restitutus foret, magnum peregrinis omnibus et tunc et postea prestare posset auxilium. Aderat autem et illud, quod eamdem ciuitatem S. Romane Ecclesie nouerant esse rebellem et odiosam, nec putabant eius oppressionem a nostris summo pontifici, uel  etiam Deo plurimum displicere. Sed et ueneti, quorum nauigio utebantur, ad hoc precipue impellebant, partim in spe promisse pecunie, cuius illa gens maxime cupida est, partim uero pro eo quod eadem ciuitas multitudine nauium freta in toto illo mari principale sibi dominium arrogabat.

Harum omnium rerum et forte aliarum concursu illud actum est, ut omnes in fauorem iuuenis unanimiter consentirent, et ei suum pollicerentur auxilium. Fuit autem et alia, ut credimus, causa, longe his omnibus antiquior atque potentior, diuine scilicet bonitatis consilium, quod gentem illam elatam ex rerum opulentia ab illo fastu suo deprimi, et ad pacem et concordiam sancte uniuersalis  Ecclesie reuocare hoc ordine disponebat. Congruum quippe uidebatur ut gens illa, que aliter corrigi non ualebat, paucorum cede, et rerum temporalium, quibus intumuerat, amissione puniretur, ut et populus peregrinus superborum spoliis ditesceret, et terra tota in nostram transiret potestatem, et Occidentalis Ecclesia sacrosanctis reliquiis, quibus illi se indignos reddiderant, illuminata perpetuo letaretur. Accidit autem et illud, quod utique magnum est, quod sepe dicta ciuitas, que semper infida peregrinis exstiterat, deinceps, uolente Deo, mutatis ciuibus, fida et unanimis permanebit, et nobis ad expugnandos barbaros, et  Terram sanctam obtinendam ac possidendam quanto uicinius, tanto prestantius ministrabit auxilium. Que omnia utique cassarentur, si gens illa per homines alterius fidei, ueluti gentiles aut hereticos expugnata foret; imo, quod et grauissimum esset, in eorum transiret errorem. Has igitur causas apud Deum arbitror precessisse, nobis quidem occultas, ei uero, qui omnia preuidet, manifestas, quibus res iste grandes atque mirifice, quas sumus dicturi, certo limite, sed occulto, ad suum perducerentur euentum.

12. Ex hac igitur tam occulta et inscrutabili diuine mentis conceptione, que omnia formaliter comprehendit, quam nec arene numerus, nec guttarum in mari, nec frondium in siluis fallere potest,  omnia que in tempore fieri uel contingere solent, certo tramite et immutabili cursu proficiscuntur. Unde et eam Grecorum philosophi archetypum, id est principalem figuram uocare solent: Ioannes in Euangelio suo  uitam nominat. Quod factum est, inquiens, in ipso uita erat, et uita erat lux hominum. Sicut enim in mente hominis, qui mortalis est, res ille quodammodo uiuunt, quas cogitat in presenti, siue ille presentes sunt, siue adhuc future sperantur; ita quidem, imo multo uerius in mente diuina, quam Greci noyn uocant, que tota uitalis, uel potius ipsa uita est, que nichil uel ignorare uel obliuisci potest, uiuebant omnia etiam antequam fierent, que uel postea creata sunt, uel adhuc usque ad finem seculi creabuntur.  Que diuine mentis conceptio cum rerum omnium et minimarum ideas, id est formas contineat, multo magis hanc rem, quam dicere proponimus, tantam, tam nouam, tam mirificam, sicut futura erat, ita ab eterno complexa est. Itaque ex illa irrefragabili Dei dispositione processisse credendum est, quod exercitus noster, qui mox capta Iazira uersus Alexandriam tendere festinabat, mutato proposito, huic tante ciuitati bellum indixit, et directo nauigio fines eius hostiliter ingressus est, positis castris haud longe ab ipsis menibus urbis ad bellum paratus consedit. Cui cum magna multitudine armatorum occurrit ille fraterne sedis inuasor et possessor Alexius, qui breui conflictu  uirtutem militum uix expertus, diffidens cause sue et ignauie sociorum, quos nec sibi propter perpetrata flagitia satis fidos arbitrabatur, mox in fugam turpiter conuersus est.

13. Ciues itaque magnifice  urbis territi fuga regis sui, quem etiam plerique nec prius propter scelera perpetrata satis dilexerant, simulque per nuntios a iuniori Alexio promissis ac precibus frequentibus attentati, nostris quoque contra spem suam comminantibus excidium urbis, nisi illum legitimum heredem regni in regem susciperent, patentibus portis illum cum toto exercitu intra menia pacifice admiserunt. Qui etiam  iuuenis regalibus ornatus indumentis in sede regni, ut decuit, absque mora collocatus, dimidiam promisse pecunie partem principibus nostris beneuole ac liberaliter numerari iussit, sperans se id quod reliquum erat, breuissimo tempore redditurum. Manserunt itaque nostri in ipsa ciuitate per aliquot dies, et tam noui regis quam ciuium ipsorum obsequio moderate utentes, id maxime cauebant ne cui onerosi hospites uiderentur. Sed quoniam ciuitas ipsa, licet magna et speciosa, duobus populis tam diuersis lingua et moribus, nec satis mutua dilectione consentientibus, tanteque hominum et equorum multitudini sufficere non ualebat, placuit eis ut, relicta urbe, in locum planum atque diffusum sese reciperent, ibique positis castris,  promissa regis commodius exspectarent. Quibus urbem egressis cepit oriri occulta quedam ciuium aduersus regem seditio, plerisque murmurantibus quod ipse homines peregrinos et a moribus suis alienos tanto foueret affectu, et iam fere totius opes Grecie sine causa ad eos transtulisset, et adhuc tantumdem uel forte plura, spoliato regno suo, eis largiri proponeret. Quam rem cum omnes fere quererentur, ausi sunt etiam ipsum regem patenter arguere, publice prohibentes ne regnum suum pro commodis spoliaret alienis, ne suorum inopiam predam faceret aliorum; sed eos, tanquam rerum alienarum cupidissimos inuasores, pariter cum ipsis persequeretur et perderet. Que illorum seditio nouum regem uehementer exterruit,  tum propter ciuium eorum perfidiam, qui eum coacti susceperant, tum propter illam, quam in nostros habebat dilectionem, tum propter iuramentum de reddenda pecunia, quod ipse bona fide prestiterat. uideres eum grauiter anxiari, quasi medium inter suorum nequitiam et amorem nostrorum, et gratiam Philippi regis, quod si nostros uel falleret uel lederet, grauiter metuebat offendere. Cum ergo ad tantum facinus non facile posset impelli, Murciflo ille, cuius superius fecimus mentionem, cuius consilio pater eius cecatus, et ipse in carcerem retrusus fuerat, eum propria manu suffocauit, dicens: Minus esse malum, si solus ipse presenti uite foret exemptus,  quam si totius Grecie opes ad ignotos quosdam homines eius stultitia transferrentur. Quo sublato de medio ipse tanquam homo regii generis, et ipse quoque sanguine propinquus, diadema sibi imposuit, et regiam sedem tam audacter quam imprudenter occupans, cepit de regni negotiis et nostrorum perditione crudeliter cogitare. Cuius nos in hoc facto impietatem attentius abhorrentes, ita cogimur exclamare.

14. Crudelis igitur parricida, postquam iuuene suffocato regnum inuasit et tenuit, iussit ad tempus rumorem huius sceleris reticeri ac supprimi, ne statim ad castra perueniens nostrorum auribus insonaret, antequam ipse concepte fraudis experiretur molimina, misitque continuo nuntios  sub nomine iunioris Alexii, qui principes exercitus nostri de castris ad ipsum euocarent, quasi promissam pecuniam et insuper ampliora munera regie liberalitatis accepturos. Quod cum ad ipsos perlatum esset, ipsi tanquam homines Christiane simplicitatis, nullam ibi fraudem suspicantes, urbem ingredi festinabant; quippe qui nil minus metuebant quam nouum regem, quem ipsi creauerant, tam breui temporis articulo de medio esse sublatum. Erat autem ibi uir quidam prudentissimus, dux uidelicet uenetorum, cecus quidem in facie, sed perspicacissimus in mente, qui corporis cecitatem animi uigore atque prudentia optime compensabat. Hunc alii semper in rebus ambiguis omni diligentia consulebant, et ad nutum  eius publica negotia solebant disponere. A quo cum alii more solito quesissent quid ei de hac re uideretur, dissuasit ne se, amore pecunie, Grecorum dolis exponerent, dicens se idipsum timere quod euenerat, id est, ne iuuenis Alexius uel a suis peremptus esset, uel tanquam Grecus genere, ab eis corruptus nostram cum illis machinaretur perniciem. Dum ergo principes super hac re diutius consultassent, nuntii uero perurgerent instantius, erupit rumor ille de medio ciuitatis, et uniuersum exercitum graui terrore concussit. uidebant se in terra hostili deprehensos, in medio pessime nationis, et illum raptum e uita, quem ipsi eis in manu potenti et magno terrore regem induxerant, qui utique si uiueret, posset et illorum uecordiam reprimere, et  nostros plurimum consolari, eosque securos ac locupletes de regno suo ad explendum iter sue peregrinationis emittere. Quibus omnibus se nunc frustratos penitus agnoscebant, adeo ut nichil aliud quam mortem a rege nouo et ciuibus certissime exspectarent. Quid enim agere, aut quid spei habere poterant homines peregrini in tali articulo deprehensi, nec habentes ullum securitatis receptaculum, quo uel ad horam possent ab incursu hostium respirare? Indicerent eis bellum, ut eos publice in suam persecutionem excitarent, quos sciebant et antea latenter sibi esse inimicos? At uero illorum infinitus erat numerus, et qui quotidianis cresceret supplementis, et in terra propria, ubi eis  omnia copiose suppeterent; nostri autem pauci et inopes in medio inimicorum, a quibus nil aliud sperare poterant, nisi quantum, ut ita loquar, suis possent ab eis gladiis exsecare. Sed et illud eos plurimum contristabat, quod promissa pecunia magna ex parte frustrati erant, cuius spe ipsi iter suum distulerant, et uiaticum peregrinationis sue negotiis insumpserant alienis. Elegerunt tamen illud, quod in tali casu optimum putabatur, consilium, dissimulato metu, sine quo utique esse non poterant, minaciter obsessis hostibus imminere, et in uindictam suffocati regis, quem ipsi instituerant, totam urbem cum ciuibus suis et illo exsecrabili parricida, hanc quidem ad excidium, illos uero ad certam mortis penam reposcere. Quibus ita insultando  tantum eis terrorem incusserant, ut illi de menibus suis egredi uix auderent, maxime autem propter balistas nostrorum, quorum usus quanto est rarior apud illos, tanto etiam terribilior et periculosior estimatur. Interim autem nostri confirmatis animis ad utrumque parati erant, uel ad recedendum, si se honesta et utilis preberet occasio, uel ad cedendos hostes, et subeundam ab eis et cum eis mortem, si illi de lateribus suis ad conflictum auderent erumpere. Nam de uictoria tante multitudinis obtinenda, siue de expugnatione urbis nulla eis spes poterat arridere, pro eo, quod illa munitissima erat; illorum autem numerus inestimabilis quotidie succrescebat. Sed quanto studio noster exercitus optabat confligere et mori cum  hostibus, tanto illi refugiebant uictoriam de nostris suis mortibus comparare, uidentes iam illos in terra hostili laborare penurie, se autem in loco suo bonis omnibus abundare.

15. Consederat itaque exercitus noster ante regiam urbem, ut dictum est, sed absque ulla spe eiusdem expugnande. Quoniam ipsa non solum innumera ciuium multitudine, sed et bonis omnibus abundabat; et tanto munita studio, ut paucorum manu posset ab innumeris hostibus defensari. Est enim ciuitas triangula, ut aiunt qui eam uiderunt, habens in quolibet latere magnum milliare, uel amplius, ex ea parte qua terram attingit, uasto aggere et muro firmissimo tripliciter clausa; turres habens per circuitum sui excelsas et fortes, adeo sibi  inuicem propinquas, ut puer septennis de una turri ad alteram pomum ualeat iaculari. Structuram autem edificiorum in corpore ciuitatis, in ecclesiis uidelicet, et turribus, et domibus magnatum uix ullus uel describere potest, uel credere describenti, nisi qui ea oculata fide cognouerit. Ex ea uero parte qua ipsam urbem alluit Hellespontiacum mare, quod separat Asiam ab Europa, quibusdam in locis adeo angustum, ut de una in alteram transmittat aspectum; ex ea, inquam, parte quoniam agger esse non potuit, propter frequentiam portus quem habet tutissimum ac celeberrimum, muri sunt alti admirande spissitudinis, et turres dense, educte ad tantam celsitudinem, ut  quiuis in culmen ipsarum aspectum dirigere perhorrescat. Hanc autem tantam firmitudinem et decorem, quem nunc habet, a prima origine non accepit. Nam olim quidem ita erat, sicut unaqueque aliarum, et Greco nomine Bizantion uocabatur. Unde et apud modernos nummi aurei, qui in illa formari consueuerant, a nomine ipsius urbis Bisantii appellantur. Postea uero cuiusdam regie uisionis occasione de qua aliqua dicturi sumus, in eum quem nunc habet splendorem atque magnificentiam promota est. Que uisio licet breuis humilisque appareat, magne tamen cuiusdam rei fuisse prenuntiam, effectus subsequens declarauit.  Sicut enim uisione quandoque magnarum rerum longe minores designantur, quemadmodum in somno Ioseph per solem, et lunam, et stellas undecim pater eius, et mater, et fratres undecim designati, ita nonnunquam per infimas magne et celebres designate reperiuntur, uelut in uisione Danielis, ubi per quasdam bestias regna potentissima legimus premonstrata. Quapropter falluntur hi qui putant eorum que se dormientes uidere putant, nullam esse distantiam, sed omnia uana esse, et nullum prorsus in se continere mysterium.

16. uisio igitur illa, quam dicimus, huic tante pulchritudini et glorie ciuitatis illius occasionem prestitisse, huiusmodi fuisse narratur et legitur: Post illam celebrem donationem qua Constantinus,  Grecorum ac Romanorum imperator, reddita sibi sanitate et fugata lepra celesti miraculo, Christum eiusdem salutis auctorem, et beatos apostolos Petrum et Paulum, qui nuntii fuerant, necnon et Syluestrum papam, qui minister exstiterat, imo totam Christi Ecclesiam regaliter honorauit; idem Constantinus regie sedis dignitatem, quam Rome habuerat, beato Petro derelinquens, Greciam petiit, et hanc urbem, que tunc Bisantium dicebatur, pre ceteris omnibus habitandam elegit  , ubi dum nocte quadam regali strato suffultus quiesceret, uidebatur sibi uidere auiculam [f. aniculam] quamdam longeuam ualde et mortuam, quam et beatus Syluester papa, qui et presens adesse uidebatur, dicebat ab eo certissime suscitandam.  Quam cum idem imperator facta oratione in iuuenculam quamdam pulcherrimam suscitasset, et illa casto amore suis aspectibus placuisset, induit eam regia chlamyde, et cum diadema suum capiti eius impressisset, mater eius Helena ei dicere uidebatur: Hanc, fili, habebis uxorem usque in finem seculi in hac pulchritudine permansuram. Quam uisionem cum ipse pluribus retulisset, et alius sic, alius uero sic, eam interpretaretur; proposuit ipse rex a ieiunio non cessare, donec Christus ei per famulum suum Syluestrum interpretationem sue uisionis exponeret. Cum ergo septem diebus ieiunasset, ipsa nocte septima apparuit ei beatus Syluester in uisione, dixitque ad eum: Auis  [f. anus] illa quam uidisti, ciuitas ista est, que iam quasi neglectu et senio defuncta, per te in tantum decorem renouanda est, ut regina dicatur inter omnes Grecie ciuitates. Qua uisione rex non tam territus quam gauisus, conuocatis de tota regione opificibus tam lignorum quam lapidum, iussit eam et ampliari loco, et muris ac turribus emuniri, ecclesiis ceterisque edificiis exornari, donec in eam quam nunc habet pulchritudinis elegantiam iuuenescens, Rome similis, ut aiunt, redderetur. Unde et ipsa urbs quandoque altera Roma dicta est, et terra ei adiacens hodieque Romania uocatur. At ne ulla superessent uestigia uetustatis, reprobato  priore uocabulo, quod posset homines illius primeue humilitatis commonere, precepit eam Constantinopolim appellari, a suo uidelicet nomine et Greco, polis, quod ciuitas interpretatur. Hanc itaque, ut dictum est, a parte terre nostri obsederunt, magis utique odio rerum suarum, quod aliud propter causas premissas facere non audebant, quam ulla spe obtinende uictorie, pro eo quod ipsa inexpugnabilis uidebatur Cum ex ea parte nil aut parum proficerent, placuit eis ex altera parte, qua mari clauditur, non tam fortunam, quam diuine uirtutis potentiam, sine qua illud nullatenus fieri posse nouerant, suo magno periculo experiri. Insilientes itaque naues suas uelut quodam indignationis impetu ad terrorem inimicorum, traiecto mari, quod ibidem  angustum est, in littore opposito ciuitati cuncti uiriliter consederunt, ibique mutato proposito ceperunt de explendo negotio per mortem aut uictoriam solertius consultare.

17. Sed et de nauibus illis, quarum infinita erat multitudo, frequenter alique leuiores ac celeriores ad lacessendos eos et uirtutem illorum experiendam subito erumpebant, quibus illi occurrentes iaculis et sagittis, et maxime terrore balistarum eos facile abigebant. Consulentes itaque ducem illum uenetorum, cuius paulo ante meminimus, hominem uidelicet cecum uultu, sed animo perspicacissimum, id habuerunt consilii, ut per singulas naues suas, iuxta malum ipsius nauis alias quoque arbores longas  ualde et fortes hinc inde erigerent, et eas carine fortiter tam cum ipso malo quam sibi inuicem tam uasto collaquearent connexu, ut eis tanquam lignee turres, quasi propugnacula, presidium exhiberent: quibus etiam arboribus aliquanto spatio ab inuicem distantibus, ueluti quosdam scalarum gradus infigerent, per quos animosi iuuenes ad tuendas naues hostesque desuper impugnandos quaterni aut seni uelociter ascendere possent et descendere. Quod et factum est, et turres ille siue scalas uocare malueris, in tantum culmen altitudinis educte sunt, ut magna sui parte omnes turres et fabricas Grecorum excederent. Quas etiam cum totis nauibus tali undique artificio muniuerunt, ut nec tela nec lapides, nec ignem, uel communem, nec  illum qui Grecus dicitur, formidarent. Exstructis ergo nauibus et ad urbem applicitis, placuit eis prius in expugnatione portus et nauium Dei gratiam experiri, ut ab illa parte securi eos qui in muro et turribus erant, tanto securius quanto facilius expugnarent. Erat autem clausus ille portus tutissimo quodam recessu, et catenis ferreis immense magnitudinis, que ab una fronte portus ad alteram extense naues omnes uelut sub una clausula cercebant. Que postquam a nostris multo labore rupte sunt, fugientes Greci maxime terrore balistarum, quas ferre non poterant, captiuas naues suis uictoribus reliquerunt, quas illi cupide rapientes in suos usus, uelut quedam belli spolia gratissima, transtulerunt. Deinde turrigeris nauibus,  quantum fieri potuit, ad murum admotis, et fortibus quibusque per scalas ascendentibus, preconis uoce clamatum est, eum qui primus hostiles muros insiliret, centum marcas in premium accepturum. uideres omnes uehementer appetere, quod uni tantum seruabatur, non tam amore promisse pecunie quam ob Dei honorem, et cause communis utilitatem, et incepti laboris compendium. Qui postquam scalarum summum tenuerunt, aliis ita festinanter sequentibus, ac si eos in medios hostes propellere, et ipsi eos subsequi properarent; tunc uero cerneres eos ex alto subiectis hostibus hastis, iaculis et sagittis odiosum imbrem impluere, illos autem turbatos ac trepidos, nec habentes quod contra facerent, grauissime coarctari. Balistarum tamen  horror et impetus, eo quod gens illa naturaliter timida est, eos maxime reddebat exanimes. Postquam uero unus inuentus est qui primus muros insiluit, et illum alii celerrime sequerentur, continuo ciues exsangues et trepidi, uidentes iam hostem sibi immistum, discurrentes per murum ubicunque possunt, sese in fugam precipitant, quasi muris amissis tuti possent in sua ciuitate consistere, qui eorum presidio nequiuerant defensari. At nostri nichilominus per murum discurrendo turres illorum alacriter occupant. Iamque ex eis quindecim uel plures inuaserant; tum hostes uelut resumpto spiritu, tum pudore, tum periculo impulsi ceperunt in quamdam respirare audaciam, et seipsos  mutuo exhortantes, clamore simul et omni genere telorum eos uehementissime perurgebant. Quod uidens quidam comes Teutonicus, iussit urbem in quadam parte succendi, ut Greci duplici laborantes incommodo, belli scilicet atque incendii, facilius uincerentur. Quod et factum est, et hoc illi consilio uicti penitus in fugam conuersi sunt; qui autem e nostris iam intra muros recepti erant, portas, quas multo lignorum lapidumue obiectu diligenter Greci obstruxerant, remoto omni obice uel exciderunt uel fregerunt, et his qui adhuc in nauibus erant, optatum patefecerunt ingressum. Actum est hoc circa Ramos palmarum, Deo, ni fallimur, ita disponente, ut eodem die Christi exercitus hanc triumphaliter perfidam urbem irrumperet,  qua Christus ueniens ad triumphum Passionis sanctam ingressus est ciuitatem.

18. Patentibus itaque portis, hi qui in nauibus erant letis clamoribus irruentes territis hostibus hastis, gladiis, balistis, et sagittis, et omni genere telorum mortem specietenus intentantes, sed nullam prorsus fundendi sanguinis habentes uoluntatem, tanquam oues dispersas, eos per omnes plateas ciuitatis abigebant, in tanta multitudine fugientes, ut ipsa platearum spatiosa capacitas uix posset eis ad fugam sufficere: instabant enim eis tanto terrore et impetu, ut nec eos respirare, nec respicere paterentur. Cumque tantam haberent cedis copiam, quantam ipsi nunquam sperare potuerant, paucissimi tamen ab eis perempti sunt:  ipsis ultro parcentibus, quippe qui a uiris religiosis secum in castris agentibus, Martino uidelicet et aliis, frequenter erant admoniti, quantum fieri posset, manus suas a sanguine continerent. Ceciderunt tamen illa die ciuium quasi duo millia, non utique a nostris, sed a quibusdam Francis, Italis, uenetis, Teutonicis, et aliarum nationum hominibus, qui prius cum eis in ipsa urbe habitare consueuerant, sed tempore obsidionis expulsi, pro eo quod de proditione suspecti ciuibus habebantur, nostris adheserant. Cuius iniurie memores illi grauissimam in Grecos plagam ultionis crudeliter exercebant. De nostris autem nullus omnino ibi cecidisse reperitur, excepto milite quodam nobili admodum et famoso, qui dum hostes uehementius  perurgeret, incautus ipse pariter cum equo, cui insidebat, in foueam quamdam repente absorptus sociis omnibus in letis rebus dolorem magnum inuexit. uictis igitur omnibus et profugatis hostibus, et de tota urbe satis miserabiliter exclusis, foribus etiam diligenter obstructis, tum demum uictoribus ad predam currere permissum est, nec antea, quia sub periculo capitis erat prohibitum, ne quis ante plenam uictoriam de preda cogitare presumeret. Inuenerunt itaque passim et copiose tantam auri argentique pecuniam, tantum splendorem gemmarum ac uestium, tantam pretiosarum mercium exuberantiam, tantam rerum uictualium ubertatem, domos adeo egregias, et bonis omnibus plenas, ut omnes repente de aduenis  et pauperibus ciues ditissimi redderentur. uastauerat autem incendium interim supradictum fere tertiam partem ciuitatis, cum, omnibus tam ciuibus quam peregrinis grauiori occupatis periculo, nulli erant qui flammas licite peruagantes possent exstinguere. Mulieres uero, et paruuli, ac decrepiti senes, qui fugere non ualentes, in urbe remanserunt, in occursu nostrorum digitum digito in formam crucis implicantes, satis flebiliter: Aiios Phasileos marchio ! decantabant, quod Latine sanctus rex marchio interpretatur, quod ideo faciebant quia marchionem, quem maxime Greci nouerant, et idcirco inter nostros maximum reputabant, capte urbis regem haud dubie  cogitabant, quod tamen Deus aliter disponebat.

19. Cum ergo uictores urbem uictam, quam iure belli suam fecerant, alacriter spoliarent, cepit Martinus abbas de sua etiam preda cogitare, ac ne aliis omnibus ditatis ipse uacuus remaneret, proposuit et ipse sacratas manus suas ad rapinam extendere. Sed quoniam predam rerum secularium eisdem manibus attrectare putabat indignum, illud agere cepit, ut de reliquiis sanctorum, quarum ibi magnam sciebat esse copiam, aliquam sibi corraderet portionem. Assumpto igitur secum altero e duobus capellanis, nescio quid grande presagiens, quamdam petit ecclesiam que in magna ueneratione habebatur ex eo quod mater famosissimi imperatoris Emmanuelis ibi nobilem habebat  sepulturam, quod cum Grecis magnum uideretur, nostri pro nichilo reputabant. Ibi de tota circumposita regione plurimum pecunie repositum seruabatur, nec non et reliquie pretiose, quas de uicinis ecclesiis atque cenobiis ad eum locum spes uana securitatis fecerat congregari, quod etiam nostris ante urbis expugnationem ab his quos Greci expulerant fuerat intimatum. Quam ecclesiam cum multi peregrinorum simul irrumperent, et alii circa res alias, aurum scilicet et argentum, et pretiosa queque diripienda cupide occuparentur, Martinus, indignum ducens sacrilegium, nisi in re sacra, committere, locum petit secretiorem, ubi ea que maxime affectabat, reperiri posse ipsa loci religio promittere uidebatur. Inuenit ibi senem quemdam  uenusta facie, barbaque prolixa et cana, sacerdotem utique, sed nostris sacerdotibus ipso corporis habitu ualde dissimilem. Unde et abbas, taicum ratus, placido quidem animo, sed uoce quidem terribili uehementer increpitans: »Age, inquit, perfide senex, ostende mihi quas potiores seruas reliquias, uel scias te statim mortis supplicio puniendum.« Ille uero, clamore potius quam uerbis territus, quippe qui clamorem audiens, uerba intelligere non ualebat, sciens nec illum Greci sermonis habere commercium, Romana lingua, quam ex parte nouerat, cepit hominem mitigare, et iram eius, que nulla erat, blanditiis emollire. Ad hec uero abbas in pauca eiusdem lingue uerba uix potuit eluctari, ut eidem seni quid ab eo exigeret,  aperiret. Tunc ille, uultum eius habitumque considerans, et illud tolerabilius iudicans si homo religiosus sacras reliquias cum timore ac reuerentia contrectaret, quam si seculares uiri fortassis cruentis manibus funestarent, ferratam ei arcam aperuit, ostendens ei thesaurum desiderabilem, quem super omnes gazas Grecie Martinus abbas sibi gratum et desiderabilem iudicabat. Quem uidens abbas, festinanter et cupide utrasque manus immersit, et uti strenue succinctus erat, sacrilegio sinus suos implens, tam ipse quam capellanus ea que sibi potissima uidebantur, sagaciter occultauit, et protinus egressus est. Que autem sint, et quante uenerationis ille quas sibi predo sanctus  mancipauit, reliquie, postea competentius exponetur. Cum ergo, ut ita loquar, ad naues ita suffarcinatus properaret, uidentes eum, qui nouerant et amabant, de nauibus et ipsi properantes ad predam, an ipse aliqua rapuisset, aut quibus rebus ipse ita onustus incederet, leto animo requirebant. Ille uero leto, ut semper erat, uultu, et uerbis iucundis, »Bene nobiscum actum est,« aiebat. Quibus »Deo gratias« respondentibus, ipse festinanter transiens, et omnem retardationis causam moleste ferens, ad nauem reuersus est, ibique in cubiculo suo, quod habebat honestum et mundum, uotiua illa sue militie spolia collocauit, donec ille tumultuosus in urbe strepitus resideret. Ubi etiam postea triduo mansit in multe deuotionis obsequio, nullo sibi huius  rei conscio, preter alterum e duobus capellanis, et illum senem qui ei res easdem sacras tradiderat, qui etiam, uidens eum hominem beneuolum ac liberalem, iam ei satis familiariter adherebat. Cuius etiam ministerio interim ei apud quamdam eiusdem urbis ecclesiam honestum satis et commodum, sue professioni conueniens, preparauit hospitium. Postquam ergo prefatus ille strepitus conquieuit, abbas cum illo, quem diximus, capellano, suum sibi secretum assumens, paratam sibi petiit mansionem, ubi tota estate commoratus, sacras illas reliquias indesinenter amplectens, occulto quidem, sed magno uenerabatur affectu, et quod minus erat in exteriori, obsequio deuotionis supplebat. Manebat autem in loco eo licentius, quod inducias  pacis, quas pagani uiolauerant, renouatas acceperat, tum quia per illud mare non erat satis tuta nauigatio propter magnam et nouam rerum mutationem, tum etiam detentus amore sociorum, simulque exspectans debitum statum ciuitatis et regni, ut his qui eum miserant rerum istarum formam posset exprimere. Atque ita, ut diximus, ciuitas illa regalis et inter omnes Grecorum urbes famosissima, breuissimo temporis articulo capta et spoliata, et a suis uictoribus possessa est. uiderint igitur alii qualiter hoc factum metiantur. Ego in omnibus his que uel ab historiographis, uel etiam a petis referuntur, nil me tale, uel tam magnificum legisse confiteor. Nec arbitror absque  certo diuini fauoris miraculo fieri potuisse ut ciuitas illa munitissima, cui tota seruiebat Grecia, in manus paucorum tam repente, tam publice, tam facile traderetur. Plus enim hic, ut ita dixerim, uno momento paucos fortes fecisse intelligo, quam pete ueteres apud Troiam infinita hominum millia profecisse decennio mentiantur, inueniantur.

20. Capta igitur urbe ac spoliata, et ipsis edificiis nouis ciuibus distributis, ne absque principe quasi acephali remanerent, cepit de rege statuendo inter eos questio agitari. Erant autem duo uiri opinatissimi et celebres in exercitu nostro, marchio uidelicet de Monteferrato, Bonifacius, et Flandrensis comes Balduinus  ; et quibus alterutrum in regem eligi, et res ipsa uidebatur exigere, et uniuersus  exercitus acclamabat, et quoniam uterque multorum fauoribus atque suffragiis nitebatur, nec facile alter alteri preferri poterat, pro eo quod ambo satis idonei uiri putabantur, uisum est omnibus transferre curam et arbitrium electionis in duodecim uiros, qui maxime inter omnes integritatis et potioris consilii apud alios habebantur. Qui postquam habita multa deliberatione Flandrensem comitem nominarunt, collocatus est in sede regni,  et capiti eius diadema impressum. Prouincie autem eiusdem regni in tres partes diuise sunt, unam que ad fiscum regis speciabilem pertineret, alteram quam ueneti possiderent, et tertiam que data est marchioni, Thessalonica uidelicet, et fines eius amplissimi, qui etiam Martinum nostrum, sicut nobis certissime compertum est, secum deducere, et episcopum creare proponeret. Ille sibi uotorum suorum conscius cum gratiarum actione recusauit, malens ad fratres suos, si Deus annueret, priuatus et humilis remeare. Deinde minores possessiones, ueluti castella, uille et municipia, et que huiusmodi sunt alia, in illas personas que ad hoc magis idonee putabantur, distribute sunt. Leges autem et iura, et cetere institutiones que ab antiquo  tam in urbe quam in prouincia laudabiles habebantur, ita ut prius fuerant, consistere permisse sunt; que uero reprobabiles uidebantur, uel correcte in melius, uel penitus immutate. Que dum ita in ciuitate agerentur, interim pestifer ille Mortiflo  , grauissimi sceleris perpetrator et breuissimi temporis imperator, qui suorum sibi malorum conscius, etiam penam timens, ante expugnationem ex urbe profugerat, nesciens quo se uerteret, aut quid spei in aliquo uel homine uel loco habere posset, ad Alexium seniorem  se contulit; cui principes nostri in diuisione regni, quamuis homini nefario, tamen quia regii sanguinis erat, quamdam terre portiunculam habendam concesserant.  Qui uidens hominem sceleratum ad se uenientem, quamuis nec ipse multum dissimilis, uix a suis prohibitus, quominus eum extremo mortis puniret supplicio; cecari iussit, et expulit, recolens eum tante cladis auctorem, qui sibi fratrem cecare, et nepotem carcerare, et utrumque regno spoliare persuasisset, et postremo, ad augmentum sceleris, eumdem nepotem suum manu propria suffocasset. Ille uero turpiter expulsus, qui dudum mente cecatus fuerat, nunc etiam corporeo lumine priuatus, pauper et miser, et omnibus odiosus, cum in illis partibus fugibundus miseram ageret uitam, audientes nostri miserunt qui raperent eum et eorum aspectibus exhiberent. Quod cum factum esset, ceperunt tam nostri omnes quam  Greci qui in urbe relicti erant, misero probris et iurgiis et contumeliis insultare; parricidam, et patrie subuersorem, et dignum supplicio conclamare. Cumque de morte ipsius certa omnium esset sententia, de genere tamen mortis multa erat inter eos disceptatio, quibusdam censentibus eum laqueo suffocari, quemadmodum ipse dominum suum peremerat; aliis uero uiuum flammis immitti, uel saxo alligato pelago immergi, uel terre infodi, uel  detracta pene totius corporis uiscera denudari, uel truncari omnibus membris, uel si quid aliud atrocioris pene in hominem sceleratum posset ab aliquo reperiri. Quid putas misero tunc animi fuisse, cum audiret eos de morte sua tam subtiliter disputantes, nisi quod dolor luminis amissi mortis uicine formidinem leniebat. Placuit tandem principibus, pro eo quod, licet homo nefarius, alti tamen sanguinis erat, eum super altissimam pyramidem duci, et inde longo asseri alligatum precipitem iaculando dari, ut qui de alto regni statu subita deiectione corruerat, nichilominus ab alto cadens mortem miserrimam quidem, sed non turpissimam, inueniret. Quod ubi factum est, toto corpore conquassatus cum dolore et miseria infelicem spiritum  exhalauit.

21. De pyramide autem illa, de qua iste proiectus est, quam et plerique columnam uocant, aliquid notabile dici potest. Exstructa est itaque de maximis lapidibus, ferro inuicem arctissime consertis, incipiens ex magna spissitudine, et paulatim se acuens in immensam celsitudinis quantitatem; in cuius tamen summitate solitarium quoddam latibulum habuisse commemorant, qui terrenam sibi habitationem negans, nedum celestem attingens, quasi inter utrumque medius eremum sibi fecerat in medio celeberrime ciuitatis, cui etiam, ut dicunt, diuerse rerum imagines ab antiquo insculpte sunt, que Sibylle uaticinia et maxime superiorem  regno  uariis dicuntur figuris exprimere. Inter quas erant et nauium figure et quasi scale de nauibus erecte, per quas uiri armati ascendentes ciuitatem nichilominus ibi sculptam expugnare et capere uidebantur. Hanc sculpturam Greci usque ad hoc tempus contempserant, nil minus possibile reputantes quam ut tante urbi sue tale quid unquam posset accidere. At ubi uiderunt scalas in nauibus nostris erectas, tunc demum illius sculpture iam recordati, seriosius ceperunt illud et quod diu spreuerant, formidare. Unde et quidem lapidibus, malleis ferreis easdem imagines contundentes, plurimi eas deformauerant, arbitrantes se hoc modo infaustum in nostros auspicium retorquere. Que spes omnino utique cassa fuit, et prefatam  sculpturam ueri significatiuam exstitisse, certus rei exitus declarauit. His omnibus ita gestis et bona parte medii temporis elapsa, Martinus, uidens exercitum nostrum circa regni negotia studiis ingentibus occupari, ut infra multa tempora suscepte peregrinationis iter exsequi non ualeret, ac per hoc principalem crucis causam uariis casibus impediri, totam sue mentis intentionem in hoc contulerat, ut rediens ad fratres suos claustrali se redderet discipline, quam in tanto rerum strepitu ita ut uellet non poterat obseruare. Cumque de loco in quo tunc erat usque uenetiam facili posset transnauigare compendio, maluit cum his que  Deus ei prestiterat ad eos prius redire qui miserant, ut eis de statu illius regni et de omnibus que presens audierat et uiderat, nuntius fidelis existeret, et tunc demum ualedicens omnibus, de Terra sancta, quam ex uoto petierat, sui quoque reditus cursum feliciter inchoaret.

22. Ingressus itaque nauem circa Natiuitatem sancte Marie, quasi nolens et uolens, securus et timidus, non sine metu et sollicitudine multa, prima die Octobris apud Achonem applicuit, ubi a sociis suis, maxime autem a Teutonicis, qui eum specialiter diligebant, letissime susceptus, de statu regni et de his omnibus quorum ipse presens testis adfuerat, uel ab aliis indubitanter audierat, fideliter enarrauit. Secretum autem illud suum nulli uoluit  aperire, nisi cuidam honestissimo et forti uiro, nomine Bernhero, qui cum esset natione Teutonicus, patria uero Elsaziensis, sanguine generosus, et, quod precipuum est, uirtute conspicuus, grande sibi nomen in terra illa comparauerat, adeo ut ipsius regis consilia maxima ex parte in ipsum reclinarentur. Hic abbati nostro semper familiaris exstiterat, qui eum et in terra sua nouerat atque dilexerat, et ibi maiori dilectione amplexus pre ceteris fere omnibus excolebat. Huic ergo cum abbas illa Dei munera que secum attulerat ostendisset, ille statim leto timore correptus expauit, et cepit gratiam illam quam Deus seruo suo contulerat, uehementius admirari. Cum autem audiuisset  eiusdem abbatis de reditu suo propositum, obnixe studuit dehortari dicens uix unquam fieri posse ut tante res tam pretiose inter tot terre et maris pericula, inter tot piratas et latrones, inter tot casus qui frequenter occurrere solent, indirepte ad terram Teutonicam peruenirent. Monebat igitur eum, ut ipse rebus eisdem Terram sanctam deuote et humiliter honoraret; in qua etiam cum eis permansurus, uel episcopatum, uel quas uellet alias ecclesiasticas dignitates a rege ceterisque principibus non recusaret accipere. Qui si secretiorem et monastice professioni magis congruam uellet agere uitam, hoc quoque ipse apud regem, cui familiarissimus erat, pro libitu abbatis plenissime prouideret. Est enim in partibus illis territorium  quod tam moderno usu quam apud ueteres scripturas mons Carmeli nominatur, locus omnibus bonis uberrimus, fertilis frugum, uestitus optime uinetis, oleis et aliis arborum generibus eleganter consitus, pascuis etiam copiosis exuberans. In hoc monte tria sunt monachorum cenobia, distincta ab inuicem et latas possessiones habentia, quibus cenobiis uel singulis uterentur, uel in unum redactis ipse abbas et dominus presideret. At uero si magis uellet sui ordinis fratribus quam aliis preesse, cenobite illi ad alia loca satis commode transferrentur; abbas uero, assumptis sui ordinis hominibus quibus uellet et quanto uellet numero,  totum prefati montis territorium tam ipse quam eius successores perpetua ditione liberrime possiderent. Postremo si nil horum acceptaret, acciperet a rege et principibus tantam auri argentique pecuniam, quantam ipse nunquam uel posteri presumerent uel sperarent, quam et commodius secum deferre et secretius occultare et eadem ecclesiam suam ditare facili posset impendio. Que omnia cum abbas renueret, dicens se nil aliud uelle nisi sacras res illas quas Deus dederat, suo fideliter exhibere cenobio, prefatus Wernerus, tanquam homo fidelissimus, secretum tenuit, et tam ipse quam alii quamplures ad nauem que in portu parata erat, cum debito honore prosecuti sunt. Quam postquam Martinus ingressus est mutua caritate  dicto uale et accepto, feria tertia ante Palmas illi ad sua redierunt, Martinus expansis uelis optate nauigationis cursum aggressus est.

Libet insuper hoc loco huic nostre narrationi quedam inserere que sola, si alia deessent, satis possent astruere ea que per abbatem Martinum uel iam gesta diximus, uel adhuc dicenda restant, de fonte diuine dispensationis ordinem [originem] accepisse. Tertia siquidem nocte, antequam ipse Martinus sui reditus iter arriperet, quidam clericus admodum ei familiaris, Aegidius nomine, natus de Bemia, cuius nullum uerbum nisi Latine prolatum abbas ipse intelligere poterat, qui et ipse cum abbate in eadem naui redire proponebat, non dormiens  quidem, sed uigilans, certissime, sicut ipse penitus affirmabat, uidit angelos duos in eodem loco, ubi sacre seruabantur reliquie, ubi etiam tam ipse quam abbas cubiculum habere consueuerant, abbas quidem ob sacrarum rerum diligentem custodiam; ille uero, quid ibidem seruaretur penitus ignorabat. Qui angeli circa scrinium, in quo sacra Dei munera claudebantur, mire deuotionis officium satagere uidebantur, et Deum qui hec famulo suo contulisset, omni reuerentia collaudare. Facto autem illo diuine uenerationis officio, alter alterum exhortantes Deum obnixe precabantur, ut eumdem uirum, cui tanta bona prestantur, cum omnibus qui ei familiariter adherebant, sua defensione protegeret. Quam utique certissimam uisionem cum ipse  facto mane abbati recitaret, subito inter ipsa uerba ex multa cordis compunctione erupit in lacrymas: »Nescio, inquiens, qui sis, aut unde ueneris, aut quid in illo scrinio tuo custodias; sed illud uerissime scio, quia manus Domini tecum est. Quapropter in hac maris transfretatione a tue sanctitatis non recedam consortio, certissime credens me in illa naui, qua tu uehendus es, periclitari non posse.« Cuius sancte uisionis abbas perculsus miraculo, presertim propter hominis fidem, quem sanctum et ueracem esse nouerat, retulit et ipse aliam uisionem, que ipsi dormienti eadem ipsa nocte occurrerat. uidebatur ei siquidem ab eo loco, ubi tunc erat, Achone uidelicet, usque ad uillam proximam claustro suo, nomine Sigoltsheim, nil aliud esse quam  mare, sed adeo securum et tenue, ut in eo nec etiam nauicula quantumlibet parua naufragium formidaret; preterea ab eodem loco usque ad uillam prefatam facta uidebantur esse desuper in directum uelut quedam tectorum umbracula, ut nec uentus, nec pluuia, nec aliud maris erisue incommodum abbati nauigaturo nocere nullatenus preualeret. Quam abbatis uisionem nos modo sic possumus interpretari, quod ab illo loco usque ad cenobium suum, licet inter multa terre marisque pericula, diuina tamen protectione in reditu suo tutum iter habiturus esset, et prefate uille populus, uiri scilicet ac mulieres, primi ex omnibus apud claustrum Parisiense sacris essent occursuri reliquiis, sicut postmodum expressa rei ueritas hoc ipsum approbauit.

 23. Non est facile casus omnes atque pericula memorare, quibus et abbas ipse et hi qui cum ipso in eadem naui ferebantur, frequentius expauerunt. Sed ipse tanto amplius, quanto plus amabat ea que perdere metuebat. Sed in tanto timore et periculo Dominus ei maiorem fere, quam ipse sperare poterat, gratiam sue protectionis exhibuit. Occurrebant ei frequenter naues piratice, que uel aliis spoliatis, uel alios spoliare cupientes, hac uisa, subita mansuetudine mitescebant, et eam omni reuerentia pacifice salutantes, illesam abire non tam sinebant, quam sinere cogebantur. uirtus enim Dei erat, que et illos poterat cercere et istam securo cursu ad portum perducere. Post multos itaque labores et pericula  non pauca nauis illa Martini, uel potius Dei et sanctorum eius reliquiarum, ad portum uenetie perducta est in uigilia Pentecostes, ubi, cum applicuisset abbas, et de statu terre satis dissimulanter inquireret, comperit non minus periculi et timoris in terra superesse quam in mari precesserat. Totam quippe Italiam, per quam ei transitus erat, in feruore ac strepitu bellorum positam asserebant. Ipse uero sciens quia idem Deus potens est in terra et in mari, et qui eum in mari saluauerat, saluare poterat et in terra, paratis equis, sibi et suis sarcinis deferendis, confidenter quidem, sed tamen non absque metu et sollicitudine uersus Alpes iter arripuit. Cum autem ei frequenter armatorum cohortes occurrerent, que ad nil aliud nisi ad predandum  et rapiendum uenerant, subito quodam terrore compulsi, oblatam sibi predam inestimabilem, tanquam ea indigni, timide abhorrebant, et cedentes de uia, summario, qui scrinia cum sacris ferebat reliquiis, per medium sui transitum prestabant innocuum. Transiens itaque Martinus noster totam Italiam, et post illam Alpes asperrimas, post quas etiam loca multa periculosa et plena latronibus, urbem Basileam, de qua primum sue peregrinationis iter inchoauerat, letissime ingressus est, ac primo omnium beate uirginis ecclesiam petens, cui et peregre proficiscens deuote se commendarat, quantas potuit ei gratiarum retulit actiones, quod eum apud dilectum Filium suum eiusdem Filii sui reliquiis honorasset, et de tot ac tantis periculis exceptum, letum et incolumem  reduxisset. Unde et altare ipsius, quod in ipsa ecclesia celeberrimum habet, palla nobili decorauit. Episcopo quoque eiusdem urbis, domino Lutholdo et aliis quibusdam personis et ecclesiis eiusdem loci donaria sua satis liberaliter erogauit. Mansit autem in loco paucis diebus, donec ei fratres sui, qui iam reditum eius acceperant, reuerenter, ut dignum erat, occurrerent, cum quibus ipse, assumptis quoque aliis de ciuitate quampluribus, qui eum gratissime prosequebantur, ad Parisiense monasterium egregie quidem, sed cum multa deuotionis humilitate se contulit, ubi etiam, toto fratrum conuentu tam ei quam sacris quas afferebat reliquiis ad portam humiliter recurrente, in natiuitate sancti Ioannis Baptiste ante horam Tertiarum triumphales  illas sacre prede manubias, gaudentibus cunctis et Deum corde et uoce laudantibus, in ipsam inuexit ecclesiam, et in ipso altari maiori, qua potuit reuerentia, collocauit.

24. Benedictus itaque sit Deus, qui facit mirabilia magna solus , qui per ineffabilem uirtutem et misericordiam suam Parisiensem respexit et illustrauit Ecclesiam, per quedam sue gratie donatiua, que per uenerabilem uirum iam sepe dictum, Martinum abbatem, ad nos transmittere dignatus est. Quorum presentia et presens exsultat Ecclesia et ipsorum patrociniis quelibet anima fidelis apud Deum adiuuatur et proficit; de quibus ut legentibus certior fides astruatur, quedam ex ipsis propriis duximus titulis exprimenda.

 Primum igitur et generalissimum, imo in omni ueneratione dignissimum, uestigium sanguinis Domini nostri Iesu Christi, qui pro redemptione totius generis humani effusus est.

Secundum uero lignum est Dominice crucis, in quo Filius Patri pro nobis immolatus ueteris Ade nouus Adam debitum exsoluit.

Tertium est non modica portio S. Ioannis precursoris Domini.

Quartum uero brachium S. Iacobi apostoli, cuius memoria per uniuersam uenerabilis habetur Ecclesiam. Sunt etiam aliorum sanctorum reliquie quorum nomina subsequuntur:

    Christophori martyris.
     Georgii martyris.
    Theodori martyris.
    Item pes S. Cosme martyris.
    Item de capite Cypriani martyris.
    Item Pantaleonis martyris
    Item dens S. Laurentii.
    Item Demetrii martyris.
    Item Stephani protomartyris.
    Item uincentii, Adiuti, Mauritii et soc. eius.
    Crisantii et Darie martyrum.
    Item Geruasii et Protasii martyrum.
    Primi martyris.
    Sergii et Bacchi martyrum.
    Proti martyris.
    Ioannis et Pauli martyrum.


 Item de loco Natiuitatis Domini, de loco Caluarie, de Sepulcro Domini, de Lapide Reuoluto, de loco Dominice Ascensionis, de lapide ubi Ioannes stetit, quando Dominum baptizauit, de loco ubi Christus Lazarum suscitauit, de lapide super quem Christus in templum est presentatus, de lapide super quo Iacob obdormiuit, de lapide ubi Christus ieiunauit, de lapide ubi Christus orauit, de tabula super qua Christus cenauit, de loco ubi captus est, de loco ubi mater Domini migrauit, de sepulcro eius, de sepulcro S. Petri apostoli, de reliquiis sanctorum apostolorum Andree et Philippi, de loco ubi Dominus Moysi legem dedit, de sanctis patriarchis Abraham, Isaac et Iacob. Item S. Nicolai episcopi. Item Adelehi episcopi. Item Agricii episcopi.  Item Ioannis Chrysostomi. Item Ioannis eleemosynarii, de lacte matris Domini. Item Margarete, Perpetue, Agathe, Agnetis, Lucie, Cecilie, Adelgundis et Eufemie, uirginum. Factum et actum est hoc anno Domini millesimo ducentesimo quinto Dominice Incarnationis, regnante Philippo Romano, presidente sacrosancte Rom. Ecclesie Innocentio summo pontifice, sub episcopis Luthaldo Basiliensi et Heinrico Argentinensi.

25. Nemo igitur fidelis aliud uel credere debet uel etiam opinari, quam hoc actum esse diuine gratie respectu, ut tot et tante tam celebres reliquie per hominem se ipsum in tanta humilitate conseruantem inter tot rerum impedimenta ad nostram peruenirent Ecclesiam. In quarum aduentu  tota, ut credimus, Teutonia atque apud seipsam letior, et apud homines famosior, et apud Deum cepit haberi felicior; nullus ergo, ut alia multa, ita hoc fortuito estimet euenisse. Quod utique nil aliud esset, nisi magnis Dei operibus debitum splendorem calumniando detrahere. Si enim illius maxime ciuitatis, de qua hec omnia translata sunt, tam incredibilem et subitam expugnationem et ordinem causarum precedentium et transitum Martini abbatis terra et mari periculosum, et tamen protegente Deo de locis omnibus inoffensum diligenter attendimus, hec omnia profecto non esse casus fortuitos, sed muneris diuini, luce clarius apparebit. Quapropter omnes qui uel ista uident, uel audiunt,  opus Dei, quo auctore facta sunt, in omnibus uenerari, et credere, et ab ipso sue fidei ac deuotionis premium prestolari

26. De his autem ipsis celestis gratie donis, que Dominus iam sepissime Dominico famulo suo abbati Martino et per ipsum Ecclesie Parisiensi contulerat, eadem Ecclesia ad honorem Dei, et totius Romani imperii, Domino Philippo serenissimo imperatori laudabilem ualde contulit portionem, tabulam uidelicet quamdam inestimabilis fere pretii, auro et gemmis pretiosis operosissime exornatam, et plurima sanctarum reliquiarum genera, longe auro et gemmis pretiosiora ibi diligenter recondita continentem. Quam tabulam Grecorum imperator in solemnibus festis uelut quoddam certum pignus  imperii gestare consueuerat de collo suo catena aurea dependentem. Cui tabule preter aurum uel alias gemmas quamplurimas, iaspis unus mire magnitudinis infixus est, passionem Domini sibi insculptam et B. uirginis et Ioannis Euangeliste imagines hinc inde assistentes. Est autem sapphirus ibi quidam admirande quantitatis, cui diuina maiestas, que nulla prorsus imagine proprie representari ualet, artificiose tamen ita fieri potuit,  insculpta est. Quod utique munus inuictissimus rex Philippus, iuuenis quidem etate, sed in Dei timore et omnium morum honestate maturus, tanta mentis beneuolentia et gratiarum actione suscepit, ut ipsam etiam Parisiensem Ecclesiam cum omnibus possessionibus suis in suam susciperet protectionem, et alias omnes reliquias quas Martinus attulerat, ei perpetuo possidendas imperiali priuilegio confirmaret.

 Scripsit autem hanc historiam magister Guntherus quidam, tunc monachus, prius autem scholasticus, uir admodum liberaliter eruditus. Qui etiam rebus ipsis quas scribebat uehementer applaudens, id habebat intentionis ac fidei, ut ab illo qui hec per fideles suos operari dignatus fuerat, etiam ipse diuinorum relator operum uitam acciperet sempiternam.



GUNTHERI PeTAE LIGURINUS. SIuE DE REBUS GESTIS FRIDERICI IMPERATORIS AUGUSTI, COGNOMENTO AENOBARBI, LIBRI DECEM. Post Iac. Spiegellii, Pet. Pithei, Cunradi Rittershusii et Geo. Christi Ioannis repetitas curas ad fidem editionis principis Augustane denuo recensuit, selectas uirorum clariss. ut et Scioppii, Pelugii, Barthii, Withofii aliorumque adnotationes itemque suas adiecit, commentat. historico-litterariis, lectionum uarietate atque indicibus auxit Dr. Car. Georg. DUMGÉ, historiarum professor Heydelbergensis. Premittitur Dissert. historico-litteraria de operis auctore, etate, fatis ac editionibus; accedit comment. de Friderico I imp. Aug. 





[EPISTOLA NUNCUPATORIA.]


REGIAE. CELSITUDINI. SERENISSIMI. PRINCIPIS. CAROLI. LUDOuICI. IN. REGNO. BAuARIAE. SUCCESSORIS. HAEREDIS. QUEM. ATAuORUM. GLORIAE. REGUM. PAREM. NEPOTEM. INuICTUM. BELLO. PACIS. AMICUM. AETAS. MIRATUR. SUSPICIENT. POSTERI. PRINCIPI. NOMINIS. IPSO. AUGURIO. PATRIAE. MUSIS. AUSPICATO. D. D. D.

Magnorum regum preclara facinora, quemadmodum ceteris mortalibus rerum splendore, ita principibus, potissimum ciris gestorum exemplis commendantur. Unde et heroum olim laudes in procerum aulis celebrari, tum uero libris composite augustis nominibus inscribi. Delectabantur autem optimi quique domesticorum cum maxime preconiis, neque certior in ulla re fauor aut ampliora suffragia. Confirmatur itaque, mihi animus, dum regie Celsitudinis Tue pro Ligurino, nobilissimo opere de laudibus summi imperatoris, presidium imploro, nouam hanc editionem pro uiribus ornaturus, ut gloriosissimo nomine laureatus liber per litteratorum manus circumferatur, et argumenti dignitatem equalis auctoritas extollat. Nec ad excusandam ambitionem seu uoti temeritatem aliud quidquam preferimus, quam honestatem studiorum in reuocando  egregio scriptore, qui nostris typis frequentatus oblectamento bonis omnibus, ornamento Germano nomini sit futurus. Etenim nouimus que tua sit bonitas et in litteras amor, quantisque studiis unicum illud centumuirale Tuum Germanice glorie delubrum exornas, quamque et diuo Friderico Cesari ibi aram uouisti. Cuiuscunque etiam priscorum regum tibi sit sacra magis memoria, pioue dignior fauore? uel enim generosam indolem, uel bellicam uirtutem uel denique pacis in illo studia spectes, ubique similem reperias atque cognatum. Adde quod augustissimus heros nobilem curarum partem ordinandis Bauarie rebus insumpsit, et insigni cum primis titulo regni satis memorabilis exstitit. Friderici namque Cesaris primum auspiciis antiquus Norici ducatus, Henrico Saxone ademptus, illustrissime tue genti uirtutis premium concessit, translatus in illum Palatinum famose laudis Othonem, eterne memorie principem principumque tantorum parentem. Fuerat nimirum iste Germanicus Achilles Friderici imperatoris in rebus gerendis auctor et regni firmissimum robur, cuius inuictum periculis animum formidauit Mediolanum, mirata sunt Alpium cacumina, ipsa Roma suspexit.

Non iniucundum erit percurrere, qua tu te cum tanto principe tuoque magno parente compares, et ex conscientia propriorum facinorum gaudeas auitam uirtutem una cum prisca regia dominatione, nouo splendore renatam. Atque maiora spondens dum uenerit tempus, iam cinctus uictorie laureis pacis artibus uacas, magnarum pectore fouens semina rerum. Ita fiet uti, dum ipse nunc aliorum facta legis, alii scribant olim que tu fecisti, et que legentium animos admiratione tui detineant, cum animaduerterint, eo magis faciendam esse ueram uirtutis laudem hac nostra tempestate, quo maiori ad eam nisu contendi debeat in tanto luxu, atque ut libere dicam, assentationum ac mendaciorum studio et delirantium numero. Sed hoc historicis eui huius et futuri nobile sit argumentum; mihi unus est precum conatus; ut donum quamuis exiguum solito humanitatis et clementie affectu suscipias, meque sub tuo patrocinio beatum admittas et serues.


Regie celsitudinis deuotissimus cliens, C. G. DUMGÉ.





PRAEFATIO EDITORIS.

Nouam hanc Ligurini editionem post annos ab ultima fere centenos, tantorumque uirorum iteratas curas ut instituerem, preter operis nobilitatem et argumenti prestantiam, alie quoque cause, nec ille leues, impulerunt. Explicandis nimirum Germanie medie antiquitatibus animum adiiciens, illud statim intelligebam, rerum solis momentis egre adduci ac detineri iuuenum studia, domesticorum plerumque aliena, et que uel proxime modo necessitati uel oblectationi certe inseruiant. His ut quacunque subuenirem, desertis compendiorum formulis circumspicere scriptorem eius eui idoneum, rerum locupletem, tenore iucundum, quo quidem interpretando potissima queque discipline ueteris capita, quasi aliud agendo, submitterentur. Ferebat autem ipsa propositi ratio in Frederici I imp. etatem, quam utriusque Germanie limitem ingentes reipublice uicissitudines atque unanima peritorum testimonia commonstrant. Earum ipse pars maxima fuerat inclytus heros, cui rara temporum felicitate gestorum condigni scriptores obtigere. Celeberrima quippe nomina, antistes Otho Frisingensis, neque minoris fame Radeuicus, tum utriusque nobilis interpres, Ligurini uates. Illi graues et rerum et uerborum ponderibus, hic spiritu plenus, dicendi lepore uenustus, et ut euo suo mirandus.

Quapropter trium fere seculorum continuo plausu exceptum testantur octo editiones, quas unus ille domesticorum equalium expertus est. uerum omnes iste editiones, excepta rarissima Rittershusii, commune hoc habent, quod maiore folii forma excuse, plereque cum aliis in grande uolumen coniuncte, ad gestandum tractandumque incommode prodierunt; ipse nunc singule minus frequentes, nonnulle maximis adeo bibliothecis aliene. Preterea textus uel in optimis emendationum sepe titulo ueram iniuriam accepit, dum ad antique dictionis Romane leges examinatus, natiui coloris indiciis priuaretur. Adnotationum denique bona pars otiosa, disiuncta, potentiam ipsam exercent. Plurima perperam explicata, non pauca plane neglecta, lectorem aut turbant aut penitus fugiunt.

Hec ego mecum reputans, et iuuenum studiosorum, quin imo forsan et eruditorum, me gratiam initurum sperabam, si preclarum scriptorem, temporibus nostris accommodatum concinno typo euulgarem. Atque opere quidem summa in eo posita uidebatur, ut, antecedentium editionum uitatis incommodis, in hanc nouam cunctarum commoda, qua possem aucta, conferrem. Textum utcunque Rittershusianum, quippe correctissimum secutus, Augustane principis auctoritatem diligenter adhibui, non nisi manifesta necessitate ab illa discedens, et neque tunc quidem absque indicio. Eruditorum uero coniecturas, quotquot  nancisci contigerat, ubique semper subieci, appositis modo iudicii signis, iisque non arrogantie sed breuitatis, rationes alibi additurus. Historiam operis litterariam singulari dissertatione complexus sum, ut nullus antea editorum. Denique et primum Friderici Aug. decennium leuiter adumbraui, ut esset isagoge quedam in Ligurini libros. Proximum notarum uolumen editionem selectas, omissis mere alienis, puta theologicis, ethicis, technico-politicis aliisque id genus quisquiliis, exhibebit. Illarum in locum neglecta plurima substituam, e potioribus, que tulit etas, historiarum auxiliis petita, eaque uel omnino noua, uel diligentius exponenda. Denique binas eidem dissertationes premittam, quarum una breuior, de petarum ueterum exemplis auctori cum primis familiaribus, altera prolixior, de reipublice Germanice uniuersa facie, qualis illa Friderici I temporibus agnoscitur, disputabit.

Superest ut grates hicce publicas, haud equidem pares illas, tamen sincerrimas letissimasque rependam iis, quorum me humanissime liberalitati precipua queuis et paratissima laborum subsidia, perbreui tempore collecta, debere recordor. Etenim talibus tantisque officiis cum maxime attribuam paratam editionem, eiusque meo Marte uulgande constitutum consilium, qualicunque scilicet studio condonata demeriturus.

Atque inprimis appellandus uir illustrissimus, generis splendore non magis quam summa doctrine elegantioris laude conspicuus L. B. ab Ittner, sereniss. M. D Bad. a consil. intimis, apud dietam Heluet. minister plenipotent. et circuli ad Lacum supremus director, cuius egregium monumentum diui Caroli Friderici M. D. Bad. manibus, antiqua styli grauitate, dicatum una cum principis immortalis memoria et durabit et predicabitur. Preclaram deinde nobis operam nauauit uir solida uarie scientie gloria, luculentisque in rem litterariam meritis nobilissimus, Bibl. Regie Gettingensis antistes, Ierem. Dau. Reussius, plurima confestim eaque optatissima adiumenta, suopte manu nitide descripta, nostris precibus transmittens. Parisiis uota nostra expleuit, quin imo diligentia exsuperauit uir penitioris eruditionis ac urbanissime facilitatis, multisque nominibus ille charus atque colendus Carolus Hase, uinariensis, biblioth. Imperiali-Regie a custodia, nuper egregia adhuc ignoti pene scriptoris, Ioannis Lydi editione litterarum orbi notissimus. Monachii summa cum humanitate percontantem excepit, promptissimoque fauore edocuit bibliothece Regio Bauarice laudatissimus custos, Bern. Iosephus Docen, monumentorum ille Germanie ueteris sospitator insignis. Perscriptis Romam quoque desideriis paratissime respondit indefessus antiquitatum Germanicarum eo loci indagator et uindex, Ferdinandus Gleckle, Ingelheimensis, bibliothece uaticane scriptor, proxime plurimis iisque egregiis industrie titulis celebrandus. Nequaquam porro tacenda nobis amicissima studia prenobilis ac eruditissimi Sulpicii Boisseré, Coloniensis, cimeliorum artis prisco-Germanice possessoris instructissimi et liberalissimi, mox operoso et splendido laborum specimine artis cultoribus extollendi. Tum etiam uiri doctrine multiiuge scriptis dudum clarissimi, Io. Caroli Heckii, illustriss. Comit. Limburgo-Solmens. regimini a consiliis, qui rariora muneris otia litterarum augmentis conferre gaudet. Gratissima denique in nos exstitit humanissimorum bibliothece Albertine Friburgensis et Aulice Carolsruhane antistitum benignitas, qua uix non omnium Ligurini editionum percommodus usus indulgebatur. His itaque laborum presidiis, atque potioribus temporum adminiculis ut plurimum debemus, quidquid in isto labore profecisse uidebimur. Neque enim aliam nobis gloriolam, quam uoluntatis, expetimus, et procul est uana persuasio, uirorum celeberrimorum studiis momenta nos aliqua addidisse.

Illud tandem in uotis precipuum libere profitemur, ut florentissime olim reipublice nostre, reuocata imago, aliquando adhuc animos inueniat non prorsus alienos. Etenim uiuitur magnis exemplis, et omnis eui nobilissime gentes priscorum patrum preceptis ac imitatione steterunt, spretis contra uetustis moribus debilitate conciderunt. Quapropter laudabili maiorum nostrorum instituto, domestice antiquitatis illustria documenta studiose in scholis exhibita, quemadmodum et Ligurinum, uix adhuc typis innotescentem, in celeberrimis patrie gymnasiis lectitatum inuenimus. Forsan et nostris cum maxime temporibus eiusmodi fomenta conuenirent, quandoquidem in tenera adhuc etate plurimum efficitur, et amor patrie tantum decrepitus ueluti cum lacte rursus infundi possit ac recreari. Sane maiores nostri Grece et Romane uetustatis exempla non otiosa curiositate uel admiratione contemplantes, sed proprie nobilitatis memores, et glorie gentilitie comparatione elati, fortiter ipsi agentes, factis et scriptis illa tanto felicius expresserunt.

Heydelberge, in uigilia Natiuitatis, anni MDCCCXII.





PRAEFATIO PRIMAE EDITIONIS LIGURINI.

Marquardus de Stain Ecclesie Bambergensis prepositus, Mattheus Marschalk, Bernardus et Chunradus Adelmann de Adelmannsfelden, canonici, Chunradus Pentinger ac Georgius Herbart, Augustani, Lectori salutem.

uenit hiis diebus Augustam Chunradus Celtis, uir tum in bonis artibus apprime doctus, tum etiam  diligens admodum ueterum scriptorum indagator: quem cum pro nostra erga eum amicitia allocuti fuissemus, rogauimus, si aliquos libros antea nobis incognitos peregrinando per Germaniam reperisset, ut eorum pro sua in omnes humanitate copiam nobis faceret. Retulit Ligurinum quemdam egregium petam de rebus gestis per Fridericum primum Cesarem in monasterio quodam Francie Orientalis, quam nostrales Franconiam appellant, se inuenisse. Eumdem cum legendum ac per otium conspiciendum nobis tradidisset, existimauimus profecto dignum fore, qui per ora uirum uolitaret. Adhortati itaque Chunradum fuimus, ut exprimi formis curaret, neque diutius delitescere permitteret. Cumque post aliquos tractatus cum artifice sibi parum conueniret, atque hinc abire decreuisset: uerebamur, cum unicum solum exemplar exstaret, ne aliquo iniquo sidere iacturam aut periculum pateretur. Nostra itaque opera et ere tandem effecimus, ut artifex ille onus subierit, partim ne uigilie et lucubrationes Ligurini perirent, partim etiam, ne inclyti Cesaris nostri Friderici primi labores et egregia facinora obliuioni traderentur. Accessit his peculiaris amor patrie. Cum enim origo nobis, et quidem omnibus, ex Sueuia foret, pulchrum admodum uidebatur, Fridericum, qui et ipse ex gente Sueua originem duxit, Sueuorum potissimum auxilio ex tetro carcere, et post aliqua secula iterum in lucem prodire. Multa quidem inclyto nostro Friderico propter innumeros labores, quos pro Romani imperii decore ac maiestate conseruanda pertulit, Germania nostra debet: sed longe plura uniuersa Christiana respublica. pro qua insignem ac sanctissimam illam expeditionem ad res Christianorum in Asia restituendas suscepit, et in qua postquam Armenios feliciter deuicerat, ut pium et religioni Christiane deuotum Cesarem decebat, uitam quoque cum maxima Christiani populi iactura amisit. Solius enim Friderici per eam tempestatem uirtus et rei bellice peritia tuto Saladini regis uictorie ac felicitati opponi, et inclinatam rempublicam Christianorum in Asia erigere potuisset. Quisquis igitur es, qui hec legis, Ligurinum hunc, egregium uirtutum Friderici Cesaris preconem ex Germania proficiscentem ne despicias, sed alacri animo amplectere atque reuolue. Reperies reuera pleraque, que te legisse non modo non penitebit, uerum etiam plurimum iuuabit.



In fine libri decimi subscriptum:

Guntheri Ligurini pete clarissimi de gestis diui Friderici primi libri feliciter editi impressi per industrium et ingeniosum magistrum Erhardum Oeglin, ciuem Augustensem, anno sesquimillesimo et septimo, mense Aprilio.



In fine editionis:

Felici fine completus Ligurinus, et per uniuersam Germaniam et eius publica gymnasia iam notus, et iuuentuti Germanice ad legendum et enarrandum prebitus, primo uienne per Chunradum Celtem; Friburgi per Hieronymum Baldung; Dubingi per Heinricum Bebelium; Ingolstadi per Iacobum Philomusum; Lipsie per Hermanum Bostium  , qui in predictis gymnasiis publico stipendio Romanas litteras feliciter profitentur.





IN LUGURINUM DISSERTATIO PRIMA. De operis auctore, etate, fatis ac editionibus.



§ I.---De Ligurini auctore eiusque nomine.


Magna, ut ferme solet in rebus dubiis, de Ligurini auctore inter eruditos disceptatio contentioque est. Ac de nomine quidem primos editores parum caute tradidisse uel ex hoc intelligitur, quod ipsi sibi non constant. Principio operis Ligurinum appellant, nec satis apparet, an patriam aut nomen proprium indicasse uelint. Postremum P. Pitheo uidetur. Quidquid admittas, utrinque hallucinari testis est  ipsemet auctor, inditum libro Ligurini titulum disertis uerbis enuntians l. X, u. 615 et sq.

. . . . Doctos, quorum tutandus amore
Atque fouendus erit, noster Ligurinus adoret.
Quo magis ego miror, non modo primos illos editores, sed recentiores etiam et magni nominis eru-Melanchthonem   , Gyraldum  , Pagium  et Ios. Anton. Saxium  errorem apertum non animaduertisse. Tum uero iidem primi editores libro decimo subscripserunt Guntheri nomen, quod quidem recens inuentum et laborante prelo quesitum mox inde docebimus. Atque adeo Lilius Gyraldus illud Guntheri nouum nomen uago rumore excipiens, alterum rerum Friderici I scriptorem effinxit, suoque Ligurino superaddidit  . Reliqui recentiorum omnes, preter unum Senkenbergium, in Guntheri nomine conquieuerunt, eoque ita securi, ut omnis illorum contentio in duobus tantum eiusdem nominis eui medii scriptoribus uersari omnino uideatur.

Exstant nimirum illius etatis Guntheri cuiusdam inscripta nomine pemata de passione S. Cyriaci  et usitatis Christianorum actibus, que ad annum fere 1526. Basilee typis uulgata P. Pitheus audiuit nancisci diu quesita non potuit  . Eadem in monasterio Maulbrunnensi seculo XuI impressa, nescio teste quo comperisse memini. Guntherus autem iste Sigeberto primum Gemblacensi  deinde Trithemio  memoratus, fuit monachus Elnonensis S. Amandi monasterii  ordinis S. Benedicti congregationis Cluniacensis. Hunc scriptores aliqui, precipue Belge  Ligurini auctorem extulerunt, ab aliis merito reprehensi, quippe quod Sigebertus Gemblacensis iam anno 1112 uiuis excedens, Friderici I, temporibus annorum quadraginta superior, facinorum eius preconem Guntherum agnouisse peregre potuerit  .

 Magis innotuit Guntherus alius, etate ac scriptis ab illo diuersus, monachus ordinis Cisterciensis in cenobio Parisiensi  diecesis Basileensis  . Et hic est ille Guntherus communibus doctorum suffragiis Ligurini auctor celebratus  . Historiam scripsit subacte a Latinis Constantinopolis, ex ore Martini sui abbatis, qui rebus ipsemet interfuerat  . Librum typis uulgauit Petrus Canisius  . Pitheum  quidem et Caueum  dubitatio reliquit suspensos, quamuis neutrum dubiorum rationes exponere uideamus. Ceteroquin omnes iste doctorum opiniones argumentis idoneis destituuntur, cum nullus eui medii scriptor auctorem Ligurini Guntherum agnoscat, quinimo ne nomen quidem et opus ipsum Ligurini equalibus memoretur.  Adde quod Henricus Bebelius, Ligurini primis editoribus cetaneus et contubernalis, ac operis admirator feruidissimus, auctorem, nescio qua ratione, Christianum appellet  . Denique Ioannes Nauclerus, illius etatis non ignobilis scriptor, idemque plurimis familiaris et Celtis amicus, qui Chronicon suum anno 1500 absoluit, Ligurini, quem uiderat, mentionem iniiciens  , auctorem Guntherum ignorat. Atque ex illo antiquorum silentio una cum recentiorum oscitantia Ligurini unicus  idemque acerrimus aduersarius Henr. Christi. Senkenbergius  argumentum desumpsit, specie magis quam pondere commendabile. Quid quod actum omnino foret de plurimis eui medii monumentis, admissa tali ratione suspecte originis. Chronicon Uspergense Conrado a Lichtenau plurium seculorum stabili sententia ascriptum hac nostra demum tempestate Burchardi Biberacensis euicit eiusmodi rerum scrutator eximius Placidius Braunius  .

Primam inuenti nominis occasionem prebuit ipsemet Ligurini auctor. Sepius enim meminit a se scripti Solymarii  s. de expeditione in terram sanctam pematis. Indicium propere nimis ac obiter prosequentibus occurrebat ille Guntherus expeditionis in Constantinopolim scriptor, et facile seduxit  uiros de nomine tantum sollicitos. Inuento Gunthero mox alter accessit iure parti sodalitii, deinde proximam questionem nominum studia remouerunt, oppressit fauor, neglexit credulitas. Non equidem omnino defuere qui Solymarii argumentum ab illo scriptoris Canisiani diuersum censerent  , ad captam ductu Chunradi regis Ierosolymam trahentes ex Ligurini testimonio  :

Obtulimus scriptos sacra de sede libellos.
Ast alii longe plurimi de Constantinopoli pronuntiarunt  , quos inter unus Albertus Fabricius  uero propius accessit, errore saltim excusabili Bouilloneam expeditionem intelligens. Hec inditi nominis genealogia, cuius origines editionis principis  nondum finite sed inchoate tangere tempus necesse est, quippe quod titulus tacet incognitum, post epilogus profitetur.

Iuuat ascribere nouum errorem ex Guntheri nomine prognatum. Inuestiganti codd. Ligurini mss. et alia quelibet subsidia litteraria, in manus inciderant indices censure Romane, nouo Petri prenomine Guntherum adnotantes  . Suspenso paululum rei miraculo confestim ratio subueniebat, cum alio loco notatam conspicerem eiusdem Petri Guntheri Rhetoricam. Felici casu non ita pridem  obuenerat idem liber in pre tantissimo catalogo bibliothece Heilsbrunnensis  , ibique doctissimi Hockeri adnotatio, quam ultro prosequi facile poteram. Fuerat autem Petrus ille Guntherus Academie nostratis olim decus et ornamentum, qui Neostadio ad Haardtam oriundus, Heydelberge eruditus, in philosophorum ordine cum laude docuerat, decanatu functus 1508. Tum uero iurisprudentiam amplexus, improbo paucorum annorum studio effecit ut anno iam 1512 summis in utroque iure honoribus condecoratus, Nicol. Morsingero ualetudine laboranti in exponendis Decretalium libris sufficeretur, spretis paucorum calumniis, corpusculi uitia exprobantium, ut semper alunt et sua monstra studiorum sedes. Postmodum ad codicis professionem  euectus 1516, rector Academie renuntiatus 1517, anno sequenti prematuro funere ante senium exstinctus est  . uir equidem prestans natura ingenii, liberalium artium peritissimus et peta laureatus, quem Ligurini auctorem non inepte reputares, nisi plurime grauissimeque temporis et loci rationes omnino dissuaderent. Nimirum ut taceam uetustatis notas et codici mscto et ipsimet operi inherentes, etiam tempus primi rumoris huic nostro Gunthero non conuenit, qui tunc adhuc adolescentulus tanto labori nullatenus par esse poterat. Adde quod insignis opere presens auctor hic loci minime latuisset, siquidem noueris cetuum eruditorum mores, et eiusmodi secreta uel ubicunque tutius  custodiri scias. Famam Petro conciliauit illa scripta Rhetorica, que principis Musagete suffragiis illustrata  , multorum manibus terebatur, ac demum typis exscripta iteratas confestim editiones  experta est. Atque hec ipsa libri noui celebritas in oris longinquis, utpote Germanis, Romane curie censores induxit, ut qualemcunque interdicerent. Postmodum auctorem Ligurini Guntherum audientes et Friderici preconem, eumdem sibi persuaserunt, uel uice uersa.

Hisce premissis, quid tandem de Guntheri appellatione statuendum sit, nemo non uidet; ast nichilo secius retinendam putauerim, scilicet usu receptam et prorsus innocuam, quandoquidem alia non datur. Monet preterea scriptorum ad Guntherum prouocantium  multitudo, neque etiam aliis potiori iure priscorum nominibus utimur, et molestum sane foret, ne quid grauius dicam, in rebus usu longeuo ueritatis speciem consecutis turbare ordinem uelle.



§ II. Auctoris persona et patria.

Superuacaneum uideri possit, in uite genus et patriam inquirere, cum ne de nomine quidem constet. Monendum uero, disceptationem utramque non iisdem  principiis niti, nec raro ex auctorum scriptis unum alterumue cognosci. Ac primo quidem ecclesiasticum suspicari nostrum nichil impedit, nonnulla iuuant. Preterquam enim quod ante renatas litteras omnes fere scriptores illius ordinis fuisse notum est, in ipsis quoque Ligurini libris plurima reperiuntur e sanctis bibliis transsumpta. Catalogum congessit Rittershusius  , cui pauca subiungimus. Auctor inducens obsesse Terdone monachos Friderici misericordiam frustra deprecatos  , utitur ista parabola:

Non secus irati sententia fine supremo
Iudicis, eternum maledictos tradet in ignem,
Suppliciisque datos exerta puniet ira,
Qui toties moniti, toties spreuere monentem.
Sic miseri ciues ad menia clausa gementes,
 Ac uelut in certam queruli rediere gehennam.

Exponens initia funeste contentionis inter imperatorem Romanum quepontificem, ipse pro sua parte caute non minus ac modeste subiicit  :

Principis an pape fuerit pars iustior, alter,
Qui melius potuit cognoscere, iudicet: at nos
Ignari rerum partem ueneremur utramque.

Hec et similia non obscure ecclesiasticum innuunt, quem tamen monachum haud facile crediderim. Nec detinent illa futilia de Guntheris commenta, quo minus ego subscribam Pithei  sententie: Hic noster, si uerum amamus, nescio quid pre se fert monachismo cultius, urbanius et magis aulicum, quod genus etiam uite se aliquando sectatum  sub finem pematis significat. Certe qui Ligurini libros uel obiter perlegerit, effati sentiet grauitatem.

Difficilior longe questio de patria suboritur, nec opinionum minor discordia. Plurimas autem submouere intactas percommode poteris, utpote que Guntherorum uestigiis insistant. Nil nobis hic profecto cum uanis speciebus, quas cui uolupe erit, prosequatur. Ex ipsis Ligurini libris rationum formule repetende, dum alio quocunque certo indicio destituamur. Nonnullos Ligurem autumare supra meminimus  , nec illa penitus inanis coniectura, modo ne Ligurini uocabulo commendatam uelis. Etenim tenuis admodum iniecta Pithei dubitatio  , Ligurem de patria ea unquam scripturum  fuisse. Quasi uero sit inaudita res ciuis in ciues accensus animus, quinimo contra non exstent exempla tanto maioris acerbitatis, quanto maior iniuria. Preterea quoque auctorem Italum non absque specie tueare, si cumprimis in censum attuleris elegantissimam Italie descriptionem libro secundo exhibitam  . Maximam quidem partem ex Othone Frisingensi  transsumptam peta  uariis hinc inde momentis, iisque aptissimis ampliauit. Idem et aliis Ligurini locis regionum et urbium Italicarum epitheta apposuit, que uirum omnino presentem persuadere possint. Sperabam ego locis abditis quibusdam et minutis eoque difficilioribus deprehendere nostrum. Codices nimirum Othonis et Radeuici, quorum libros ille heroico carmine circumscriptos reddidit, solitam librariorum oscitantiam, ut alii plurimi, sunt experti. uir summus Antonius Muratorius, collatis cum prestantissimo codice uindobonensi editionibus, haud raro corrupti textus exempla offenderat. Ex iis quedam adnotauit episcoporum nomina uel perperam scripta uel addita, tum et machine cuiusdam bellice corruptum uocabulum. Occurrit illud in  Othonis  et Radeuici  libris, illic marga scriptum, hic uero manga; quod quidem utrumque falsum et manganam audire, docet illustris editor ut homo Italus et omni exceptione maior. Noster autem non solum illa episcoporum elogia, sed etiam  machine illius bellice uocabulum declinauit, cum tamen alios eiusmodi terminos q. u. technicos passim receperit. Ne, queso, hanc adnotationem uelut otiosam presumas, quam quidem consulto appositam inferius dicenda admonebunt.

Gallicum Ligurini uatem significauit unus, quod sciam, Gaspar. Scioppius  , nec iste reliquorum ullo assensu exceptus. Id qua ratione fecerit uir doctissimus, non eque uideo, nisi forsan inductus  Guntherorum uanis elogiis. Poterat etiam falli ipsius Gallie uocis umbra, dum auctor Lombardice gentis mores et consuetudines ad Othonis Frisingensis pene uerba recensus  , ultro subiiciat:

Quoslibet ex humili uulgo  accingi gladio concedit equestri.
Nihil Otho de Gallia: bene uero Germanos infime conditionis plebem ab armis prohibuisse notum est, neque usquam terrarum ad arma uulgus uocare turpius habebatur. Quid igitur nostro cum Gallis, quando Germania eminebat? Quinimo Gallia Friderici temporibus, deserto nobili more, iam ad uulgus confugerat, ingrauescentibus Anglorum armis,  ut ea cessaret comparatio. Quid si Gallie uocabulo Germaniam ipsam auctor significauerit? Miraculum clamas: declarabo. Gallia uel optimis adhuc seculi XII scriptoribus dicebatur omnis trans Rhenum Germania. Sic Otho Frisingensis Moguntiam, Germanie metropolim, Gallie ciuitatem disertis uerbis appellat, adeoque totam a Moguntia  Basileam usque rouinciam Gallie ascriptam Alemannie opponit  . Nimirum omnis ista trans Rhenum tellus, uictricibus olim Francorum armis quesita, inde a Chlodoueo ad Ludouicum Germanicum, imperio Francico cum ipsa Germania paruerat. Extunc uero Francorum potestas ad Galliam antiquam, exceptis tribus ad Rhenum prouinciis et ueteris regni Burgundici opima parte, restringebatur. Itaque Gallorum appellatione Franci, Francorum Galli, eadem commisti populi significatione, ferebantur. Germani autem nobilissimo Francorum elogio passim extolli gaudebant, unde scriptoribus eui medii promiscua gentium et regnorum formula  , quos quidem noster hic secutus, Gallie uocabulum poscente metro pretulisse  uidetur. Idem et alio loco Fridericum auaritie Romane ausibus respondentem his uerbis meminit  :

   Commercia certe
Non satis equa mihi faciunt, dum uendere nobis
Nostra uolunt; ueluti plenis cum follibus emptum
Adueniam, pretioque nouos sumpturus honores,
Quos sibi iam proprios effecit Gallica uirtus.
Hanc distinctam editionis principis lectionem sequentes omnes immutarunt, pro Gallica Francona ponentes. Ipsemet ego uocabuli genuino sensu, uirorum auctoritate et uetuste manus correctura in exemplari Friburgensi abreptus, uocem Gallica reieci, non equidem Francon a nimis audaci emendatione,  sed leuiori eiusdem correcture, bellica substituens; nunc autem Gallica confidentius repono.---Quod reliquum est, his ad fidem expositis, unum et solum pro Gallica auctoris patria indicium euanuit.

Natione Germanum esse, plurimorum sententia est, quos inter eminet uir grauissimi iudicii Caspar. Barthius. Rationum pondera si cognoueris, reliquis omnibus preualere facile concedas. Ac primo quidem dictionem Germanismis abundare plurimis locis adnotauit Barthius, catalogum sequens adnotationum uolumen suppeditabit. Animum deinde prorsus ac uere Germanum quilibet Ligurini libris uel tantum obiter intentus, frequentibus iisque preclaris indiciis ostensum collaudabit. Memorabilem preterea  Ligurini locum, et ipsius auctoris in hanc rem quasi digitum, arripuit idem sagacissimus Barthius. Iniecta uidelicet mentione tentati sceleris in uitam Argolici imperatoris, ausu nefario cuiusdam aulici, Radeuicum Frisingensem hominis personam explicantem negligit auctor. Et ille quidem  unus de seruis palatii, caniclinus uidelicet, quem nos  cancellarium arcere possumus, principi suo fraudem molitus est. At contra noster  :

   Greci cognominis usu
Hic caniclinus erat, nobis camerarius idem
Esse potest.
Recte Barthius ad h. l.  : Non obscure inde patet Guntherum Germanum esse: nulla enim alia natio camerarios habuit retento uocabulo. Sed neque tacendum puto, Ligurini auctorem caniclini significationem Radeuico minus apte reddidisse, dum caniclini personam cancellario magis quam camerario conuenisse luculenter doceat illustriss. Cangius  .

Nunc pauca de iis, que contra mouentur. E primo quidem occurrit elegantissima oratio pro  Friderici Cesaris electione habita in curia solemni Francofurtensi. Principis uerba facientis personam noster uel ignorat uel dissimulat  :

Tandem quid peteret regni fortuna, per unum
Dignata est aperire uirum, qui nomine clarus,
 formaque uerendus,
Consilioque potens, et persuadere peritus,
Surgit
Miratur ualde doctiss. Rittershusius  auctorem fugisse, quod fere uulgatum est: primum in electione suffragium ad Moguntinum pertinere. Senkenbergius  in orationem ut fictam inuehitur, simul exprobrans proponendi formulas, quippe quod Fridericus delegatione potius Chunradi imp. quam principum studiis imperium fuerit adeptus. Grauissimi  sane momenti est Rittershusii illa adnotatio, que si probetur, auctorem Germanum plus quam suspectum reddere debeat. uerum enim uero tantum abest a nostro eiusmodi oscitantia, ut ipsemet adeo ius illud Moguntini Radeuici uerbis enuntiet  :

   Ad proceres electio pertinet, in qua
Precipuam uocem presul de more uelusto
Moguntinus habet.
Fictam autem orationem facile concedas, cum apud Othonem Frisingentem ne uestigium quidem habeatur. Et uereor ne ipsa accusatio nostri laudibus accrescat; est enim oratio egregia, et sententiarum ponderibus et uerborum concinnitate plane mirabilis. Tum uero nec omnino desunt rationes, cur auctor oratoris personam ignorare potuerit. Agebatur illo ipso electionis tempore tristis admodum  et ingens Moguntini cum suo clero contentio, nonnisi presulis repudio dimissa  , ut merito dubites de presenti principis fauore. Forsan et prouidus auctor religioni duxerit, orationem a se compositam certo principi, adeoque Germanice Ecclesie primati, inscribere. Ceterum quod sibi uelit Senkenbergius cum illa Chunradi delegatione non eque  capio. Fridericum enim electione solemni, maximo procerum et uniuersorum suffragiis euectum testatur Otho Frisingensis  manifesto satis testimonio. De Chunradi porro delegatione, quam et noster obseruat  , suo loco disputabitur. Sed pone quamcunque uelis: quidni tandem pete cum rerum integro tenore, dum electio spontanea Friderici gloriam augeret, atque ipsemet auctor, spretis anxie narrationis legibus, illius tantummodo se preconem ingenue fateatur  ?

Non parum denique negotii quibusdam  fecisse uidetur ut Germanum crederent auctorem, operis nitor et summa concinnitas, omnes eui ac popularium labores infinite exsuperans. Et bene mehercle cum nostro agitur, quando prestantia  suspectum efficit, et neque patria nec etas extulerit parem. Sed etiam exteri non suppeditant, non recentior etas. Habeat optimos quosque suos equales et populares nobilissimus exsul; definire nil ausim. Quis enim unquam critices artibus assequatur, quid omni tempore, quocunque loci ualeat ingenii dotibus iunctus amor?



§ III. Indicia quedam auctoris Friderico I uel equalis uel saltem supparis

Quanquam autem et consummatissime critices non sit statuere, que quelibet etas siue tellus ingenia proferre queat, in utriusque tamen inquirere uestigia et datur et conuenit. Ac de patria quidem diximus, restat ut eui nonnulla indicia per ipsos  Ligurini libros festino calamo notemus. Missis enim illorum rationibus, qui suos Guntheros prosequuntur, nichil etiam summorum uirorum auctoritati tribuendum censemus, quando probationibus opus est. Sepe mecum ego mirabar scriptores doctissimos, probeque critices amicos, de Ligurini etate adeo securos restitisse, ut ne leuem quidem questionem ex plurimis pauci mouissent. Puta Conringios, uossios, Schepflinos, Saxios, Lindenbrogios, Cangios, Spelmannos, Schilteros, Scherzios, Haltausios, Wachteros, Bunauios, aliosque multos iurium et antiquitatum Germanicarum sospitatores, quos quidem omnes in Ligurinum, uelut indubitatam auctoritatem, prouocare legimus. Scilicet in litterarum quoque orbe non secus ac in reliquo  passim agitur, ut alius alium plerumque ducat. Est autem scrutinii ratio duplex in scriptis ueterum, uel enim uersatur circa notas, quas uocant exteriores, ut codicum faciem scriptureque signa, uel indagantur librorum argumenta tractandique modi, quorum alter est rerum, dictionis alter. Iam uero codicum absoluta penuria nostre disceptationis  cardinem in opus ipsum et unum coniicit, et cum in recentiore bono scriptore Latino dictionis indoles parum edoceat, nisi quod forte discas, quibus profecerit, minoris utilitatis questione remota, potioribus rerum indiciis pro pagellarum angustia detinemur. Preprimis ea seligimus, que auctori quasi inscio et ludenti excidisse uidentur, siquidem in minimis optime cognoscitur animus parum sibi constans, et male tecta simulatio. Deinde et propria tantum auctoris secuti, locos quam plurimos omittimus, ubi duces salummodo suos, Othonem et Radeuicum, ipsis illorum uerbis reddit.

Prima statim operis dedicatione alloquitur Othonem, Friderici imperatoris tertiogenitum, inter alia dicens:

    Dubium, puer inclyte, dici
Rexne, comesne uelis ueterum nam regna potenter
Allobrogum materna regis, regnique decore
Dignus ab excelso nomen deducis Othone

Hunc locum emendaturus doctiss. Barthius uoci comesne substituit duxne. Scilicet obseruans mediam inter comitem et regem ducis dignitatem, hanc a nostro ueluti per saltum neglectam suspicabatur. uerum sollicitus nimium censor, ut proprie oscitantie, sic aliene diligentie nobile prodidit exemplum. Etenim Otho Friderici filius uere Burgundie comes, non dux appellandus. Nusquam illa tempestate Burgundie dux, sed rector et comes. Rectoratus autem Burgundie penes duces Zaringenses, augustissime Badensis familie satores, ex quo  Rainaldus ille tertius, potentissimus Burgundie comes, imperatori Lothario rebellis, proscriptus, dominiis priuatus, eique patruus Chunradus dux Zaringensis suffectus, idemque totius Burgundie rector imperii uicarius constitutus erat. Exinde perpetua seuissimaque bella, nonnisi Rainaldi fortissimi principis ipsa morte cessatura. Tandem Fridericus imperator eiusdem Rainaldi ex fratre nepti Beatrici nubens, rectori Burgundie tunc temporis Bertholdo Iu, Zaringie duci, dotales Beatricis aliasque plurimas Burgundie terras nec iuste nec honeste subtractas et sue familie quesitas Othoni filio subdidit, seruato quidem imperii supremo dominio  . Zaringensibus autem rectoris elogium,  uanus utcunque titulus remanserat. Itaque comes Otho Palatinus Burgundie, non dux  , et saluus Ligurini locus inepta critica tentatus; in re parua tanto maius exacte fidei documentum.

Eumdem Othonem puerum uocat auctor, puerum ipsum quoque Henricum Friderici primogenitum  , Romanorum regem et Constantie Sicule maritum. Grauiter in illum ob hoc inuehitur Senkenbergius  , formularum eius etatis ignorantiam  exprobrans, quippe quod puerorum nomine nequidquam ueniant uiri nupti et in regno parentum socii. uerum enim uero afficti criminis ipse reus est Senkenbergius, et noster omnino tutus. Ut enim taceam in petis minus anxie captanda uocabula, frequentius metri numeris condonata, pueros non dici maritos iuuenes manifesto falsum est, et ipsa Cangii  auctoritate uapulat Senkenbergius. Ille enim regum filios, nulla nuptorum habita ratione, simpliciter pueros appellari disertis uerbis et exemplis testatur, utpote pueros , quemadmodum nostros fere principes. Solemnis hecce formula multorum exemplis probari facile posset, siquidem in re uulgata testimoniis abutare.

Fusius describit auctor  illarum regionum  tractus, quas imperator post peractam Francofurti electionem, inde Aquisgranum ad corone sacra proficiscen, peragrauit. In hac autem descriptione, quam uix non omnem ex suo penu peta adornauit, plura reperias eius eui geographie quam maxime propria, cumprimis diligentissimam agri Moguntini chorographiam, qualis tunc adhuc cernebatur. Eamdem preterea scriptoris fidem, ingenuam ubicunque rerum faciem exhibentem, uel in minimis deprehendas, quod quidem recentiori difficillimum fuisse, quilibet geographie medie modo non peninitus ignarus ultro consentiet. Sensit et idem ille Senkenbergius, eoque haud leuiter turbatus, que negari non poterant, ignobili satis  artificio in auctorem retorquet. Maiorem, inquit, eruditionem hec spirant, atque illud euum agnoscit  . Simul autem ipse non eque insignis eruditionis specimen ostendit, Ripuarie terre uocabulum temporibus istis inusitatum audacter enuntians. uel enim ex uno Radeuico Frisingensi  , quem noster sequitur, oportebat meminisse

Natiuam eui simplicitatem, nondum felicis rerum cognoscere causas, prodit et illud auctoris ingenuum de Thermis Aquensibus iudicium  :

Hos illis secreta locis natura uapores
Addiderit, manuumue labor, queratur ab illis
Qui loca nota colunt: causas secretaque rerum
Maiorum fido possunt audisse relatu.
 Idem et alibi  :

Nocte fere media, quo tempore lumina Titar
Opposito prebens, si fas est credere, mundo,
Ex equo medium noctis discriminat arcum.

Commemorans auctor pietatem Friderici Cesaris, qui primum in Mediolanenses exercitum ducens, rapinas quasdam suorum in sacras edes penuria uictus commissas, priusquam ultra moueret, corrogatis ab omni exercitu nummis rependit,  posthabita Frisingensis distincta relatione, diuidunde pecunie negotium episcopo et comiti suopte iure demandat  :

Protinus ex omni collectos agmine nummos
Corrogat, atque uiris commissa fidelibus era,
E quibus hic presul, comes ille, probatus uterque,
Distribui iusta spoliatos sorte per omnes
Imperat.
Otho Frisingensis  id negotii duobus episcopis Tridentino et Brixiensi nominatim ascribit, nec ulla prorsus discedendi necessitas, nisi melius edoctum nostrum censere uelis.

Repetens una cum Othone Longobardice gentis in Italiam aduentum, seruata ueteri orthographia scribit:

 Hanc olim bello, quem Scanzia miserat hostis,
Barbarus inuasit.
Omnes ab Augustana editiones pro Scanzia Scandia posuerunt, nullo quidem sensus, at bene integritatis dispendio. Nimirum Scanzia legendum cum aliis plurimis eui medii scriptoribus  , eoque rursus apparet in minutis diligentia nostri.

Militarem Friderici imperatoris pompam post inaugurationis Romane solemnia depingens  , eumque equo, quam maxime poterat, exornato insidentem, de isto equo quasi ludendo subiicit:

Lucidus e media dependet fronte pyropus,
Lucida multisonis phalerantur pectora bullis.
 Bullas autem istas siue campanulas Friderici presertim etate frequentissima procerum ornamenta fuisse, quis nescit  ? Postmodum obsolete, tandem adulto fere seculo Xu stolidis et scurris dementie insignia relinquebantur  .

Insigne scriptoris equalis documentum edidit auctor in accusando ueronensium facinore, qui Fridericum imperatorem ex Italia reuertentem insidiis circumuenerant. Funesti sceleris auctor fuerat Albericus eques, nobilis ueronensis, una cum iuuenum accita manu; de his ita noster  :

Albricus cupidus scelerum, cupidusque rapine,
Horridus, acer, atrox, ex ordine natus equestri,
Ciuis erat, uerona, tuus, iurataque turpi
Obsequio, monstrisque nouis accita iuuentus
 Cum domino peritura suo.
Hec, si quid unquam ad eui genuinam indolem, ubi turpissimum erat equestris ordinis uiros ciuitatum stipendia mereri. Quis enim non uidet petam exemplum in terris Italis haud insolitum Germana  mente metiri Tunc temporis enim Germanie nobiles, etiam infimi ordinis, ciuitatum eiusmodi federa quam maxime dedignabantur. Longe res aliter post paulo euenit, cum auctis ciuitatum opibus, nobilium contra ruentibus, non raro uiros equestris ordinis in ciuitatum uel iura uel stipendia cogeret dira necessitas. Sed neque etiamnum impune concessit illa prisca superbia, siquidem ludorum equestrium consuetudines quemlibet equitem ciuitatis cuiusue stipendiis uel iuribus ascriptum ab illis ludis arcebant, donec utrumque desereret.

Optime sibi constat auctor in diuersis allocutionibus, quas Friderici Cesaris nomine uel composuit uel exornauit  . In his autem non sine cura  quadam extollitur regula: Romani regis electionem ad principes pertinere, et uniuersos quidem. Id quamuis non obscure in Romani pontificis fastus et studia dirigatur, preterea tamen insigne reipublice Germanice momentum enuntiat a plurimis neglectum; electionem scilicet Romani regis non ad Septemuiros fuisse restrictam  . Haud parum hecce stabilis dictorum fides equalem et apprime gnarum uidetur asserere.

Referens mortem Ekberti comitis ante muros Mediolanenses  , quasi fortuito meminit peruetuste Germanice consuetudinis, heroum casus et funera carminibus celebrandi:

 Cuius et interitum lacrymoso tristia nectens
Carmine Teutonicas defleuit fama per urbes.
Huius autem Ekberti, fortissimi principis, prematurum fatum ab uniuersa Germania grauiter exceptum et Auentinus  affirmat.

Mox circumsessum ab imperatoris exercitu Mediolanum et agminum ordinem ex Radeuico describens  , antiquam Germanorum aciem, tunc temporis adhuc seruatam, unius uocabuli transpositione perspicue reddit:

Totaque septenis distinguens agmina turmis,
Ductorem cuneo prefecit prouidus uni-
Cuique suum.
Nihil Radeuicus de cuneis, ut qui peregrinum adeo  uocabulum affectans, legiones commemorat, ambigua uoce rerum faciem obducens

Discipline castrensis leges ab imperatore procerum consensu in campis Mediolanensibus promulgatas, eodem Radeuico duce, missis quatuor postremis,  recenset auctor, quarum una sic habet  : Miles qui mercatorem spoliauerit, dupliciter reddet ablata, et iurabit quod nesciuit illum mercatorem. Si seruus, tondebitur et in maxilla comburetur, uel dominus suus reddat pro illo rapinam. Hec ita noster  :

Institor a nostro spoliatus milite cuncta
Conduplicata feret: maxilla seruus adusta,
uertice detonso, supponet terga flagellis,
Aut erit a domino predicto more luendus.
Nihil de flagellis apud Radeuicum: ne tamen falsam additionem putes. Tonsuram et stigma tunc temporis et flagellatio semper comitabatur, que non expressa subintelligitur illius eui sententiis  .

 Et de etatis quidem indiciis hactenus: calamum sistere iubet pagellarum modus, dum insequenti adnotationum uolumini plura, suis queque locis maiori cum pondere dicenda remittimus



§ Iu. De tempore scripti operis quale idipsum pre se ferat, et auctor an rebus interfuisse censendus?

Ligurinum non esse compositum ante tricesimum quartum Friderici imp. annum manifesta librorum testimonia euidenter ostendunt. Atque primo statim limine Friderici filios allocutus, Henricum, Romanorum ac Italie regem appellat  , alio loco  commemorans eiusdem nuptias cum Constantia Sicula; denique et Beatricis Burgundice, Friderici imp. uxoris, obitum deplorat, quem scriptorum  plerique anno 1184 uel 1185, Spirensis autem inscriptio monumenti  anno 1190 contigisse tradunt. Henricus equidem anno iam 1169 Friderico patre procurante Romanorum rex Bamberge electus  , quadriennis adhuc puerulus; at rex Italie coronatus anno demum 1184  , et Constantie nuptus anno sequenti  , uel quod aliis uidetur anno 1186  . Cum ista temporis definitione, quam non inepte paulum laxaueris, optime conueniunt alia plurima momenta, ut auctorem sibi penitus constantem reperias. Ita de nuptiis Henrici regis  :

. . . . . . Uti tandem tempore nostro
Aeternum ueteri finem positura querele,
Nobilis e Sicula tibi, rex Henrice, ueniret
 Nupta domo, gemini pax et concordia regni.

De Turego Heluetiorum, Arnoldi Brixiensis dogmata post uiri supplicium tenacius adhuc seruante  :

 Unde uenenato dudum corrupta sapore
Et nimium falsi doctrina uatis inherens
Seruat adhuc uue gustum gens illa paterne.
Arnoldus autem Turegi docuerat annis fere 1140-1145, tantaque temporum distantia et ui uerborum sustinetur.

Item de legibus feudorum, quas imperator in Roncaliis anno 1158 communi procerum utriusque regni consensu tulerat  :

Mox de communi feudorum iure, quod illa
Perspicuis nondum scriptis expresserat etas,
Has dedit, et scripto iussit notescere leges.
Senkenbergius quidem in hoc ipso loco duplex argumentum inuenit  . Primum in communi  feudorum iure, quam ille loquendi formulam Friderici temporibus longe recentiorem contendit; alterum in uerbis: illa etas. Quis enim, inquit, unquam de suo tempore dixit; illa etas? Nimirum non uidit castigator cupidus annorum XXX interuallum. De uoce communi uero plane futilis obiectio. Quid enim pete cum fori formulis? quodue indicium, si quamlibet ipsius formulam post usus fori receperit? Quo demum alio uocabulo debuit ius illud significari, quod procerum utriusque regni suffragiis constitutum, communi utrosque uinculo astringeret?

Quapropter non nisi tropice intelligendus est auctor, ubi sub finem operis  , post Friderici imperatoris alteram in Mediolanenses expeditionem,  scribit:

Et nunc pauca quidem, sacre que sanximus aule,
Carmina sufficiant, et respirare petam
Ad tempus liceat, dum bellica signa quiescunt,
Grataque dimissus bello fouet otia miles.
Huius enim expeditionis annus conuenit octauo Friderici Cesaris et manifeste repugnat iis, que modo nobis indicata sunt. Equidem dicam quod rei est: concludit ac desinit eodem illo tempore Radeuicus Frisingensis, et suo duce noster destitutus, ficta penuriam intermissione tegens, cum dignitate recedit. Ne uero candorem simul atque probitatem desideres ingenioso satis artificio continuandi propositum subnectens, non obscure fatetur,  quando scripserit, sibique optime constat:

Mox ubi sollicite reuocatus in arma redibit,
Nos quoque belligeras acies, et castra petentes,
Interrupta nouo repetemus cepta labore:
 Cunctaque summatim, superet modo uita sequentes,
Continuo quodam suscepta negotia filo,
Propositi memores ad tempora nostra trahemus.

Fridericum denique imperatorem Ligurino superstitem ex eo colligas, quod auctor presentem alloquitur  , nichilque opus contineat illius euo recentius. His autem aliisque inuicem commissis, non nisi postremos regni annos, adeoque 1186-1190 Ligurino assignare poteris. Idem dicendum de Solymario, quem ipso peta teste  uix quinto ante Ligurinum mense editum comperimus. Quo magis mirere summam uiri facundiam et styli facilitatem, que tantos tamque egregios breuissimo spatio labores absoluit.

Motam preterea nonnullis questionem, num auctor  ipse rebus interfuerit ex predictis partim testimoniis, partim ex alio eiusdem singulari negaueris, dum ille sub finem  disertis uerbis:

Me quoque non armis sed carmine castra secutum.
Nec audiendus omnino Philippus Melanchton, qui petam in obsidione Mediolanensi Friderico Imp. quomodo Scipioni seniori Ennium, iuniori ad Carthaginem Polybium adfuisse, ut reliqua ferme omnia, sibi temere fingit.



§ u. Operis ratio, scriptoris auctoritas.

Errorem sane haud leuem erraret, qui Ligurinum, uel specie forme uel eruditorum elogiis inductus, ut carmen proprie epicum persuadere sibi uellet. Est enim totum opus nichil aliud, quam librorum  Othonis et Radeuici Frisingens. De rebus gestis Friderici I Aug. petica. Exorditur cum electione Friderici, siue cum Othonis Frisingensis libro secundo, desinens cum Radeuici penultimo capite, siue cum altera Friderici in Mediolanenses expeditione, annorum octo res gestas decem libris complexum. Auctor uero, licet pressis plerumque uestigiis illos duces sequatur, non tamen anxie nimis in his agit, et sublatis hinc inde, que non ad rem facere uidebantur, uariis illa rerum figuris et imaginibus compensat. Nimirum historici Frisingenses nonnulla diplomata, de momentis presertim ecclesiasticis, uerbotenus inseruerant, que quidem egregia suis locis, heroico  carmini non conueniunt. Hec et minora quedam noster, unus Friderici laudibus intentus, et more uelut impatiens, pretermisit. Atque ipse eas scribendi rationes luculenter exponit  :

Qui scripsere prius cupientes ordine certo
Historie seruare fidem, non pauca uidentur
Inseruisse suis  chartis,
Que neque Cesareos augent uehementer honores,
Nec contexta rei, sed tanquam adsuta coherent.
At nos, si quid erit pulchrum minus, eximiumque
 uel quod ad egregios non multum Cesaris actus
Pertineat, ueri nichil adiectura decoris
Sponte relinquentes, tantum potiora secuti,
De multis modicam nitemur condere summam,
Claudendumque manu forma breuiore libellum
Ad demulcendas conflare legentibus aures,
Ac uelut e pleno, decerptis floribus, horto
Principe digna suo breuiter compingere serta.
Sequitur inde nec alia nec noua tradere auctorem uoluisse, tantum Othonis et Radeuici libros in compendium quasi redacturum, et preter forme nitorem nil sibi meriti tribuentem. Etenim ipse modeste subiicit  :

Ut, quem forte parum male cultus sermo mouebit,
Hunc saltem structura pedum, uersusque canori
Detineant, sitque hic aliquid laudabile nostrum.
 Debuerant ista, siquid unquam, retinere Senkenbergium, qui tamen eo usque petulantie processit, ut ipsam auctoris fidem insimularet, immodico culpandi studio ueris falsa commiscens  . Ubique, inquit, cum Ottone Frisingensi et Radeuico ambulat. Ubi hi breues, noster solito concinnior. Ubi latius se diffundunt, nichil nostrum, quo minus pariter exspatietur, moratur. Ubi exordium capiunt, et id noster sequitur. Ubi desinunt, nec nostro amplius scribendi materies. Et tamen hunc suum libellum fictitius ille Guntherus post nuptias Henrici postea uI cum Constantia, imperatori Friderico, regieque genti, se obtulisse scribit. Egregie certe de magno imperatore, studiorum elegantiorum perito, qui ipse uitam litteris mandare iusserat propriosue commentarios  eum in usum suppeditauerat, meriturus, si uersibus Ottonem tantum et Radeuicum, et quidem, quod ipse fatetur, resque docet, non paucis omissis expressisset; atque id uicennio post, quam horum libri lecti iam probatiue erant. Exstabant sane tempore nuptiarum Henrici uI cum Constantia magis illustris Friderici facta, quam illa que noster describit, excidium nimirum Mediolani inprimis, quod, si ciuitatis potentiam consideres, ad omnem sane posteritatem memorandum est. Unde haud dubie gratiam initurus non erat, qui apte satis descripta recoquere tentasset, noua et illustriora omisisset. Recordor equidem ipsum impostorem dicere  :

Continuo quodam suscepta negotia filo
 Propositi memores ad tempora nostra trahemus.
Sed hoc est illud ipsum, quod imposturam tegere debebat. At satis infeliciter, cum nostra tempora uix dicere conueniat scriptori eiusdem eui, quique uiuentis et spirantis res describat, nec se postea demum natum profiteatur.

Hec ille. Quam parum autem captionibus eiusmodi dialecticis ueritas ipsa iuuetur, nemo non uidet. Ac primo quidem aperte falsum esse, quod  auctor ubique cum Othone et Radeuico uel incipiat uel desinat, exemplarium comparatio, librorum numerus docere quemlibet potest, et aliis quoque super exemplis monstrauimus. Tum uero inanis admodum et insulsa cauillatio, Ligurini scriptorem Friderici Cesaris regieque familie gratiam haud meriturum fuisse, nil nisi acta agentem. Ut enim taceam operis diuersam omnino rationem, uirorumque doctissimorum omnis eui suffragia; quid si tandem familie regie seu potius aule desideriis Ligurinum noster concessisset? Atque Fridericum certe imperatorem laudis et fame cupidissimum uel una commonstrat eius epistola Frisingensi perscripta  , cui precipua rerum a se gestarum documenta transmiserat. Eumdem post uiri sanctissimi  obitum Radeuici canonici Frisingensis officia sollicitasse, monet itidem scriptoris illius epistola, Palatii duumuiris inscripta  . Utrumque principis desiderio, sed et prudentis probique uiri officio satisfecisse, luculentis prestantissimi libri testimoniis perhibent. Iidem uero, grauiori stylo exarati, rerum uerborumque ponderibus magis, quam artis elegantia sermonisue lepore commendantur. Preterea Friderici laudibus non ubique fauet uirorum ingenuus candor, neque etiam potuit saluo rerum tenore. Quis autem unquam heroum suum Homerum non amat, non odit sanctam nimis ueritatem? Quid mirum, si uel ipsius Friderici, uel amicorum studia faciliorem facinorum preconem  exoptauerint? Et ecce! presto fuit Solymarii solertissimus auctor, Chunradi patrui preconiis probatus, Auguste familie deuotus. In promptu materia, eaque non rudis, sed ad stylum digesta et docilis occupanti. Haud absimile, ni fallor, scribendi consilium ipsemet noster indicare uidetur, dum assentandi propositum festiua quadam simplicitate prodit, uituperationem ueluti deprecaturus. Et sane cum his egregie conspirare putes dicandi formulas, perbreue tempus et festinationis ac tedii non rara uestigia, denique quod ultra fines parate materie non processerit.

Monet hic ipse locus dictorumque ratio, paucis agere de argumentis in singulos Ligurini libros, que editio princeps Augustana uno in loco premissa  exhibet. Sunt autem illa totidem singula uersibus composita, quot libris uniuersum opus constat, nimirum . Eiusmodi sane lusus bene conuenit seculo XII, res ipsa non caret exemplis. Ita seculo iam III, Herennium Modestinum ICtum singulis Aeneidos uirgiliane libris argumenta prefixisse legimus, argumenta  quoque suis libris indiderunt Gualterus, Ios. Iscan, Deuonius, Guilelm. Brito, seculo XII fere equales. Est autem in illis Ligurini summa disparitas; priora septem cum rebus traditis, tum auctoris etiam dictioni sat bene concordant; contra reliqua corruptissima, nec solum librariis imputanda, nec ulla arte sananda  . uel enim rerum tenorem, uel uocabula spectes, uel denique dicendi modum; Ligurini certe nusquam auctorem agnoueris. Priora semper, ut oportet, in presenti rem ponunt, apparet fida gestorum series, et metri consona concinnitas: postremis falsissima rerum momenta  , monstrosa uocabula, preteriti frequens cum presenti coniunctio, denique et nomine Ligurini compellatus auctor  . Postremus hicce  inepti uersificatoris  error, suspicionem cl. Pitheo mouerat  , in sola ceterum Augustana obuius  . Miror ista simulasse doctissimum Rittershusium  , adeoque proposito non stetisse, restituendi argumenta ad fidem principis editionis. Relique omnes editiones singula singulis inscripserunt.---Igitur septem priora auctoris uere crediderim, quippe quod nulla indicia, quin imo duplex adhuc rei fides. Etenim ex illis dubius Ligurini locus   percommode restituitur; tum uero et ipsa intermissio nostrum uel fatis abreptum, uel alio quocunque modo prohibitum non obscure probare uidetur.



§ uI. Eruditorum in Ligurinum testimonia.


Optimum quidem pro Ligurino testimonium fateberis opus penitus inspectum; ast nichilominus ego doctorum quorumdam insignium iudicia referre mearum partium reor. Etenim e litteratis haud pauci alieno arbitrio feruntur, atque etiam non iniucundum uidetur, diuersa seculis ac regionibus uirorum sensa contueri. Monendum tamen, in iis placitis rationem et eui haberi et patrie, tum uero stylo cuiusque ac ingenio nonnulla condonanda. Sic inter primos Chunradus Celtis  :

Cedo libens, Ligurine, tuis, doctissime, scriptis:
   Et genua et plantas, Celtis, adoro tuas.
O felix tantum nactus, Friderice, petam
    Qui tua grandiloquo carmine gesta tonat.
Proximus est uati, quem Mantua docta creauit,
   Et qui Pompeii et Cesaris arma canit.
Nec Stilico tantum uel Honorius aut Maioranus,
   Nec qui Scipiadas Sporciadasque sonat:
Per freta nec tumidum qui cantat Iasona uectum
   Aeaciden, uel qui Thebaidenque notat:
Gesta ducis Macedum totum uulgata per orbem
   Qui colit, Heroicis cedat et ille tuis.
 Gaudeat hoc nostro bellax Germania uate
   Teutonicum tanto qui canit ore decus.

Iacobus Cuiacius et Franciscus Hotomannus celeberrimi seculi XuI ICti, iique in omnibus ferme aliis rebus inuicem emuli, Ligurini tamen in laudes amice conspirant. Et ille quidem uiginti plus locis eius auctoritate nititur, alicubi testatus: Melius eum nonnulla feudorum capita explicare, quam tota feudistarum feculenta cohors  . Hic pete nobilissimi et eximii nostrum aliquoties elogio depredicat.---Gerard. uossius  omnino petam pro seculo suo magni ingenii atque etiam elegantem et Apollinarem alitem compellat. Iustus Lipsius, petam spiritus et ingenii haud spernendi,  imo ut illo euo mirandum.---Marquardus Freherus in Chunradi Rittershusii de Ligurino edendo consilium rescribit  : Institutum tuum, mi Rittershusi, in Gunthero recensendo et illustrando intellexi et uehementer probo: certe ille auctor ultra euum illud, imo et gentem elegans, et fama hilariore quam hactenus dignus. Ipse Rittershusius, Ligurini sospitator  : Inter paucos qui supersunt  precipua dignatione eminet Guntherus, qui res suo euo domi forisque fortiter et sapienter atque magnanimiter gestas a maximo et optimo potentissimoque imperatore Germanici nominis Friderico I, cui a barbe colore Aenobarbi uel Barbarosse cognomen fuit, carmine supra quam seculum suum ferat elegante, bonoque et erudito  descripsit, secutus filum Othonis antistitis Frisingensis et continuatoris eius Radeuici, eiusdem Ecclesie canonici, ad quos etiam, uelut fontes, ipse alicubi operis sui non obscure lectores remittit . . . . Cum autem uel ex argumento operis eiusdem soleat dignitas ac prestantia estimari, uel ex modo ac forma tractandi: et uero hic de rebus gestis Friderici Aenobarbi agatur, qui tantus et talis, qui pace belloque tam inclytus princeps fuit, ut sub eo non iniuria aureum quasi seculum rediisse uideatur; idque nec uulgariter, sed omnibus adhibitis ornamentis et luminibus orationis: potestne cuiquam esse obscurum, quanti ab omnibus noster hic Guntherus fieri mereatur?---Gaspar Scioppius  eumdem salutat: uatum petam Franciorum principem  ,  per quem petam Francie Germania debere primum cogitur faterier. Ianus Dousa  his fere uerbis   utitur: Les critiques conuiennent que Guntherus est un poëte de grand génie et de beaucoup de feu, qui faisait trop d'honneur à un siècle qui n'était pas assez fin pour sauoir faire le discernement de son mérite.---Caspar Barthius  : sane omnino melior peta est, et spiritum habet prorsus insignem, quo ceteri id genus  destituuntur, adeo que plus laboris, quam ingenii afferre uidentur, ubi cum illo in comparationem ducuntur. Idem alio loco  : Omnes medii eui pete longissime infra hunc Germanum sunt. Laudabatur pre ceteris Galterus: compone unam paginam, uidebis era in hoc. in illo lupina.---Petrus de Mexia eques Hispanus, in fine Friderici Barbarosse: Guntherio insigne peta, quem escriueo in uersus heroicos.---Henrico  Stephano  nobilissimus et eximius peta uocatur.---Hermanno Coringio  : Felicissimus seculi XII peta, Friderici Cesaris euo dignus.---Io. Frid. Gronouius  : Guntherus peta est primus, quos scimus Germanorum ex Helicone perenni fronde coronam retulisse.---Meric. Casaubonus  : Peta, prout barbari seculi captus erat, perelegans.---Olaus Borrichius  : Respectu etatis, qua Guntherus scripsit, eius dictio plane magnifica, compositio docta.---Adr. Baillet  : C'est un poëte merueilleux pour le temps, et i'ignore sur qui se fondent ceux qui disent qu'il était moine . . . Outre le grand talent qu'il auait pour la poésie, il auait eu soin pour cultiuer son style, et de le rendre assez élégant,  pour donner de l'agrément à ses uers. Denique Hieronym. Gundling  : Ordinem regis eligendi antiquum Guntherus et fuse et perspicue descripsit. Quod carmen ut omnes rerum Germanicarum studiosi repetitis uicibus perlegant, optandum.

Unanimis hisce doctorum suffragiis unus obstrepit Lilius Gyraldus: Opus quidem, inquit  , tale, quale illa ferre potuit etas, canorum et uolubile, sed inconcinnum et circumfluens, et quod saporem scribentis et scripti refert uernaculum.---Grauis ille profecto iudex, modo ut librum legisset. uerum hercle uero tantum abest, ut ne uiderit quidem. Etenim idem ipse paulo post  : Exstat et Ligurini de Henrico Aenobarbo, hoc est Barbarossa. Exstat et Guntheri Germani opus duodecim libris digestum carmine  heroico, quibus Frederici Cesaris gesta continentur, quos si legere uacet interdum ad leuandos  estus, quosdam quasi Lucani pete spiritus sub celo Scythico spirare uideatis, tumentes scilicet et inflatos. Scripsit preterea hic uitam diui Cyriaci eodem pene carmine circa annos Christi 1100. Ecce ridiculas hominis oscitationes et quasi deliria: Ligurini de Henrico Barbarossa, Guntheri duodecim libros de Friderici Cesaris gestis, horum denique scriptorem circa annos 1100. Nimirum agebatur de scriptore medie etatis, adeoque Germanico, scilicet Scythico: ad hec fere sua composuit gentili fastu Gyraldus



§ uII. Codicum Ligurini msctorum defectus eiusque causa probabilis.

 Prima mihi omnium atque potissima hanc editionem paranti cura fuit, ut in exstantes uspiam codd. Ligurini msctos inquirerem, sepe mecum miratus, cur ne uel unum quidem priorum editorum res ea maximi momenti sollicitum fecerit. Leta studiis auspicia pollicebantur precipue temporum rationes, plurime scilicet eeque ditissime bibliothece publice, codd. msctorum infinita multitudo, nouissimis mutationibus longeuo situ excitata et quasi redempta, tum uero possessorum ac antistitum humanissima liberalitas et insignis litterarum fauor. Nec mora, simul adiui celeberrimas bibliothecas, Romanam Prisco-uaticanam, uiennensem, Parisiensem, Monacensem, denique San Gallensem ac Turicensem Heluetiorum. Et hic mihi cumprimis  iterande publice grates uiris elogio meo maioribus, quorum officiis integerrimis, quanquam non id quod optauerim, tamen eam demum certitudinem assecutus sum, ubique cod. msctum Ligurini nequidquam reperiri. De uiennensi quidem affirmare non ausim, dum adhuc silentio potius quam certo responso stare detur, minus facilem experto uirum alias litterarum antiquo-germanicarum amore laudatissimum Fridericum Schlegelium. At uero deluso spes melior illuxit, cui tutius acquiescam; nec deerit occasio, publicis usibus inferre quidquid olim obtigerit.

Interea dum ex illis locis amicas litteras exspectarem, omnes egomet, quotquot nancisci poteram, codd. msctor. catalogos euolui: Lambecii, Labbei,  Montisfalconii, Reiseri, Sinneri aliosque quamplures una cum quibusdam bibliothecarum priuatarum cimeliis illustrium. Frustra diu inuestiganti tandem in manus inciderunt: Catalogi libror. msctorum Anglie et Hibernie in unum collecti  , et inibi  : Catalogus ll. msct. Eduardi Bernardi, ostendens  sub rubro: Libri Latini cum ueteribus exemplaribus collati: Guntheri pema de Barbarossa, nemini  quod sciam, adhuc obseruatum. Atque illico quidem diuerse cogitationes mentem subire, inuenti gratiam augere. Nimirum auctorem Ligurini natione Anglum credebam, ipso principis editionis elogio persuasus. Quid? quod pie uanitatis aliquid suspicabar in illa magnifica Chunradi Celtis inscriptione: apud Francones in silua Hercynia et Druydarum Eberacensi cenobio. Poterat ista uir summus suopte ingenio addidisse fauoris aut pretii gratia; siquidem illi presertim etati non adeo rarus titulorum splendor et multis nominibus excusandus. Quinimo poterat ipsis Druydarum Eberacensis cenobii uocabulis, forsan in codicis fronte conspicuis Chunradus Celtis induci. Etenim Eboracum Anglie monasterium  haud inepte Druidarum  elogio gaudere possit, quos ex Anglia primum aduenisse, grauissimo teste Iulio Cesare  comperimus; Franconica autem tellus Druidarum Germanie precipua sedes antiquitus celebratur. Deinde percommode simul respondebatur Senkenbergii dubio non prorsus inani circa locum inuenti codicis, utpote quem non uidisse miratur Ioannem Trithemium Monast. S. Iacobi Herbipolens. uicinum abbatem, eumque Franconie bibliothecarum solertissimum scrutatorem. Accedebat porro nobilis Ligurini locus  , anglici regis ad Fridericum imperatorem datas litteras ac dona manifesto quodam studio circumscribens atque exornans. Explicabatur denique Ligurini locus alter, idemque omnium  longe difficillimus, ni peregrinum scriptorem adeoque longinquum admittas, quem quidem ualde miror, doctissimos uiros, quotquot in Ligurinum aliquid ediderunt, omnino fugisse.

Scilicet annum suscepti a Friderico regni millesimum centesimum quinquagesimum quartum expressis numeris designat Ligurini scriptor  . Hunc autem annum aperte falsum esse, duorumque spatio restringendum, cuiuis in Histor. Germ. uel obiter tantum uersato communi scriptorum testimonio liquet. Quomodo hoc equalem fugere poterat uel supparem? quomodo Germanum aut imo Italum? Non equidem ignoro chronologicas illius eui difficultates et summam equalium in computandis annis discrepantiam, uel in ipsa Friderici  imp. historia luculento exemplo conspicuam, uidelicet celeberrime illius curie Moguntine, que Friderici Cesaris primogenitum Henricum regem Germanorum imperatorem salutauit  . Neque etiam ignoro primum ipsius Friderici regis annum a quibusdam peregrinis quinquagesimum tertium perhiberi, quinimo domestico, Ioanni Nauclero  . Nullus autem omnino scriptorum habet annum 1154,  preter unum uiennensem cod. msctum Othonis Frisingensis De reb. gest. Friderici I Aug.  . Eiusmodi codicem, si non eumdem pre oculis habuisse Ligurini scriptorem, librarii lapsum bona fide secutum, dubitari uix potest.

Hec si quis forte contulerit cum illo principis editionis epilogo  : Ligurinus . . iuuentuti Germanice. . . prebitus primo uienne per Chunradum Celtem: et si uirum nouerit petices laude sui eui facile principem, tunc uero grauissime suspicionis impetum peregre sustinebit. Atque ego lubens fateor aliquantulum laborasse; sed hesitantem reuocabat ipsius codicis antiquior facies: uetustate et ferme carie absumpti exemplaris. Ita diserte testantur primi editores  . Ecquis autem ferat uiros  illos celeberrimos, fama nobiles, morum integritate laudatissimos in fraudem una conspirasse?

Habes igitur que Germanum aut Italum equalem suspectum reddant; recentem minus probabilem; habes que peregrinum eumque Anglum commendare possint, adeoque Anglici quasi codicis interpositam fidem. Sed codex ille , haud magni adhuc momenti faciendus. Ut enim taceam nondum uisum atque expertum, detinet cumprimis inscriptum Guntheri nomen et recentiorem arguit editione prima, licet proinde non temere damnandum.

Causam preterea summe codicum penurie plurimis deperditorum exemplis facile tueare, presertim  cum in eam argumentum, et potiori quidem iure, transtuleris, quod illustr. Rittershusium editionum raritati apposuisse legimus  . Bonum scilicet auctorem suppressum ab iis, qui ueritatis lumen oculis suis irradians nec minimis nec maximis in rebus ullo modo ferre possunt, quique, quantum in ipsis est, abolere student ex omni memoria hominum, quidquid forte ipsorum cupiditatibus et dominatui aduersatur. Quamcunque uero defectus rationem admittas, certe indicium inde frustra quesiueris. Et caue nimium tribuas illi Senkenbergii adnotationi, que quidem tanti non est, ut Eboraci adeo Francorum inuentum codicem omnino neges. Quid? quod idem ille Trithemius anno demum 1506 Herbipolim abbas concesserat, adeoque plures post  inuentum codicem annos; tum etiam idem edito Ligurino XII annorum uita superstes et inquirende ueritati commodissime positus, nusquam dubium deinceps mouit, ne dum aperte contradixit. Cur in catalogos non retulerit auctorem, non adeo captu difficile. Scilicet intellexerat forte Ligurini uocabulum, et inde personam ignorans, nec libro de uiris illustribus neque de SS. ecclesiasticis inserere potuit. Atque etiam tantine Trithemii silentium in  catalogis? Nonne idem preteriit Dithmarum Merseburgensem, scriptorem celeberrimum? Et ubi nunc est codex ille Dithmariani chronici prestantissimus Antuerpiensis olim Leibnitio traditus, cuius ne uestigium quidem diligentissimo Dithmariani chronici editori Io. Aug. Wagner hac etate nostra indicari poterat  ?

Tandem id unum coniiciendo non assequor, cur in commerciis illius eui litterariis de Ligurino ne uocula quidem occurrat. Qualiacunque enim eruditorum iudicia fuerint, indicata saltem exspectares. Mouebat me pre ceteris altum silentium in epistolico commercio Udalrici Zasii ICti famigeratissimi, principibus eiusdem etatis uiris, adeoque et illis necessitudine iuncti, qui Ligurinum uel ediderant  uel suis in eum lectionibus illustrabant; Hieron. Baldungio, Henrico Bebelio, Iacobo Philomuso, Chunrado Peutingero, Iacobo Spiegellio. Totam eius editionem  alioquin prestantissimam, perlegi, de omnibus aliis eius etatis memorabilibus, de Ligurino nequicquam edoctus. Hec mihi qui cum eruditorum moribus ac eui indole componat, erit magnus Apollo!

Quidquid postremum statuas de codicum penuria; absolutam adhuc definire nequis. Donec autem fortune fauor ubicunque tale quid excitauerit, spes melior pendet ex Anglia, et ibi quidem, uti nunc est rerum publicarum facies, aliquanto pendebit.



uIII. Editiones.


Primam ac principem editionem Augustinam, Ligurini conseruatricem eamque rarissimis omnino bibliothecarum cimeliis ascribendam luculentius indicabimus.

Inscriptio tituli singulari folio non datur, ut in libris fere solet, sed codicum more prefationem precedit. Legitur autem prima fronte:

Ligurini de gestis imp. Cesaris Friderici primi Augusti libri decem carmine heroico conscripti nuper apud Francones in silua Hercynia et Druidarum Eberacensi cenobio a Chunrado Celte reperti, postliminio restituti.

Aeternitati et amori patrie ab eodem consecratum.

Sequitur statim editorum prefatio s. epistola ad  lectorem, quam supra premisimus. Altera folii pagina legitur in fronte: Ad Ligurinum  carmen idem illud nobis exhibitum  . Mox Incipiunt argumenta in decem libros Ligurini, quibus hec folii pagina cum utraque secundi insumitur, nisi quod finitis II argumentis iterum legitur: Epigramma ad Ioannem Rymannum per uniuersam Germaniam librarium et bibliouolam C.  C.  Car. 

 »In nostras terras Latius Grecusque character
   Iam uenit studio, culte Rymanne, tuo;
Pro quo condignas tibi dat Germania grates,
   Et referet laudes hic et ubique tuas.«
Cum folio tertio demum exorditur opus ipsum Ligurini; duabus lineis inscriptum litteris maiusculis: Incipit liber primus Ligurini de gestis imp. ces. Friderici primi Aug. Eadem inscriptio cuique sequentium II prefigitur, nusquam autem finis indicatur uerbo: explicit uel simili. Totum absoluitur foliis LXXu, et iusta folii LXXu altera pagina clauditur, subiuncti librarii, loci et anni indiciis, d. l. nobis itidem transscriptis. Hec autem subscriptio, solum operis Ligurini, non totius editionis fini apposita, ideoque nonnullis preteruisa plures peperit errores. Ac  primo quidem omnes Ligurini editiones, quarum sine loco et anno hinc inde mentio iniicitur, Augustane censende, dum testimonium illud scriptoribus, in fine ultimi editionis folii querentibus apparere non potuit. Augustane porro censende, que sub anno 1567 quibusdam  notantur, numero nimirum tertio 0 in 6 scriptoris cuiusdam oscitatione mutato, quem alii temere secuti sunt. Librarii denique nomen editionis Rittershus. mendo in ueglinum corruptum legitur.---Folii LXXuI prima pagina omnino uacua, folium ipsum singulariter uidetur impressum, est enim glutine reliquis adiectum. Secunda eiusdem pagina legitur epistola Chunradi Peutingeri dedicatoria, eaque superscripta:  Dn. imp. ces. Maximiliano augusto Conradus Peutinger Augustanus felicitatem. Clauditur illa iusta folii LXXuI hac altera pagina, deinde cum prima folii sequentis LXXuII sequitur uno quasi contextu Friderici I imp. epistola ad Othonem Frisingens. integra, qualem prologus libror. Othonis De reb. gest. Frid. I exhibet; ut adeo folium illud LXXuI unius Peutingeriane dedicationis, forte tardius exarate, gratia impressum uideatur. Finitam prima fere folii LXXuIII pagina imperatoris epistolam excipit: De ortu, genere et posteris imp. Ces. Friderici primi aug. Conradus, Peutinger, Augustinus ad lectorem. Finito media folii LXXIX breuissimo commentariolo sequitur index emendationum sub epigraphe: Errata libri primi Ligurini  partim incuria impressorum partim uetustate et ferme carie et blaptis absumpti exemplaris. Orthographiam diligens Lector obserua.

Integra duo folia cum dimidio catalogus hic erratorum explet, ipse mendis plurimis labefactus, ut ubique spectes artis infantiam, quacum editorum et correctorum diligentia frustra luctata intelligitur. Alioquin typus, ut illo tempore perelegans, littere  neque pingues nimis, neque graciles, atramentum uiui coloris, charte species densa, probe limata, leuigata, atque pulchre omnino albedinis; forma, quam uocant in folio, iustissime proportionis. Denique pro more seculi nusquam paginarum numeri, custodes aut signature; norma uero q. u. librorum tantum numerum obseruat, ut uni folii pagine uocabulum: Liber, alteri libri numerum constanter inscriptum reperias.

Exemplari, quod in usum huius editionis nobis benigne concessit liberalitas antistitum bibliothece Friburgensis, prima pagina post prefationem subscriptum legitur: Dn. Iacobo Heinrichmanno  Conradus Peutinger Augustanus dono mittit. Quo quidem testimonio primi ac principis editoris haud  parum augetur pretium nitidissimi huius exemplaris, quod paucos ante dies prelo subtractum reputes, nisi eadem ista pagina, forte longius obnoxia, leuem rubiginem contraxisset, reliquis omnibus intactis. Preterea plurimas adnotationes ascripsit, nec illas indoctas una manus, quam tamen Peutingeri ne censeas, monet alia forma litterarum et atramentum plane diuersum. Peutingeri littera pinguissima, contra gracilis adnotationum, adeoque ductus omnino discrepant. Sola folii LXXuIII, pagina prima Peutingerus omissam uocem in suapte dissertatione de Friderici ortu, genere, etc., suppleuit, iisdem plane litteris ac eodem atramento quibus in fronte ille ipse usus erat. Ceterum adnotationes  iste, uel Heinrichmanni uel alterius, in primis copiose libro I et II, sequentibus rariores, in libro uI subsistunt. Eadem denique manus maiusculis litteris Ligurini titulo, quasi typum imititata, superscripsit: Guntheri Alemanni clarissimi pete, que uerba deinde excipit impressus Ligurini titulus uno ueluti contextu, ut auctorem de Ligurini uocabuli significatione penitus recte sensisse perspicias. Postremo non indignum notatu duxerim, haud paucas harum adnotationum Rittershusii coniecturas preoccupare, qui quidem alio Augustane exemplo, Henischii medici August. adnotationibus instructo, sese usum esse profitetur  .

Secunda editio Argentorati apud Ioann. Schottum una cum Bartholini Austriade prodiit, inscripta:

 Guntheri pete clarissimi Ligurinus, seu opus de rebus gestis imp. Cesaris Friderici I Aug. lib. X absolutum. Richardi Bartholini Perusini Austriados lib. XII Maximiliano Augusto dicati. Cum scholiis Iacobi Spiegellii Selest. u. C. 1531. fol.

Falso quibusdam anno notatur 1551, scriptorum oscitatione prognato; tum etiam Selestadium,  Spiegellii patria, in officine locum errore simili mutatum legitur. Copiosis utrumque librum adnotationibus instruxit Spiegellius, iisque historicis, geographicis, ethico-politicis, theologicis atque etiam grammatico-philologicis. Nihilominus ipsum Ligurini textum, ultra quam credi fas est, neglexit, uitiis adeo manifestissimis relictis. Argumenta singulis libris primum singula addidit, exemplo parum commendabili, sed reliquis imitato. Typus, ut illo euo, satis elegans, idemque rarioribus annumerandus.

Tertia editio est Petri Perne, bibliopole Basileensis anno 1569 cum prefat. Philippi Melanchthonis.

Hanc egomet nondum uidi, adeoque frustra adhuc  exploraui, cum in ipsa prestantissima bibliotheca Gettingensi non inueniatur. Attamen exstare nullus dubito, grauissima testium auctoritate persuasus. uisa nimirum et manibus, tractata doctissimo Rittershusio, qui sibi dono concessam a Ioachimo camerario medico Norimberg. diserte memorat  . Iunctam Othonis Frisingensis et Radeuici libris indicat Dau. Clement  . Quomodo uero differat a sequenti, nusquam reperio, nisi quod eodem illo teste Frisingensium libri post Ligurinum addita uideantur. Equidem unam eamdem utramque crediderim, diuisis bibliopole uel industria uel obsequio exemplaribus, ut eo magis commendarentur pro diuerso uirorum fauore; aut  etiam honoris gratia, quem utrique deferre, sui commodi fecisse potest.

Quarta editio anno eodem eadem ex officina profecta sequenti sub titulo conspicitur.

Ottonis episcopi Frisingensis Leopoldi Pii marchionis Austrie F. Chronicum, siue rerum ab orbe condito ad sua usque tempora gestarum libri octo. Eiusdem de rebus gestis Friderici I Ces. Aug. libri duo. Radeuici Frisingensis canonici de eiusdem Frid. gestis libri II, prioribus additi. Guntheri pete Ligurinus, siue De gestis Friderici libri X. Addita sunt et alia, cum ad Friderici, tum ad posteriorum imperatorum historiam pertinentia, quorum catalogum proxima pagina notauimus. Ex quibus quedam nunc primum, reliqua integriora longe quam antea  eduntur, adiectis etiam notis et indice accurato. Basilee apud Petrum Pernam 1569. Non sine Ces. maiest. priuilegio, fol.

Indicem aduersa tituli pagina exhibitum sequitur P. Pithei epistola Iacobo Cuiacio IC. scripta, post illam eiusdem Pithei de Ottone, Radeuico et Gunthero iudicium, quod prefationis loco positum et nos hoc elogio appellauimus. Tum uero index capitum in Ottonem et Radeuicum, quem intermisso folio uacuo excipiunt eorumdem libri cum appendice uetusti scriptoris in Radewinum , quo quidem clauditur iste tomus. Intermisso  deinde altero folio uacuo sequuntur septem impressa folia, sed illa paginarum numeris non distincta. Continent supplementa quedam et uarietates lectionis in Othonem et Radeuicum, e codicibus per M. Flacium P. Pitheo transmissis, quorum unus antiquissimus insigne prorsus additamentum prebet in historiam comitum Schirensium, presertim Othonum de Wittelspach, cum doctissima Pithei adnotatione. Hisce finitis paucissime exhibentur uiri illustris in Ligurinum emendationes et adnotata quedam ad Albertum Argentinensem; subiungitur breuis deprecatio de promissis et non datis uberioribus in Ligurinum adnotationibus, quarum uice, ad explendum ternionem illis a bibliopola relictum, Conradi uetus et bene notum  Chronicon rerum Moguntiacarum substituitur. Intermisso denique iterum folio uacuo sequitur, nullo inscriptus titulo, Ligurinus, post Alberti Argentinensis chronicon, cum adiecta Cuspiniani in illud epistola, denique index rerum et uerborum, qui tamen ad Ligurinum et Albertum Argent. nequidquam pertinet. Hi duo singulare ueluti uolumen constituunt, singulari quoque paginarum serie distinctum. Et de promissis quidem adnotationibus ipse Pitheus: Statueramus autem, inquit, ampliores notas aut potius coniectanea addere, quibus iuris ueteris Gallici Germanicique aliqua non satis uulgo nota, potissimum uero dignitatum officiorumque ac militiarum origines progressusque, quantum  quidem in nobis esset, breuissime explicarentur. Sed cum nos hinc preli currentis properatio, aliud tum nescio quid agentes, premeret, inde suborta quedam priuata eaque magis necessaria occupatio auocaret, rem iam penitus mente conceptam, in aliud tempus differre coacti sumus. Dolendum profecto uirum peritissimum, aliis curis abstractum, eas maximi momenti materias illustrare non potuisse; modo ut serio rem actam ab illo constaret. Ex ipsis autem illius uerbis haud obscure intelligitur Pitheum, que mente conceperat, actu faciliora reputantem, eruditorum non insolito more, propositis ac promissis plus equo indulsisse. uideas nimirum integrum ternionem bibliopole fiducia pollicitis relictum, postmodum aliis explendum. Quid?  quod adeo uiginti septem annorum editioni superstes ille fidem non liberauit.

Quintum Ligurini typum promulgauit Iustus Reuberus consiliarius palatinus in Collectione SS. rerum Germanicarum Francofurti apud heredes Andr. Wecheli 1584, fol.

Nihil in hac editione, nisi uerbotenus receptum uniuersum Iacobi Spiegellii uolumen, una cum omnibus omnino uitiis. Reuberianam hanc editionem, alias nitidissimam, quam primam nos appellamus, sub falso quibusdam  anno 1582 notari scias; deceptis uidelicet indicio Rittershusiane. Nonnulli   de tertio quodam Reuber. collectionis tomo fabulantur, qui nunquam prodierat.

Sextam, eamque omnium longe prestantissimam editionem adornauit Conradus Rittershusius, et ecce titulum:

Guntheri Ligurinus seu de rebus gestis imp. Ces. Friderici primi P. P. Aug. cognomento Aenobarbi, siue Barbarosse, libri X. Opus non solum petis lectu iucundum, sed et historicis et politicis et aulicis, ad deliberationum, consiliorum, legationum, orationum et epistolarum exempla; iurisconsultis quoque ad iuris feudistici cognitionem utile in primis ac necessarium. Cunradus Rittershusius, IC. recensuit: quinque editionibus inter se collatis mendas hinc passim plurimas grauissimasque tam lectionum, quam distinctionum  sustulit: notis illustrauit; et accurato rerum ac uerborum memorabilium indice nunc primum locupletauit. Tubinge, apud Georgium Gruppenbachium 1538, in-8o.

Adnotationum singulare uolumen annum ante comparuit, eique titulus inscriptus:

Note in Guntheri Ligurinum, auctore Cunrado Rittershusio, IC. profess. Norico. Ad nobiliss. et eruditiss. D. Ioan. a Bredow, Eq. Marchicum. Tubing. typis Georgii Gruppenbachii, an. 1597, in-8o

Audiamus ipsum celeberrimum editorem de causis et rationibus huiusce sue editionis uerba facientem  :

 Equidem  cum adolescens in scholis iurisconsultorum elegantium  aliquoties in explicatione doctrine feudalis audiuissem laudari hunc, quem dixi, Guntherum; produci etiam aliquot elegantes eius uersus ad exornanda et illustranda quedam in illo iure feudorum, salis alioquin barbare et infeliciter descripto: sensi me sepius magno accendi desiderio uidendi legendique totius auctoris, qui quam esset bonus, in promptu erat ex illis, que proferebantur, particulis estimare, ex ungue leonem, quod dicitur. Sed quod nunquam ille commoda forma editus, qua uero editus erat, ea nusquam uenalis reperiretur,  exemplaria Guntheri a me et commilitonibus frustra tum quidem requirebantur. Tandem cum paucis adhinc annis in eum incidissem, sic auide eum diligenterque lectitaui, ut qui diuturnam sitim explere cuperet. Multa inter legendum, que mihi forte in mentem ueniebant, ac uel ad emendandum uel ad illustrandum hunc scriptorem uidebantur pertinere, ad oram libri mei adnotabam: eaque que adnotassem ita temere, atque ut quidque sub acumen styli uenerat, postea inter describendum nouis subinde accessionibus augebam. Tandem etiam, accedentibus presertim clarissimorum uirorum adhortationibus, incentiuo  etiam addito per nobiliss. et eruditiss. Christophorum Pflugium Eq. Misn. cepi de noua aliqua Guntheri editione procuranda cogitare, et quidem eiusmodi, que pluribus usui esse posset, measque illas adnotatiunculas, quas magni aliquot uiri non inutiles neque contemnendas iudicabant, adiunctas haberet . . . . . .

Idem in Prefatione.

Hic igitur tantus et tam preclarus scriptor, cum debuerit perpetuo sinu gestari, et manibus teri, lectitarique ab omnibus, propter uberem ac multiplicem fructum, qui inde ad omne hominum genus, maxime qui imperium Romanum, siue potius Germanicum agnoscunt, redundare potest: adeo tamen male acceptus  et habitus fuit, ut me ad commiserationem fortune sue commouerit. Non solum enim multis seculis ignorabilis latuit, sed etiam deinde cum liberali manu assereretur, et in lucem ex squalore et tenebris carceris producere ipsius carmen, et plurimis illud mendis turpificatum fuit, et auctor pene de suo nomine periclitatus est. Nam cum a Cunrado Celte Protucio, qui primus post renatas bonas litteras Germanie peta exstitit, codex manuscriptus Augustam uindilicorum allatus esset, comitateque Cunradi Pentingeri IC. et aliorum quorumdam nobilium et eruditorum uirorum liberalitate procuratum, ut typis describeretur; tum uero Ligurinus, quod auctor operi indiderat, ipse scriptor uocitatus est: eumque errorem complures postea etiam docti errarunt, dum Ligurinum  pro Gunthero laudant . . : Non tuli diutius indignam hanc Guntheri fortunam, et post priores illos duos Cunrados, quibus uitam ac lucem debet, tertius ipse superueni, ut essem ei uindex et assertor, accedentibus presertim aliquot magnorum uirorum adhortationibus, quibus me satisfacere posse optarim. .

Ego tandem, qui consilium auctoris animaduertissimum, uoluisse uidelicet ipsum conflare

Claudendum manibus forma breuiore libellum: hoc est Enchiridion scribere, sequendum id mihi arbitratus, auctor fui typographo, ut hunc auctorem minori forma tandem recuderet. Sed et propter mendas, que in prioribus editionibus omnibus plurime  ad hoc temporis resederunt, omnino aliam duxi necessariam editionem, ex qua ille, quoad eius fieri posset, eluerentur. Quanquam autem pleraque errata, que hinc sustuli, talia fuerunt, ut a quouis non oscitante neque indocto lectore deprehendi potuerint, neque mihi magnam inde uel ingenii uel acuminis laudem tribui postulem; tamen hunc scriptorem diutius tam deprauate circumferri, ferre aut dissimulare non potui. Ita nescio qua cupiditate accensus sum, adornande huius noue editionis, cui peculiarem librum Notarum adiunxi, in quibus non modo emendationum ratio redderetur, sed etiam res nonnulle,  et formule atque sententie insigniores illustrarentur.

Hec ille, et iure quidem. Primus enim communi doctorum iudicio Ligurini libris priscum ueluti nitorem restituit, notisque plurimis, eruditione plenis, opere fructum adauxit, raro ac nobili studiose critices in sequiorem exemplo. Grauis ubique dictorum ponderibus, diues exemplis, obseruator eximius; uerumtamen potior in grammaticis. Reliqua minus excellunt; nonnulla disiuncta, quantumuis doctissima. Multus presertim in questionibus theologicis, in regulis ethicis atque politicis pro more seculi. Tum etiam Romane iurisprudentie nimium sedulus assertor, plurima Germanarum consuetudinum capita cum illa perperam commiscet, non eque gnarus discipline prisco-domestice.  Quandoque neglecti Ligurini fontes  . Ipsa denique parum commoda editionis . Querentem crebro molestat notarum in capita distinctio, cuius nullam omnino rationem perspicias; deinde frequens earumdem cum operis textu discrepantia, qua fit ut sepissime emendationem in notis legas, quam in textu redditam frustra quesiueris. Et de librorum quidem argumentis iam supra diximus  ; ipsemet autem Rittershusius notarum uolumini prefatur: Argumenta, que in aliis editionibus libris prefixa sunt, curauimus uno in loco imprimis initio ante ipsum Guntheri opus, secuti auctoritatem editionis prime et antiquissime Augustane. Bene scilicet istud, modo ut factum inuenias. Hec aliaque, cum  primis nominum orthographiam, Augustane non solum, sed etiam auctoritatibus refragantem, cum uiri diligentia peregre concilies, nisi textus et adnotationum diuersas editiones in causam admiseris, adeoque Rittershusium alienis negotiis impeditum, dum Ligurinum prelo subiiceret. Neque enim in plurimis mentem mutasse, neque temere sibi contradixisse credi fas est, cum ne uestigium quidem deserte sententie in prefatione reperiatur.

Septimum Ligurini typum exhibet recusa Iusti Reuberi SS. Germanicorum Collectio, Hanouie ex typographeo Wecheliano, sumptibus Danielis et Dauidis Aubrii et Clementis Schleichii 1619, folio  .

Iterata tantum editio quinta eaque nec aucta nec emendata. Secunda nobis audit in adnotationibus.

 Deuenimus ad octauam eamque ultimam adhuc Ligurini editionem, eiusdem collectionis Reuberiane denuo recuse curante Georgio Christiano Ioannis. Francof. ad Menum 1726, folio. Inibi pag. 407:

Guntheri pete clarissimi Ligurinus, siue De rebus gestis Cesaris Friderici I A g. libri X. Cum scholiis et adnotationibus Iacobi Spiegellii, Conradi Rittershusii et Gasparis Barthii.

 De suis in Ligurinum curis ipsemet Georgius Christi Ioannis  :

Paucis exponam, quid in noua hac editione opera mea prestitum sit. Enimuero cum recognoscendis his Guntheri libris me dedi, editionem secutus sum Rittershusianam, quippe optimam; ut tamen, quod ad argumenta librorum, que iunctim ille, simulque initio operis imprimi curauit, Spiegelii Reuberique, qui singula singulis prefixere libris, presserim uestigia. Dein suasu uirorum quorumdam, ut litteratum, sic munerum ac meritorum gloria amplissimorum, notas Rittershusii Spiegelianis inserui, quod et raro admodum inueniantur, et tamen luculente prorsus sunt, ut merito uossio  audiunt et Sagittario  , doctissimeque, ut Struuio  . Inserui autem non eas  modo, quas doctissimus auctor olim Gunthero subiecit, ac an. 1597. Tubinge edidit, sed illas etiam, quas postea margini exemplaris sui adleuit; consultissimus uero uir, multisque nominibus non de academia solum Altdorfina, in qua ius canonicum et publicum magna nominis sui celebritate profitetur, sed de uniuersa etiam re litteraria meritus Eucarius Gottlieb Rinckius, beneuole mecum communicauit; quin, preter has Casparis quoque Barthii manuscr. quas nobilissimus Fellerus olim hunc in finem contulit; paucas quidem numero, easque breues admodum, que tamen auctorem interdum emendant, interdum luce aliqua perfundunt. Ut autem noris, que cuiusque sint, Spiegelianas lit. Sp. Rittershusianas  lit. R. Barthianas lit. B. ubique apposita notaui.

uerissima quidem omnia, que uir celeberrimus de suis in Ligurinum laboribus hicce profert. nec erit qui Reuberianam hanc editionem inde prestantiorem longe redditam inficietur. Modo omnes omnino Spiegellii ac Rittershusii adnotationes tanti non duxisset, ut illas integras adderet. Aucta hinc sine fructu uoluminis moles et lectoris incommoda. Quippe quod textus ueluti cymba in Oceano, ita in notis natat, oneratque potius lectorem quam iuuat. Preterea de suis parum aut imo nichil addidit Ioannis, qui singulari profecto studio uitam omnem atque doctrinam in id semper impendebat, ut aliorum feces purgaret atque nomen efferret. Quomodo uero Rittershusii textum a se adhibitum  dicat, non facile capio  , siquidem ille argumenta ab Rittershusio uno ordine, simulque initio Ligurini prefixa monet, quod manifesto falsum ostendimus. Quod reliquum est, uirum clarissimum eadem bona fide Rittershusii tam ipsius monita, quam aliorsum petita, transtulisse deprehendi, quo factum est, ut nonnullos quoque Rittershusii errores, ipsasque mendas typothete transsumpserit.

 Subiungere lubet huic editionum catalogo nonnulla de duabus aliis, que lucem non aspexerunt. Primam earum serio meditatus erat uir solo nomine laudatissimus Ioannes Fridericus Gronouius, celeberrimus apud Lugdunenses historiarum et eloquentie professor. Que quare successum non habuerit, ipsius uerbis  audiamus:

C. Rittershusius cum notis Tubinge ante quadraginta fere annos eumdem  publicauit. Constitueram ego quoque aliquando in honorem nostre gentis, tum, quod etsi uitia sui eui non effugit, apparet tamen in eo et uis ingenii et imitatio optimorum petarum: ne dicam de historia, in quam cum Othone Frisingensi et Radeuico ille unicus est: ne dicam, quod artes aule papalis prodit pulcherrime,  Cesarisque maiestatem et ius asserit, ut non intersit boni publici istum scriptorem perire. Est autem corruptissimus adhuc et plurima iam notaueramus, anno precipue cum Amsterodami eius mihi copia esset. Sed bonum factum quod consilium illud abieci; que enim de hoc scriptore nostraque opera iudiciorum ludibria fuissent apud eos, quibus Silius Statiusque, postquam nos illis non male fecimus, euiluerunt. Isthoc pretio omnibus omnino manus abstineamus, ne cum illos recensuerimus, ut recenseantur iure habeantur indigni.

Ecce paucorum superciliis ingens damnum illatum Ligurini profectibus atque rei litterarie!

Alteram eamque speciosam quidem sepius annuntiauerat   famosus in accademia Duisburgensi eloquentie professor Ioannes Hildebrandus Withofius, cuius titulum transcribo:

Guntheri Ligurinus cum commentario, notis et emendationibus. Accedunt integre Rittershusii et Pithei, tum excerpte Spiegelii nec non selecte Barthii, Lipsii, Casauboni, Heinsii et aliorum obseruationes.

Prelo parata iam ipso anno 1730, cur quadraginta post annis, quos ille Withofius ferme superstes, publicata non fuerit, haud facile dictu, ne dicam captu, reputares. Certe Withofium in eam rem plurima contulisse probat editum illud specimen, quod quidem post annos uiginti quatuor iterum excusum, singulari sane exemplo ne litterula quidem  auctum, quin imo cum ipso mendarum eodemque catalogo repetitum est. Iam uero si specimen illud et auctoris commentandi modum inspexeris in alia queque semper euagantem, ominis causam assequeris. Nimirum singulos Ligurini libros ista methodo circumscriptos in spissa uolumina debuisse excrescere, ut Ligurinum in Ligurino  peregre inuenisses. Hec autem diuinatio non admodum difficilis, absque dubio bibliopolas, quanquam illis temporibus operum uolumina fouentes ipsumque adeo eruditorum fauorem amouisse uidetur. Sic ingentes ille mine in uanis elogiis conquieuerunt, atque operis Dedalei solam uidimus inscriptionem.



§ IX. De sparsis uariorum in Ligurinum curis.

Scriptorem maioribus nostris tam charum nec solum doctis et academiis, sed etiam, imitabili prorsus instituto, per Germanie gymnasia lectitatum, duorum fere seculorum spatio typis octies euulgatum, eruditorum curas multiplices expertum esse, dubitari non potest. Id uero stupendum pene fauoris exemplum, ubi plurimos nil nisi Greca uel  Romana crepasse nouimus, quod simul in causa potissimum censeas, que maximam partem eiusmodi curas intra schedam continuerit.

Ex iis autem, quas publicis usibus uel prebitas uel destinatas accepimus, omnium primo loco habende sunt adnotationes doctissimi seculi XuII polyhistoris Casp. Barthii. Exiguam sane partem exhibent, que lucem adhuc uiderunt, aduersariorum libri LX, eamque minus illustrando Ligurino, quam aliis ex illo scriptoribus, inseruientem. Alias itidem paucissimas debemus nobili officio Felleri erga Geo. Christi. Ioannis, quas ille suis locis apposuit. At uero ditissimam segetem in subductis aduersariorum CXX libris msctis latuisse, testibus  idoneis comperimus; quos inter cumprimis appellandus Christianus Daumius, equalis et familiaris, de iis ita locutus 

Gunterum petam cum notis marginalibus totum iam olim oppleuerat nondum tamen in »tres« illos tomos preter que in I. librum animaduertit, omnia exscripsit. Totus autem »centesimus octogesimus liber aduersariorum« libro Gunteri secundo dicatus est; his uerbis incipiens, que exscribam, ut garrulitati mee, nec minus fidei satisfaciam: »Gunterum Germanici stirpis et nominis scriptorem, petam sequiorum omnium longe prestantissimum, recensere exorsi, ad librum eius secundum progressi sumus.«

Obsoleta penitus exinde schedarum Barthii memoria,  nostris hisce temporibus fortuita eruditi Gallici de illis questione resuscitata est  . Et faustis ea quidem auspiciis, cum desideratissimum illud bibliopole Lipsiensis Friderici Rochii commercium litterarium paulo post institutum, questionem denuo susceptam strenue prosequeretur  , Nec dubitandum, quin ad certa demum  indicia multorum consilia perduxerint, ni fatis iniquis optimum illud institutum auctoris funere concidisset. Siquidem eo peruentum iam erat, ut ueluti digitis ulterior inuestigandi modus monstraretur, et ualde etiam suspicor, magni cuiusdam nominis eruditi famam haud parum periclitatam fuisse, si res ultra processisset. Grauissimi ponderis indicium postremo suggesserat ipsemet ille Fridericus Rochius, candore nobili simul ac temperato. Nam quanta cupiditate non minus ac impudentia quidam eruditi Barthii posthumis inhiarint, in ipso prestantis uiri statim funere obseruatum est, eoque notabilis Daumii locus  :

Barthii  Aduersariis imminuerunt iam dudum, si non sagaces at retentrices  inuita nobilissima uidua manus. Ea nimirum sibi assertum iuit Mattheus uon der Lage, sed publice ea restituere coactus, uoto Epicedium meum deproperatum, at postea aliqua emendatius transmissum corrigendi, haud satisfecit.

Adnotationum itaque Casp. Barthii, preter paucas illas editas, deflenda adhuc iactura est. Pars minor quidem in Aduersariis, quas ad CLXXX modo librum continuatas, eumque Ligurini secundo demum dicatum percepimus; reliqua maxima in schedis, ni forsan alterutrum aliquando protrahatur. Earum que uidimus breuissime omnes, plerumque nude, sepius audaces, haud raro felices, aliquoties temerarie et sola memoria profluentes.  , ut ferme subite. Nimirum Barthius ingenii  ac iudicii acumini et immense doctrine de suis optima queque debet, meditationibus parum. Hinc quoque non aliis, tantum suimet, exemplum, ac omnino uiris accensendus, quos quidem rectius suspicias quam imiteris.

Feruntur et Lipsii, Casauboni et Heinsii, summorum uirorum in Ligurinum emendationes, quas quidem omnes uidere nondum contigit. Meminit illarum unus, quem sciam, Withofius, in illo titulo nuntiate editionis. Frequens illi cum doctis Batauis, in primis Burmanno preceptore commercium,  et cum studiis eorum familiaritas, que editarum eque ac ineditarum eiusmodi adnotationum copiam fecisse potest, et uereor ne uirorum illustrium coniecturas quasdam, ut aliorum, occuparit. Egomet autem, ut saltim illis uti quandoque liceat, monstrante manu cuiusdam eruditi nostris laboribus fauentis, uehementer optarim.

De ipsius Withofii in Ligurinum specimine, quod ad formulas ac editiones iam diximus. Exstant autem et alie uiri doctissimi in Ligurinum coniecture, quibusdam ab illo editis quasi ludendo disperse. Ita locum Ligurini felicissime emendatum legimus, Orationi in memoriam confessionis Augustane  subiectum. Plurimas autem, ipso teste, seorsum  exhibitas, precibus publice prolatis  huc usque frustra deposcimus. In coniiciendo Withofius non raro felix, quantum quidem assequi potuit acumine uel memoria ueterum; idem uero medie latinitatis non admodum gnarus, et in ipsis Ligurini fontibus nequidquam uersatus. Inde factum ut auctori aliquoties affingat contra indolem eius eui, nimirum cuncta pene reuocans ad normam antique uenustatis, quod critices modum excedentis uitium et in aliis aduertimus, eoque de corruptissimo Ligurini textu nimias querelas magnam partem existimes. Grande preterea supercilium, audacia petulans  et inuerecunda temeritas in iudicandis aliis. Denique non paucas emendationes a Pitheo, Rittershusio, Barthio preoccupatas inuenimus, easque singulis restituendas putauimus.  Quippe quod Withofii temporibus octaua iam editio pridem innotuerat, eumque fortuito conuenisse neque probari possit, neque adeo censeri.

Recentissime, quas nouimus, in Ligurinum coniecture sunt Corn. ualerii uonckii. Exiguus autem earum numerus et rarius acumen, ut, si tres quatuorue exceperis, relique deprauent potius textum quam adiuuent, neque omnino ego doctissimi auctoris et illustris cum illo Saxii iudicio subscribam: plures perinde maculas Ligurini libris fuisse abstersas.
[Figure: [Genealogia] 30Kb] [* 1Kb]




IN LIGURINUM DISSERTATIO II. De ortu, genere et rebus gestis Friderici I Aug., presertim in primo regni decennio.


Famam extendere factis. 



§ I. Antiqua Stauffensium sedes et prima gentis incrementa.


Inter familias Germanorum illustres, que uirtuti fortuna comite diutino regni fastidio potiebantur, precipuam longe sibi dignationem conciliauit Stauffensium inclyta progenies. Etenim a primis  ueluti fame auspiciis adusque postrema nepotum fata pro Cesarum et imperii iuribus illa fortiter stetit, et incorrupto gestorum tenore seruans regni maiestatem, gloriosissima morte occubuit. Antiquiorem autem Stauffensium sedem in Sueuie partibus orientalibus, oppido pridem imperiali libero  Gemunde uicinis, et nominatim in loco Buren  haud inepte quesiueris. Manent adhuc in ea regione prisce memorie uestigia, nimirum uicus nomine Weschenbeuern, et in conterminis pratorum tractus, uocabulo Buren hodiedum insignis. Castrum Hohenstauffen Fridericus I, adulto fere seculo XI contiguo monti uel inedificauit, uel certe restituit, atque solemni tunc temporis more gentis cognomen inde transsumpsit. Erat iste Fridericus comes ab Henrici Iu imperatoris partibus contra Rudolphum anti-cesarem; uir probus et bello strenuus, animo constans et fide. Itaque Cesari gratissimus et rerum suarum auctor et uindex in hisce finibus constitutus, opimum Sueuie ducatum, Rudolpho rebelli ademptum, regisque unicam Agnetem filiam uxorem  promeruit.



§ II. Fridericus II, cognomine Cocles seu Monoculus, imperii candidatus; eius gesta ad Rhenum.

Illico adaucte Stauffensium opes, indulgente quoque nepotum studiis Henrico u auunculo. Quo factum ut, mortuo tandem imperatore, Fridericus II, Friderici I filius et Sueuici ducatus heres  in spem imperii consurgeret, uoti compos exstiturus, ni Moguntinum archiepiscopum aduersarium habuisset. Is enim Stauffensium acerrimus hostis, Friderici consilia callide preueniens, pro Lothario Saxona procerum suffragia festinauit  . Scilicet idem ille Moguntinus, Henrici u, Cesaris olim cancellarius, eiusque precipuo fauore Germanie primas  euectus, beneficiorum usque immemor proditorem agebat. Quapropter custodie mancipatus, et breui post tempore ciuium armis restitutus, nichil non in imperatorem absentem infesto animo moliri, infima summis ubique miscere. Tunc uero Sueuie dux ille Fridericus cum exercitu Rhenum traiiciens, ualida quoscunque motus auctoritate compescuit  . Mox ipsam turbarum officinam, Moguntiam bello adortus, obsidione cingebat, militibus utcunque suis a uastatione prohibitis. Deinde Treugas expetenti uersutissimo presuli liberaliter concessit, ipse exercitu dimisso cum paucis ad propria reuersurus. Quem statim episcopus cum numerosa militum manu, contra sacramenti fidem, insecutus, undique  circumuentum perdelere parabat. At ille subito dolo  nequidquam turbatus et periculis maior, collecto paucorum comitum manipulo in Moguntinos irruens, ingenti edita strage aggressores profligauit, fugientibus adusque portas cedendo insistens, ut paucissimi tantum ultorem ensem euaderent. Summum tunc ipsi presuli discrimen imminebat, qui uix intra menia receptus, ciuium diras ac pene et arma in se conuertit, funesti facinoris auctorem episcopum, orbatasque parentum domos immani fremitu exsecrantium  . Hinc inimicissima uiri in Sueuum studia, et pro Lothario subreptus principum fauor. Quid enim acerbius offensa ignauia? quid uehementius odio sacerdotis?



§ III. Stauffensium fratrum cum nouo rege Lothario simultates.


Fridericus ereptum sibi regnum indignissime ferens, uix tandem tertia post electum die, multorum precibus exoratus, in curia regem salutauit; spretis omnino CC marcis in beneficium oblatis  . Eoque ambigua uideri ducis uoluntas, prouti raro principatus noui suspicionibus carent. Mox factum in curia Ratisbone decretum: Feuda indignis ablata non regis patrimonio, sed regni bonis uindicanda  . Quod quidem aperte directum in Stauffensium opes Lotharius auide nimis exsequebatur, ad regnum plurima reuocans, que Sueui fratres retinebant. Fridericus hostis iudicatur in proxima curia Argentinensi; rex postero uere in ducem mouet. Forte tunc absens erat Chunradus frater, dux Francie  Orientalis, laborantibus nuper in Palestina Christianis cum electa militum manu in auxilium profectus  . Totius igitur belli moles Friderico incumbere, qui prudenti consilio preliorum discrimine uitato, munitisque se continens Alsatie castris, quoscunque inimicorum conatus elusit incolumis  . Interea redux ab expeditione Chunradus, iunctis repente uiribus communem causam agebat, infensior idem et perniciosior hostis. Occupatum a fratribus castrum Norimbergense, ualidoque presidio ad subitos casus instructum. Contra Lotharius Bauarie ducem Henricum, Stauffensium generum, sibi asciuit, unica filia Gertrude in matrimonium collocata  . Magnum illud regis partibus  momentum addidit, non modo diuisis, uerum etiam  commissis utriusque familie studiis. At nouam fortunam importunius rex tentabat, Norimbergam extemplo suis armis aggressus. Aduentantibus nimirum Sueuis, obsidione deserta, neque et pugnam quidem ausurus, cum ignominia discessit. Contra reuersi uictores, ueluti frugis aliquid acturi collecto exercitu, Spiram oppidum, expulso presule, facili triumpho occupauere.



§ Iu. Chunradus regnum affectat.

uigentibus itaque Stauffensium armis multorum studia conferri; ipsi animis elati maiora queque moliri, ad spem imperii reuerti. Iamque Chunradus, Friderici fratris et amicorum hortatu regis titulum sibi assumens, in Italiam contendit, ubi  cumprimis Mediolanensium ingenti plausu exceptus, ab Anselmo archiepiscopo primum Modetie, deinceps Mediolani rex Italie coronatur  . Inde Lombardicas ambiens ciuitates, largitionibus aut armis in suas partes plurimas pertrahebat, nisi quas Mediolanensium potius quam cause inuidia retinuit  . Sed auspicatos usque rerum euentus parum subito turbauit Honorius pontifex. Is enim addictus Lothario regi, quem electum probauerat, inaugurandum exspectabat, adeoque raro temporum exemplo Romani populi securus, aduentantem per Tuscie fines Chunradum nil ueritus, et urbe prohibuit, et una cum Friderico fratre solemniter diris deuouit  . Fulminis ictum fatalem pre ceteris  reddidit ratio status, dum ex una parte nobilissime quedam ciuitates Mediolanum odissent, ex altera Rogerii Siculi metus immineret, utrinque pondus accresceret fauori Romano. Eoque tabescere Chunradi fortuna, desciscere comites exhausta pecunia. Ipse Parme plerumque se continens, coacto otio torpebat. Eumdem ciuitati grauiter oberatum et ueluti captiuum hesisse, uel ex hoc intelligitur, quod Mergingerum archiepiscopum Treuirensem Roma reuertentem, in itinere captum Parmensibus obsidem tradidit contracti eris alieni. Fuerat autem iste Mergingerus, dum in Germania degeret, Sueuorum studio suspectus, et forte pallium acceperat, ut Lothario faueret; certe nunc missus ab Honorio cum anathemate promulgando  . Tandem  ipse Chunradus appropinquante Lothario rege, desperatis omnino rebus, clam ex Italia recessit  ,  et nescio si non obside Treuirensi liberatus, quandoquidem tempus exacte conuenit.



§ u. Bellum cum Sueuis in Germania.

Hec dum apud Italos geruntur, Fridericus domi sustinet hostium impetus, uxore uiriliter adiuuante  ; neque illi quidquam proficere, donec singuli pugnant. Henricus ne uultum quidem Friderici ferens, probrosa fuga dilabitur  , ad dolum frustra conuersus maiore dedecore  . Rex autem a Spira, quam obsederat, pactis induciis remouetur  . Tunc iunctis uterque uiribus Spiram rursus infestat, non nisi longa obsidione nec absque pacto capiendam. Nimirum uxor Friderici ducis oppidum strenue tutata, rebus demum extremis,  inedie magis quam armis concessit. Ipsa summa uirorum admiratione excepta, cum suis libere dimissa et a rege donata, cum fere omnium indigeret  . Atque ex eo nutare Stauffensium opes, instante potissimum Henrico Bauaro, qui pene totum Sueuie ducatum, ad castrum Stauffen usque peruadens, igne ferroque deuastabat  . Mox etiam dedita Norimberga expugnante Lothario  . Repetite preterea dire per Innocentii legatum in curia Wirceburgensi, presentibus XuI episcopis  . uerum etiamnum superstes animo Fridericus regi obluctabatur, qui cum exercitu ducem aggressus, pugne copiam illo non faciente, infecto negotio discessit.



§ uI. Stauffenses supplices in gratiam recepti.


Rex in Italiam profectus cum parua manu  , pontificem exsulem Innocentium strenue Romam perductum, in sedem restituit, coronatus ab ipso Romanorum imperator in edibus Laterani  , dum S. Petri basilicam Anacletus pseudopontifex, factionis opibus fretus, custodiret  . Inde plurimis per Italiam negotiis feliciter gestis, magnam sui admirationem utrique populo sanciuit, ualidissimis suorum studiis in Germania exceptus. Unum adhuc Mediolanum Chunradi partes tuebatur, nichil auso Lothario in urbem prepotentem  . Contra pridem Anselmum presulem Honorius papa defunctus, conuocato post Chunradi discessum  Papie concilio, sacris interdixerat, breui sede cessurum. Itaque  duces Stauffenses deserta causa resipiscere, preeunte Friderico in curia Fuldensi. Quippe Bauarus  Henricus, decreto nuper in Sueuos bello, imperatorem preuertens extrema conatuum presidia, munitissimam Ulme ciuitatem primo impetu captam, incendio deleuerat  , ut imperator superueniens Friderici tantum clientes implorata fide reciperet. Tunc dux ad incitas redactus Richenzam Augustam Fulde supplex adiuit, in conspectum imperatoris non admissus, sed dicto die in proximam curiam, diris illico solutus per legatum apostolicum  . Anno sequenti Fridericum fortissimum ducem coram Lotharius imperator supplicem uidit in frequentissima curia Bamberge celebrata. Duram profecto uiri sortem, at non usque indignam; neque adeo facile dictu est, utrum tanti rigoris exemplo magis imperii dignitati et reipublice commodis,  quam propriis animi stimulis imperator intenderit. Fridericus autem preter pudorem ac iuratam Cesari obedientiam absque noxa dimissus, ad Italicam expeditionem sua robora spopondit  ; grauiora forsitan passurus, nisi pontifex ob Rogerii Siculi metum totis uiribus urgens expeditionem, conciliandis principibus omne studium impendisset  . Chunradus autem Fridericum fratrem e quinque mensium interuallo secutus, neque easdem penitus uenie leges, neque eamdem etiam cum illo sortem habuisse uidetur. Atque is regem quidem in plena Mulhuse curia pariter supplex adiuit, solutus in presentia diris a Chunrado presule Magdeburgico, sed maiore cum facilitate in gratiam receptus, pristine  quasi dignationis fauorem expertus est. Etenim ipsi Lotharius primum inter duces locum assignauit, omnia sua restituit, traditoque imperii uexillo regie proximum persone asciuit  . Ceterum Chunradus ad propositam expeditionem Italicam suum auxilium pollicitus, non modo integrum adduxit, sed imperatorem cum maxime principum consilio manuque fortiter adiuuit, ut omnino potius animi generosi stimuli, quam conscientie tanta officia censeantur. Itaque nouem annorum immania bella, satis equa conditione sopita, tandem conquieuerunt, eo magis funesta reipublice Germanice, quo maior certantium potentia, et perniciosius paci publice uirorum exemplum.



§ uII. Lotharii obitus; Chunradus rex Germanorum.


Non diu piissimus imperator laborum commodis  et parta uictoria fruebatur, mox ordinatis utcunque Germanie rebus Italiam iterum profectus, penates nunquam reuisurus. Etenim senio grauis in ipso reditu morbo corripitur, atque nichilo secius cupidine patrie festinans, in Tridentine uallis ignobili uiculo mali uiribus occumbit  , maximum sui desiderium uniuersis relinquens. Mortuo autem sine filiis Lothario, summam imperii spem et habebat et meditabatur Henricus ille Bauarus, qui preter sanguinis affinitatem et rerum in Italia gestarum famam insigni potentia eminens, defuncti fauorem ac tradita regni insignia pre se ferebat  . Sed idem fastu tumidissimus, cunctorum inuidiam in expeditione Italica concitarat  , adhuc ipsa potentia suspectus. Contra Chunradus erepte dignitatis  miseratione, liberalissimis in pares et minores officiis, et auctoritate presertim Treuirensis episcopi, quem amicissimum habuit, commendabatur. Nimirum uacante tunc sede Moguntina, cum infensissimus ille Stauffensium hostis Albertus paulo ante decesserat, rerum summa penes Treuirensem  . Iuuabant etiam Friderici fratris integerrima studia  , propriaque Chunradi in rebus agendis dexteritas. Is enim gliscentibus inter Henricum Bauarum et Albertum Ursum Brandeburgicum simultatibus opportunissime usus, grauem in emulum aduersarium commouerat. Itaque conuocatis per Treuirensem comitiis ad Confluentes  , presentibus Treuirorum ac Wormatiensium episcopis  et cum ipso Chunrado fidissimo fratre Friderico, uotis unanimis renuntiatur Chunradus rex Germanorum  adnitente modis omnibus Theodeuino cardinali  , patria Sueuo  , pontificis Innocentii II legato. Mox deductus Aquisgranum in diui Caroli sedem antiquo ritu eleuatur  , peragente sacrorum solemnia predicto Theodeuino, dum Coloniensis adhuc pallio careret. Adeoque tandem post uarios fortune casus et ingentes labores uoti compos nobilissimus Chunradus, Augustam Stauffensium seriem faustis auspiciis inchoauit.



§ uIII. Electio frustra impugnatur.

Maximam, uti par erat, consternationem rei nuntius Henrico Saxona-Bauaro eiusque amicis incussit.  Omnes illegitimam electionem et subreptam clamitare  , multi quoque per Bauariam optimates, cumprimis episcopus Salisburgensis, uenerabilis  senex, facta improbare, crescentibus per Saxoniam bellorum turbis. Rex autem Chunradus imperium ualide exercens, Bamberge diem indicit, ibique curiam celebrat festo Pentecostes. Conueniunt plurimi Saxonie principes cum ipsa Richenza Augusta, regemque metu salutant  . Contra superbus Henricus et plerique Bauarie proceres adhuc desiderantur  . Quapropter Chunradus in mediam Bauariam diem ultra constituit, Ratisbone celebrandum. Et hic quidem Salisburgensis ex regni pace consultans, una cum aliis principibus uiri exemplum secutis, Chunradum regem adiuit. Quem dux Zaringie Chunradus in plena curia ad prestandum regi homagium ultro compellens, responsum tulit: uidete, domine dux, quia si plaustrum  essetis, boues precurrere non dubitaretis. Inter me et dominum regem sic causa determinabitur, ut nullum nostri in hac causa curam habere sentiatis. Rex autem grauiora uirorum conuicia reformidans, commotum ducem, auersa manu os eius amice comprimens, a responsione compescuit, simul coram testatus: Nil ab episcopo se uelle, nisi bonam uoluntatem  . Que regis uerecundia non modicum uniuerse curie fauorem excitans, clericorum presertim animos ad illum conuertit. Atque etiam presens Henricus Bauarus, iam nunc de suis omnino, spe regni posita, sollicitus, magnisque promissis illectus, insignia tradit  . Cum autem de diuersis utrinque conditionibus non conueniret, prorogato  die uindelicorum Augustam, curia dimittitur Nimirum receptis, que magni semper momenti fiebant, regni insignibus, iam in alia queque mentem intendens, parum de pace Chunradus cogitasse uidetur.



§ IX. Desertum negotium, Henricus proscriptus.

Ancipitem ualde ac periculosam fore pactionem, ipsa rerum natura portendebat, tum uero calamitatum recens memoria, perpetua belli scintilla. Et Henricus quidem Bauarus regem Augustam insecutus, cum numerosa satis militum copia, non procul ab urbe, Licum flumen insedit; rex intra menia pacatus agebat  . Frequentes utrinque nuntii ac mediatores ambulare, neutro paciscentium alteri condonante. Quippe Chunradus nonnulla ducis  beneficia reclamabat a Lothario concessa, que cum Henricus minaciter pernegaret, rex uiri consiliis ac loci rationibus diffidens, et fratris exemplo territus, abrupto negotio ex urbe noctu discedit,  cum paucis fidelibus Franconiam contendens, Mox celebrata Wirceburgi curia Henricus subito proscribitur, sane precipiti nimis iudicio, nec illo rege condigno. Chunradus autem posthabita regni et maiestate et salute, tantum animo indulgens, in proxima statim curia Goslariensi Saxonie ducatum Alberto Brandeburgico, Henrici acerrimo hosti, indeque Bauariam profectus, eius terre ducatum uterino fratri, Leopoldo u marchioni Austriaco adiudicauit  . Huic autem regis uiolentie paucissimi principes accesserant, ut curie presertim Goslarie et Quedlinburgi pene priuate censerentur  .



§ X. Bellum Saxona-Bauaricum; pugna ad Weinsberg.

 Traditum utrique principi ducatum Leopoldus Austriacus  et Albertus Brandeburgicus nil morantes occuparunt. Et hic quidem precupidus noue dignitatis, late per Saxoniam armis grassabatur, neque suscepta solum iura, sed quoslibet Lotharii fideles potestati uindicaturus  . Pridem ille, mortuo statim imperatore, cum Henrico Bauaro de Saxonie ducatu ex iure hereditario disceptans, et a plurimis eius amicis, ipsaque Augusta Richenza, iunctis uiribus impugnatus, prelio uictor discesserat  . Iam uero seuiores longe motus per Germaniam efferbuerunt, et que secundis minus claruerat, in aduersis emicuit Henrici uirtus. Etenim e paucis, qui uiri fortune steterant, non nisi quatuor  assumptis, in Saxoniam contendit, reliquis specie peregrinationis uariis itineribus secutis. Atque cum his Albertum Brandeburgicum repentino adortus, direptis plurimis eius castris, toto ducatu breuiter deiectum ad regem confugere compulit. Tum ipsum quoque Chunradum cum exercitu superuenientem, ostenso fortiter prelio, ad inducias commouit  . Potissima in eo negotio Treuirensis auctoritas, et ingeniosa uiri solertia callidi temporum et morum. Is enim regi cum uiginti millibus adfuturum se promiserat, nonnisi quingentos adducens, cum infinitis eduliorum ferculis et triginta uini carratis, que liberaliter principibus erogans, negotium facile conduxit, et sine sanguine debellauit. Perpendit  enim plus conferre ad uictoriam atque ad animos accendendos uirorum uini copiam, et aliorum uictualium, quam multa millia famelicorum  . Henricus autem restitutis in Saxonia rebus, inde Bauariam meditans, subita morte exstinguitur  ,  egregiam sui memoriam summumque filioli fauorem apud Saxonas relinquens. Leues et uani Brandeburgici conatus pre populorum amore, studiisque prudentissimis archiepiscopi Magdeburgensis necessitudine iuncti  . Bauariam porro Henrici frater commendatam tutabatur, nobilissimus ille Guelphus, bellorum gloria et uirtutibus inter principes insignis, Tubinge comes Palatinus, et potens terrarum per Sueuiam et ad Rhenum uxorio titulo heredis Ute filie Godefridi comitis de Calwe, Palatini Tubingensis. Et Leopoldum quidem Austriacum Guelphus feliciter profligauit  , bellumque fortiter sustinuit Rogerii Siculi presertim pecuniis, et Geise Pannonie regis adiutus, utroque domi Chunradum implicaturo  . Iamque et regem ultro aggressus,  Weinsberge castrum oppugnantem, infaustis auibus dimicauit, uictus fugatusque celeberrima illa pugna, gentilitiis partium signis Germanie fastis memorabili  . Nimirum corrupta significatione factionum penitus diuersarum ea uocabula inualuerunt, reipublice paci tandiu funesta  . Neque etiam minus famosa ipsius castri secuta deditio, feminarum egregio facinore, regis iram eludente. Laudatur et nobile Chunradi responsum: Regum fidem immutabilem  . Scilicet publice regem decere, que priuatim negligantur.



§ XI. Saxonia Guelphis uindicata; profectio Italica impedita; fedus cum Byzantinis; bellum Stauffense-Zaringicum.

 Larum ad Saxonas ea uictoria, quos ad sua uota perducere rex adhuc frustra laborabat; scissis nuperrime Wirceburgi comitis  : quid enim uel arma uel artes concordibus populis? Igitur opportunum Austriaci funus, nulla prole relicta  . Ducatus Henrico fratri confertur, conciliato cum Henrici superbi uidua Gertrude connubio. Saxonia pactis asseritur Henrico puero, Superbi filio, Leonis elogio postmodum insigni; renuntiat idem suis in Bauariam iuribus, consilio matris inductus  . Albertus autem Brandeburgicus, a Moguntino persuasus, ducis Saxonie dimisso titulo in uet. Marchiam restituitur recipiens una, que bello amiserat. Celebrate confestim nuptie presenti curia, regio sumptu et apparatu, tantoque hilarior letitia publica,  quanto tristior utriusque domus longa discordia. Non ita cum Guelpho, qui pertinaciter ius in Bauariam hereditarium causatus, bellum ac seditiones  hinc inde transferens, perpetuas mouere turbas mauortio studio perseuerabat  .

Rex autem de suscipienda imperii corona serio cogitans, ipsisque ab Italis, precipue uenetis, Rogerii metu inuitatus, ambigua pontificis cum illo Siculo compositione deterretur; qui tamen solemni legatione placare uirum non distulit  . Inter legatos Theodeuinus, probato studio charus, et celebratissimus ille Bernardus abbas Clareuallensis. Tunc rex propositum resumere, legatos pape destinare, qui de negotiis conuenirent. Nuper et fedus renouatum  cum Ioanne Byzantino, desponsata simul regine sorore Manueli Comneno, Ioannis filio. Fuit ista Bertha C. de Sulzbach, dilectissima Chunrado regi ac pro filia omnino habita  , Grecis  Eirene uocata; ceterum forme uenustate summisque ingenii dotibus, adeoque Grecorum litteris, scriptoribus laudatissima. Proinde rerum Germanicarum, illa superstite, apud Byzantinos magna prosperitas et uberrima commoda, dum patriam incorrupto semper fauore prosequeretur, et nobilissimo studio utriusque aule amicitiam foueret.

Interea magis magisque res Italorum turbari, preliantibus inuicem ciuitatibus plurimis, urbe Romana, post mortuum Innocentium, factionibus agitata. Harum potissima pars et auctor Arnoldus Brixiensis, Abelardi famosus discipulus; homo subtilis ingenii, litterarum egregie peritus et incorrupte, quin adeo austere conuersationis  . Hic  in lasciuos clericorum mores et monachorum luxuriem inuectus, ingenti coronarum plausu ubicunque excipitur. Eoque gaudens popularibus auris, dogmatum capita proferre: Nil proprium cleri Scripture sacre tenore, nulla potestas secularis, non certi reditus, nedum affluentes; uiuendum caste piorum eleemosynis, uitandas honorum ambitiones, omnino terrenis abstinendum expletis sacrorum officiis. Tum uero hortari populum ad sua iura capessenda, lectisque magistratibus antiquo ordine administranda, depulsis Ecclesie preposituris, adeoque restrictis imperii regalibus. Inde stupenda rerum conuersio, clericorum odia, persecutiones et cedes  , tandemque, ut opes quidem ferebant, Rome prisce ludibria  . Sollicitatus et pontificum  et populi crebris epistolis  certatim inuicem accusantibus, prudenter in medio sese rex continuit, per litteras, missos atque diplomata regni  pandens maiestatem. Neque enim pontificum tuta fides, neque etiam populi uane penitus querele; ipsa Bernardi abbatis ingrata facundia  . Nihilominus Romane sedis priuilegia, post breuem curie suspensionem, episcoporum presertim ope, seruato tenore confirmantur.

Detinebant etiam profecturum domestici motus, uicina negotia. Bellum atrox inter Treuirensem et Henricum Namurci comitem; graues Hungarie principum et Polonie contentiones; utriusque reges exsules ad imperium confugientes. Hec inter arma quoque gentilitia in Chunradum Zaringie ducem. Gliscebat uetus principum simultas, ex quo Sueuie ducatus, Zaringensibus primum uiolenta fraude subreptus, deinceps bello extortus, fortune Stauffensium  obtigerat. Inuisa mutuo uicina potestas, manifesta pro Guelphis Zaringensium studia, eaque recens in Chunradum aduersa  . Iam uero Fridericus iunior, Sueuie dux et post imperator, sumpto cingulo militari querende laudis cupidissimus, non ita pridem edito in Bauaria splendido tirocinio, Chunradum Zaringie ducem adortus, fortissimum atque ditissimum gemina ditione principem, expugnatis firmissimis belli presidiis, ipsoque castro gentilitio, regis misericordiam implorare cegit  . Causa precipua non liquet  , neque ea sollicite nimis inquirenda ratione temporum, ubi nuda sepissime pugnandi libido  in prelia uiros moueret.



§ XII. Expeditio Chunradi sacra.


Subitus illa tempestate terror Christianum orbem peruaserat ex crudelissimo Edesse urbis in Palestina excidio  . Preualentium hec orsa per Asiam Turcorum, prolatique ad Latinorum fines recentis imperii. Iamque in extremis uideri Hierosolyme regnum, tot millium generoso sanguine et laboribus partum. Hostis formidinem, ut solent, extulerant fama, longinquitas, auxilii desiderium. Hinc ingens omnium metus et miseratio rerum, de die nouissima trepidatio  . Tunc autem prima Francorum  in militiam uota  pro nobili gentis alacritate; stimulabat et ipsum regem priuata religio. Neque minora summi pontificis Eugenii studia, per litteras ac legatos ubique principes excitantis, dum ipsum coram sollicitaturum  turbe domestice prepedirent. Negotii cardines agitabat Bernardus abbas Clareuallensis, per uniuersum Occidentem uir potentissime auctoritatis, ad commouendos ducendosque mortalium animos omnino compositus  . Atque ille quidem in Gallia rebus mirifice expeditis, altioris consilii plenus, in Germaniam ascendit, ibique regem primum ad Francofurtum secreto conueniens  , dum alienum aduerteret, prudenter dissimulat: Non esse, dicens, paruitatis sue, importunius instare regie maiestati. Eoque  discedens, aliquanto Constantie moratur, deinde subito conuerso itinere, Chunradum Spire rursus adoritur, eumque future ueluti cladis quodam presagio obluctantem spiritualibus armis ad responsum compellit: Deliberaturum se cum principibus. Tum uero paucos post dies, inter media missarum solemnia, impetu quasi repentino in uerba solutus, omnesque facundie neruos intendens adeo perculsit presentium animos, ut rex in lacrymas effusus confestim uota nuncuparet, ac porrecto per abbatem coram altari uexillo, continuo cruce signaretur, una cum Friderico nepote, mox Romanorum imperatore, principumque et nobilium numerosissimo agmine, regis exemplum imitantium  .  Non presens in curia fortissimus Guelphus, ipsa Dominice natiuitatis nocte cum aliis quibusdam nobilibus in proprio castro Bitengau crucem susceperat  . Per Germaniam autem innumerabile uulgus, audito rumore, confluxit, per abbatem Eboracensem signandum, cui Bernardus operam delegarat. Aegerrime tulit regis frater, Fridericus dux Sueuie, filium crucesignatum, quippe inualide senectutis unicum solatium iuuenem, et familie robur. Atque a Bernardo quidem uisitatus et benedictione repletus, tamen ipse orbitatis dolorem  non sustinens, breui mortem occubuit  . Notabiles preterea pontificis astus, qui comperta regis deuotione et Germanorum securus, amice uirum increpabat, quod inconsulto se  rem tanti momenti assumpserit  : nimirum nactus occasionem uel impunis arrogantie, uel certe uitande accusationis. Denique Saxone, ut Francos semper perosi, societate abstinebant, ipsi quidem, ne studiorum gloria cederent, in proximos Christianorum hostes, Obotritas Leuticiosque, scilicet Slauos, mouentes  , adeoque diuersa cum Francis signorum figura  .

Chunradus antequam pergeret, Henricum filium creari in regem curat, nullo principum refragante; mox Aquisgrani coronatum imperii socium constituit   , scilicet publice simul atque priuatim de regno prospiciens. Adolescentulo necdum idoneo Henricus archiepiscopus Moguntinus ex more consilium et auctoritas adiungitur, una cum abbate Corbeiensi Guibaldo  , celeberrimo seculi uiro, quatuor ab Henrico u, imperatorum in regni negotiis arbitro. Ipsa infausta nimis expeditio, quamuis immense regum copie, ut LXX. M. tantum loricatorum, preter pedestrium calonumque multitudines, uterque exercitus estimaretur  , e quibus paucissimi reuersi. Chunradus maximam partem Constantinopoli degebat, siue pudore minuti exercitus, siue principum crebris discordiis, preterea lapsa quoque ualetudine  . Nobile tamen  facinus et insigne fortitudinis documentum rex ad Damascum edidit, per laborantes medias Francorum turmas cum suis Teutonibus in Turcorum aciem irrumpens, eosque perterritos in fugam coniiciens, in quo certamine barbari militis caput, cum dextra scapula uno ictu amputatum, uictorie signum reportauit  . Ceterum opus penitus destitutum, et cum dedecore discessum. Inde non modica Bernardi inuidia, qui quidem pontificem ostendebat  . Neque etiam uana prorsus suspicio, papam Eugenium familie Cisterciensi laudem quesiuisse, Bernardi studiis adiutum. Etenim uterque eiusdem regule, Bernardi opera pridem restitute  ; atque ipsi postmodo Cistercienses noue expeditionis propositum totis uiribus repressere  . Solum et  unicum dispendiorum solatium plurimorum principum et expeditionis fauorem ab armis abstineretur,  adeoque tristes preliorum tempestates tristiori remedio interdum quiescerent.



§ XIII. Chunradi reditus, nouissima gesta et obitus.

uix autem ad propria reuersum regem grauissime lites exceperunt. Nimirum Guelphus ille Bauarus in expeditione comes et familiariter habitus, adeoque donis cumulatus  , pro gratia damna moliri. Discesserat a rege Hierosolyme, dum in Damascum hic accingeretur, domumque reuertens specie ualetudinis, in transitu Siculum salutat, honorifice tractatus et pecuniis auctus, ut in regem conspiraret. Eoque Romam profectus in Germaniam contendit, perfidiam opere testaturus. Intercepti Rome famuli a quibusdam senatorii ordinis  asseclis manifesta proditionis indicia dederunt, repertis Rogerii litteris, Guelphum Friderico Sueuie duci, Henrico Saxone, Conrado duci Zaringensi eiusque filio Bertholdo  uoluntatis conscium commendantibus  . Neque omnino latuere consilia regem adhuc in Grecia detentum; quippe ducem Fridericum nepotem, cui plurimum deferebat, in Germaniam premisit, ut pacem publicam tueretur contra Guelphi conatus  . Forsitan ipsum ille Fridericum perspexerat, ac honorabili mandato iuuenis animum tentabat. Certe reditum Chunradi res ea quam maxime urgebat  , cum non de pace solum, sed etiam de regno uersari questio uideretur. Nec longe distulit hostilia  Guelphus, Egram castrum regis peculiare rapto bello assiliens. At male nactus occasionem, ab Henrico Chunradi filio, Germanie rege, gloriosa pugna profligatur, Guibaldi consilio proscribendus, nisi Fridericus Sueuie dux componendo dissidio ambiguam operam obtulisset  .

Propius quoque regem tangere uidebatur Henrici Saxone resumpta questio de Bauarie ducatu. Statim ille defuncta matre Gertrude Bauariam, Austriaco marito pactione concessam, reposcere, quem tunc, instante expeditione sacra, Chunradus blande allocutum, differre causam induxit  . Iam uero rursus insistens in Sueuiam concesserat, soceri Chunradi Zaringie ducis potentia fretus  . Contra rex uim prohibere, questioni diem indicere;  de euentu non liquet. Mox autem Alberti Brandeburgici consiliis rex in Saxoniam mouens,  Henricum ad propria recurrere compulit, ipso superstite uoto neutiquam potiturum.

Sed neque etiamnum deuicto Guelpho, repulso Saxona, Bauarie demum arma conticuere, suborta graui contentione palatinorum Bauarie comitum Othonum cum episcopo Ratisbonensi, quem pater una cum filiis infestis armis premebat. Antiquissimum Othonum genus ab Arnulfo deducitur, Henrico I, et Othone M. Impp. Bauarie ducatum occupante. Fertur ea tempestate quidam comes Schirensis ex Boioaria, seuam Hunnorum gentem in imperium euocasse  , nobilissima Othonis M. uictoria deletam. Comes ab Hunnis enecatus in cladis ultionem. Tum uero bona direpta et in fiscum redacta, partim ecclesiis diuisa, partim heredibus  relicta cum castro Schirensi. Postmodum a castro Wittelsbach, ab Othone III Schirensi seculo XI edificato  , pro eius eui consuetudine, gentis nouum cognomen; manente cognato in clerum odio  . Nunc autem episcopi partes amplexo rege, palatinus proscriptus et obsidione Kelheimii castri territus, dato obside altero filio Othone, Chunradi fidem implorabat  . Hic ille est Otho, Bauarie comes palatinus, Friderici I, imperatoris regno summis uirtutibus illustratus, qui tandem accepto Bauarie ducatu, laudatissimi nominis memoriam in augustissimos Bauarie reges perenni stirpe transmisit.

Inter maximas demum Chunradi curas Italica  expeditio, uariis adhuc negotiis, et expeditione presertim sacra, impedita. Iam uero dum litteris, legationibus omnique studii diligentia urgetur propositum, inopinata regis morte spes regni gemina destituta. Concesserat ille Bambergam, ibi curiam celebraturus, exspectans reduces ab Italia legatos, qui modo Spiram intrantes tristissimum nuntium offendunt. Ossa gentilitie Loricensi sepulture inferenda Bamberga sibi detinebat, iuxta diui Henrici imp. tumulum regio cultu recondita  . Fuerat Chunradus uir simplex et probus, haud absque natiuo quodam acumine, sed litterarum omnino rudis, eoque consilio minus quam armis pollens. Ceterum summa in illo comitas, et forma regem  late ostentans  . Henrico filio Germanor. rege iam ante defuncto, filius unicus patri superstes, Fridericus adolescentulus, mox Sueuie dux inter principes nobilis, dictus de Rothenburg a castro in sedem delecto. Hic dum in Tuscia moraretur expeditionis Italice comes, una cum plurimis proceribus pestis contagio abreptus Rome exstinguitur   , Ebraci Franconie sepultus  . Cum uxore Richenza Henrici Leonis Sax. ducis unica filia, filium itidem adhuc unicum habuerat in cunis mortuum, ut adeo tota Chunradi progenies in ipso defecerit.

Et hec quidem de primis Stauffensium fatis paulo fusius enarrauimus, quippe semel dicenda; reliqua strictiori stylo prosequimur, probationibus uidelicet notarum uolumini digestis.



§ XIu. Fridericus dux Sueuie, Germanorum rex. Eius electio, indoles, et regni auspicia.

Chunradus morti iam proximus, et considerato imperii statu de filio paruulo ueluti desperans, accitum nepotem Fridericum ducem, traditis coram  regalibus, in successorem commendabat. Nec destituta uoti auctoritas, dum sextodecimo fere ab eius obitu die Fridericus omnium omnino suffragiis, Francofurti in regem eligeretur. Inde post biduum, dimissa curia acceptisque procerum homagiis. Aquisgranum profectus, in diui Caroli augustam sedem, successor dignissimus, eleuatur. Pacatum et breue electionis negotium preterea multa iuuarant. Mortui recens Chunradi fauor, Friderici duplex cum potentissimis regni familiis affinitas, eoque fausta pacis auguria; tum etiam priuate cum Guelpho et Saxona necessitudines, Guibaldi abbatis ualidissima studia, denique ducis eximie dotes. Nimirum certa facinorum fama, mentis et  animi corporisque uigor, prudentia rerum etatem exsuperans, forme uenustas ac dignitas, gratia morum et grauitas insignis; cuncta regem imperii gloriam in iuuene here pollicebantur.

Et sane maiorem a summo Carolo neque Germania adhuc, nec ulla terra conspexerat, qui primo statim regni decennio aliorum uitam emensus, uniuersis orbis nationibus uerendam imperii maiestatem suis uirtutibus effecit. Atque ut alii ante imperatores non nisi uagam sepe gestorum normam, pro rebus enatis, obseruabant, hic ille constantem regni tenorem, per maxima impedimentorum discrimina, mente immota direxit. Quapropter excelso plane exemplo comparandus, in hoc forte anteponendus, quod difficiliores longe aduersarios, nec  illos bello solum et fortitudine, sed artibus et prudentia superandos inuenerit. uidetur autem consiliorum summam in hecce quatuor coniecisse: supremam et absolutam imperii maiestatem, eamque forte hereditariam; iustam regni et sacerdotii inuicem rationem; uindicatam imperio Italiam, ac  denique publicam Germanie pacem, repressa potenter armorum licentia.



§ Xu. Noui regis erga patriam studia.

Antiquissima Friderico cura, principum gratiam promereri, componere ueteres parentum lites, atque sublatis bellorum scintillis potentum animos reconciliare. Primam igitur Bauarie rebus diligentiam adhibuit, dicto die Henrico Austriaco. Hic autem, dum adhuc tertio monitus, pertinaciter recusaret, Henrico Saxone Leoni, post assiduas uiri sollicitationes, ducatus adiudicatur, tradita breui Ratisbona, plurimisque proceribus in eius iura adactis. Nec tamen cessit Austriacus, Friderici securus, nimirum fretus uerecundia augusti nepotis. Et haud  inepte prospexerat, siquidem resumpto mox negotio Fridericus ultro processit aduentanti, datisque amplissimis  priuilegiis et noui ducatus honoribus, ingenti curie gratulatione causam grauissimam tandem expediuit. Precesserat compositio inter emulos Henricum Leonem et Albertum Brandeburgicum; alia sequebatur inter Austriacum et Othonem episcopum Frisingensem. Inde gratissima Leonis uoluntas, Italice regis expeditioni precipuo robore adfuturi. Sed etiam regis mutua liberalitas, Henrico totum Utonis comitatum sponte deferentis. Contra presens turbatorum pena, Arnoldi presulis Moguntinensis et Hermanni comitis palatini ignominia testata. Portare canem palatinum cum sociis,  et egre tantum parci episcopo, territi proceres spectauerunt. Preterea assidua in regno itinera, et oculus paci quocunque inuigilans; direpta predonum nobilium castra, sumpta in plurimis seuera supplicia. Abolitis denique teloneorum usurpationibus insigniter aucte commerciorum utilitates.



§ XuI. Italie status, Friderici proposita.

Totam deinde regis uirtutem Italie regnum occupabat, uix adhuc nominetenus appellandum. Regnabat pontifex, regnabant ciuitates, regnabit Siculus. Scilicet imperatorum longinqua absentia, incuria, imbecillitate hec triplex potestas succreuerat, eaque ut inuicem plerumque emula, ita in regnum tamen una conspirans. Dilapsa potissima  imperii iura, subrepta fisci regalia, ad tenuem fere cuncta memoriam obsoleta. Prima omnium Friderici in Siculum consilia et in urbem Mediolanum. Domesticis autem negotiis detentus, ad Grecorum imperatorem legatos dirigit, fedus in Siculum pacturos, proposito simul matrimonio inter regem et Manuelis filiam. Nimirum perspexerat pridem Rogerii studia, et nouimus eiusdem litteris Friderico Guelphum olim commendatum. Iamque proscripti imperii fideles, uiolentie testes, Herbipoli suas iniurias conquesti, indignationem commouerant; neque  mutata rerum facies, interea mortuo Rogerio, dum eadem moliretur filius, qui successerat, Guilelmus. Tum uero cum maxime Mediolanensium tumores offenderant, et sane precipitem regis iram, Constantie proditam, post euentus probauit. Cum pontifice Eugenio III leue discidium exortum ob regni iura destinatius custodita in electione Magdeburgensi, secuta mox conuentione antiquatum. Deinceps missis a pontifice legatis Moguntinus amouetur, breui Mindensis et Eistettensis, et hactenus ex regis assensu; dum autem licentius agerent legati, adeoque Magdeburgense negotium reuocarent, statim prohibiti, excedere regno iubentur. Inciderat forte pontificis obitus, cui Anastasius suffectus, natione Romanus. Cum illo pacatum omnino, sed  et perbreue tempus. Post menses XIu defuncto succedit Adrianus, natione Anglus, huius nominis Iu. Hunc a uilissimis initiis ad summum honorum fastigium excelsa indoles euexerat, ingenio grandem, maiorem animo, sed durum, tristem, fortuna tumidum.

Iamque Fridericus, appropinquante condicto tempore anno regni sui tertio circa principium mensis Octobris , collecto ad Augustam exercitu in Italiam mouet, ex euentuum potius consiliis, quam premeditate rem acturus, certis utcunque studiorum propositis. Igitur primo statim aduentu ciuitatum iniuriis exceptus, potentibus arma tantum et iram ostendit, afflictis  minoribus; in id potissimum incumbens, ut insigni aliquo facinore clarus Romam uictor accederet. Eoque punitis in itinere quarumdam tumoribus, et ordinata castrorum disciplina, Terdonam urbem aggreditur, Ligurum  sociam, pollentem opibus, tutamine menium ac federe fretam. Hanc Papiensium presertim studiis, post ualidissimam defensionem, nec sine grauibus obsidentium damnis, in potestatem redactam, terribili magis quam honesto seueritatis exemplo, miserrimis ciuibus uix tantum uita donatis, diripiendam militibus tradit, postea flammis perdelendam. Inde Papiam concedens per triduum splendidum triumphum agit, ab emula ciuitate Terdonensium cladi potius et Ligurum iniurie, quam ipsi regi exhibitum. Susceptam  autem Placentie obsidionem, auxiliis Ligurum difficilem, rex more impatiens relinquit, adulto iam uere ad urbem Romam coronamque imperii mente et uiribus conuersus.

Aduentu subito commotus pontifex legatos obuiam dirigit, regis animum exploraturos; ipse diffidens Romanorum studiis Urbietum secesserat. In causa Arnoldus Brixiensis, quem Innocentio defuncto reuersum Romam memorauimus. Hunc in Eugenium et Anastasium fauore publico tutatum, opportunissimo pridem remedio Adrianus depulerat. Quippe  sacris interdicta ad maiorem hebdomadam uulgi religio trepidarat; placando pontifici desertus Arnoldus. Atque is Urbe profugus, cardinalis cuiusdam insidiis captus et custodie traditus, mox Campanensium quorumdam comitum ope liberatus, in uicinia latebat. Iam uero uehementior ex ipsa uictoria pontificis timor: occulto hoste, ambiguo populo, instante cum exercitu nouo et callido rege. Hinc omnium primum in mandatis de Arnoldi punitione. Annuit facile Fridericus, hominem ipsemet perosus in regni iura iniquum. Extortus miser a defensore, cleri uindicte permittitur, qui quidem sanguinis abstinens, per urbis prefectum cremari curat. Nec tamen adhuc mutua fides, nisi receptis utrinque legatis. Tandem uiterbum procedere pontifex,  regem in castris inuisens. Pro dignitate reuerenter exceptus, de stapia fertur litigasse; res prope discidium, ni corone Fridericus animi stimulos detulisset. Itaque Sutrium una profecti Romanorum magnifica uerba crepantes: Placere quiritibus, admitti regem, decretos imperii fasces, iuret obsequium Urbi, quinque millia eroget multitudini in Capitolio acclamanti. Prompta responsio, studiose singula diluens, et hactenus infra regem. Nimirum uideas paulo prestrictum nominis Romani specie factique stupore; quid? quod ex minaci legatorum discessu pene sollicitus et consilii inops, rei gerende summam pontifici, exercitus ductor, committeret. Ac sane laudabilis tunc apparuit  Adriani fides, qui sua potissimum ope Fridericum Romam perductum, nil curans aditum discrimen, imperatorem coronauit. Namque immanem populi furorem peracta solemnia rescientis, consecuta repente pugna atrocissima ostendit. In hac ancipitem diu Germanorum uictoriam haud parum femine iuuarunt Romane, dum iuuenum speciem depereuntes, hortatu et precibus suorum arma continerent. Spectata simul Henrici Leonis pro Cesare uirtus, et ingenua pontificis in utrumque uoluntas. Inuestituram Altenburgensis episcopi, inuito archiepiscopo Bremensi per Henricum instituti, potentissimo regis amico constanter pontifex pernegarat; iam uero in premium deuotionis ultro  oblatum presenti confestim ordinatione roborauit.

Ceterum nulla ex uictoria commoda, quinimo Roma discedendum annone penuria. Tiburtinos cum urbis clauibus obuios, id molestissime ferenti pape imperator subdidit, seruatis nichilominus imperii iuribus. Mox recreando militi, eris inclementia afflicto, ad proximos Appenninos remota castra, uitalibus auris et artis quibuslibet utilitatibus fruitura. Indictam Fodri collationem dum fraudulenter facerent Spoletani, uno impetu excisa ciuitas, ipso cum militibus imperatore irruente. Breui collectis ex rogo spoliis ad Anconam exercitus pergit, ubi Cesar, auditis Grecorum legatis, in Siculum arma promissis auxiliis et grandi pecunia petentibus,  aduersa procerum uoluntate, quamuis ipse paratissimus, differre propositum cogitur. Missi contra legati cum amicitie tesseris, quos inter ipse nobilissimus Guibaldus abbas Corbeiensis. Iamque exercitus parte plurima dimissa, cum reliquis Cesar ueronam proficiscitur, in contemptum paucitatis a ciuibus non solum urbe prohibitus, sed et insidiis petitus, quas iterum uiri fortuna comes et palatini uirtus Othonis, non sine graui hostium iniuria, feliciter profligauit.

Effluxo inter curas domesticas triennio Fridericus reuertitur, locorum et hominum bene gnarus, premeditato consilio, et cum exercitu C. M. armatorum. Ingentis apparatus potissima causa Mediolanum, que ciuitas, dudum rebellis, effrenata potentie  lasciuia imperatorem prouocarat. Atque ipsa culpe conscia, belli molem prospiciens, et obsequium dedignata, rerum unicum presidium in munitissima menia ciuiumque uirtutem, et immensas diuitiarum opes contulerat. uana superbie solatia, dum primo statim imperatoris aduentu Brixiensium ciuitas, ob Ligurum fedus attrita, sinistrum omen ostenderet. Ipsum continuo Mediolanum, sociatis Italorum auxiliis, obsidione arctissima circumsessum, post pertinacissimos ciuium conatus, fame magis quam armis ad deditionem compellitur, multatum nouem marcarum millibus, et acerbiori procul dubio supplicantium spectaculo. Sed breuis admodum triumphus; uix enim discesserat cum  exercitu Cesar, Italie negotiis intentus: ecce denuo consurgunt Ligures, et longe molestior ea seditio, nonnisi post maxima bellorum discrimina urbis excidio uindicata.

Curarum proxima in pacando Italie statu, in requirendis ac reuocandis imperii regalibus. Igitur Cesarem rediturum precesserant comes Otho palatinus et Raynaldus cancellarius cum militum lecta manu, qui sola fere nominis dignatione ciuitates quam plurimas in regni fidem asseruere. Secuta deinceps Mediolani deditione, factoque cum ciuitatibus usurpationum scrutinio, triginta millia talenta, per annum fisco quesita. Tunc etiam feuda famose Mathildis ad imperium retracta Guelpho duci imperator concessit, confirmato gratie federe potenti  amico, appositoque aduersus Siculum ualidissimo robore.

Omnium egerrime tulit eiusmodi diligentiam Romanus pontifex, Cesari pridem infensus, qui uiri fastus repulerat. Scilicet prima statim pape epistola collatum imperii beneficium incautius ostentans, tantum curie uniuerse tumultum excitarat, ut legatorum cede uix abstineretur, stricto iam gladio instante Othone comite palatino. Legati Romam cum ignominia reuersi, prescripto itinere additisque custodibus. Accesserant alia pontificis studia, presertim ictum cum Siculo fedus, seruata Rome picture calumnia, damnatum Cesaris cum Beatrice connubium, si quidem uera tradunt scriptores.  Nec multum profuit mitior epistola, procerum rogatu Augustam transmissa, dum noui succederent pontificis fastus. Etenim presentem in Italia imperatorem inuerecunde lacessere criminationibus propter electum Rauennatem, et omnem plane modum excedere insolentissima illa in Fredericum inuectiua, Germanie duumuiris archiepiscopis perscripta  . Quid ergo mirum, imperatorem Romane sedis calumniis furibundum, non modo indubia regni iura reuocasse, sed in ipsam quoque Ecclesie disciplinam iniquas manus intulisse? Tristissima quidem excusatio malorum ingentium, et iuste magis ire quam prudentis. Ex illo tempore labefactata Friderici fortuna, familie Stauffensi paratus interitus. Nimirum Cesaris illud,  non imperii, cum sede Romana certamen, Germane cause proditores inter principes Germanos; inde pontificum uictorie . . .



§ XuII. Friderici auctoritas in Ecclesiam Germanicam.

Residua in Ecclesiam German. iura Fridericus primum fortiter ac moderate tutari, crudescentibus autem cum sede Romana inimicitiis uiolenter interdum et ex libidine agere, pontificum artibus ac diris, ipsemet artes et potentiam opponens. Nimirum ad alta regni consilia cleri diuitis indigebat, contra certos pontificum conatus Ecclesie studiis adiutandus. Eoque cautus et iustus in electione Magdeburgici, mox in consimili Coloniensis; non  absque studio indulgens in remoto per pontificem Henrico Moguntino, quippe suffectus Arnoldus, Friderici cancellarius. Italiam iterum profecturus eleemosynas, presertim Ecclesiis, erogauit, tum etiam episcopis in consilium diligenter adhibitis, Treuirensem priuilegiis insigniter auxit. Rudolphum Zaringie ducem, Arnoldo Moguntino crudeliter occiso, illicitis suffragiis electum dedignatus, ipsum quoque Christianum amicum, precipitanter subrogatum, prohibuit, substituto Chunrado Bauaro, Othonis palatini fratre germano. Atque hec quidem uti ex propria auctoritate, ita pontificis etiam assensu. Iam uero subortis cum Alexandro simultatibus, episcoporum in sedem Romanam obsequia  grauissime ulciscebatur, spoliatis, depulsis, quocunque modo afflictis pontificum asseclis. Chunradum scilicet Moguntinum ob Alexandri studia suspectum, deinceps Romam profugum, fratris gratia nil obstante, confestim proscripsit, substituto Christiano pridem reprobato. Neque in ipsa tandem conuentione, cum Alexandro uenetiis, licet iniqua sorte facta, Chunradum recepit, sed Salisburgi constitutum, nonnisi mortuo demum Christiano Moguntie reddidit. Proscripsit eadem potissimum ex causa Folmarum Treuirensem, qui pro dolosa electione pontificis opem sollicitarat. Suffectus Rudolphus ille Zaringensis, olim Moguntia deiectus, et  spreta Folmari per pontificem ordinatione, Cesaris armis inuestitus; ferociter in aduersarios Henrico rege animaduertente. Proscripti pariter Salisburgensis archiepiscopus Eberhardus, eiusque successor Chunradus; nec admissus Albertus, inconsulto substitutus. Nonnulli metu perculsi sedem sponte reliquere, quos inter Henricus Passauiensis et Bertholdus Metensis. Cum Philippo Coloniensi diu grauis simultas, data tandem pecunie summa et eiurato nocendi studio sopita. Postremum eo res perducta, ut instituti per imperatorem episcopi, prohibitis Rome inuestituris, a Moguntino consecrarentur, statuta repulsa in refragantes. Acerba inde episcoporum, nec illa iniusta, querimonia, sed paruus effectus. Perstitit animo fortis imperator,  adnitente Henrici regis potentissimo uigore. Adeoque ualde minuta Romane sedis auctoritas, uix Moguntino et Coloniensi priuato studio eiurantibus quasi in speciem uindicata.



§ XuIII. Regni foris maiestas.

Augustum late longeque Friderici nomen exporrectus potissimum imperii uigor et bella Italica effecerunt. Exteris ostensa magis arma, quam illata, dum imperatorem principum studia, domestici motus et ille ipse tandem Italice tempestates a propositis reuocarent. Sane sub primis regni auspiciis in Geisam Hungarie regem et Rogerium Siculum molienti procerum mentes aduersabantur. Utrumque Saxone Henrici, Zaringie ducum et Guelphi  precipue consiliis euenisse, dubitari uix potest, quandoquidem nouimus Rogerii litteras, et utriusque pecuniis Guelphum in regni iniurias sustentatum.

Geisa legitimum Hungarie regem Boritium, Colomanni regis filium regno exuerat, qui post irritos recuperandi conatus ad Chunradum confugiens, imperii opem implorarat, Uladislai Bohemie ducis et Gertrudis uxoris, Chunradi germane, commendationibus adiutus. Annuit uotis Chunradus; mox autem, decreta expeditione sacra, regis propositum intra uoluntatem substitit, nimirum aliis curis distracti, adeoque Geise indigentis, per cuius ditionem transeundum. Eamdem ob causam destitute  Boritii preces ad Ludouicum Gallie regem cum exercitu insequentem; nil nisi tutum iter in regis comitatu. Tandem Constantinopoli summo fauore exceptus in Geise hostis inuidiam, Grecorum ductor aduersus Hungaros militauit, in expeditione quadam scelere militis sui occisus. Chunradi promissum susceperat Fridericus, uiuente tunc adhuc Boritio, et integra cum aula Byzantina imperii amicitia. Iam uero Geisa pro diuersa status ratione mutato consilio, Fridericum officiis circumuenire, transmissa militum delecta manu aduersus Italos. Tum et futura spondens auxilia in tantum obstrinxit imperatorem, ut Stephanum quoque Geise germanum,  fratris tyrannidem conquestum, suspensa lite Constantinopolim destinaret, ancipiti causa certis commodis, honeste minus quam prudenter, postposita.

Contra Rogerium Sicilie regem preter ueterem iniuriam et recentem ambitionem, spoliatorum quoque ob regni fidem Apulie procerum presens commiseratio principum animos incitarat. Condicta tunc expeditio una cum Romana conficienda intra biennium. Sed ad rem ubi peruentum fuit, ex bello Romano tristes miserie, contagio celi, minutus exercitus tedio speciem prebuere, nequidquam urgente imperatore, quem ad proprios ire stimulos etiam pontifex accenderat, Erat autem Rogerius celeberrimi Roberti Guiscardi, regni Siciliani fundatoris,  ex fratre Rogerio nepos, patri comes Sicilie succedens anno 1101 sub matris Adelaidis Burgundice tutela. Deficiente ad ann. 1127, Apulie ducum cognata stirpe, Rogerius terram illam inuaserat, indicto bello Honorio II, pontifici contra factum intercedenti. Sed in feudum accepta prouincia, ducem pontifex agnouit. Mox orto schismate inter Innocentium et Anacletum Perleonium, huius partes amplexus Rogerius, Anacleti sororem ducit, in regem Sicilie coronatus a pontifice genero. Postea diris deuotus per Innocentium, a Rainulpho Campanie comite tota Apulia profligatur, ducatum Rainulpho concedit Lotharius imperator. Mortuo Rainulfo Rogerius reuertitur, et recuperata breui uniuersa prouincia, pontificem ipsum Innocentium  Beneuenti captum ad imponendam sibi coronam et ineundam ex uoluntate conuentionem inuitum compellit. Iamque ad maiora consurgens et Italiam meditans, inter altissima studiorum proposita secundo Friderici regis anno exstinguitur. Hic idem est ille Rogerius, cuius in Constantinopolim egregium facinus Ligurini peta celebrat. Inde reuertens Ludouicum Francie regem e Palestina reducem Grecorum insidiis eripuit, ab eo festiuo satis artificio diademate tertium coronatus. Habuit Rogerius ex toro primo cum Ioanna Anglica filium Guilelmum, I, patri succedentem, ex tertio filiam Constantiam, Henrico regi, Friderici imp. primogenito post Germanorum imperatori 1186 nuptam, qui Guilelmo II,  Guilelmi I filio, 1193 absque liberis decedente, Sicilie regnum adeptus est. Itaque imperii et Augustorum Stauffensium ex patre perpetue iniurie, splendidissimo tandem piaculo quieuerunt.

Decrete in Polonos expeditionis causa uetus exstiterat. Facta per Boleslaum III, Polonie ducem anno 1138 mortuum, inter filios diuisione, natu maximus Uladislaus, Silesie et Cracouie sorte non contentus, primum conqueri, mox bello manifesto priuare fratres. His autem inuicem conspirantibus repentino prelio uictus fugatusque ad regem Chunradum perfugiens, in fratres opem sollicitat, contra iniuste cause conscientiam cognatione fretus, erat enim uxor Chunradi regis uterina. Missi per Chunradum legati responsum ambiguum tulere,  quippe sciebant fratres regem in Palestinam procinctum. Nec ille quidquam efficere, quam exsulem Eugenio pontifici commendatum, concesso interim Uladislao in hospitium Altenburgo. Postmodum redux, una cum filio, Henrico rege, diligentiam omnem adhibuit, iuuante Eugenio etiam pontifice interdictis per Poloniam sacris. uerum episcopis hec parum curantibus, infecta negotia Fridericus inuenit. Erat autem tantus expeditionis fauor, ut secunda Italica posthaberetur, et miles Teutonicus ad Oderam perueniens, inexspectato pontis traiectu, in hostem ultro rueret. Poloni late uastantes propriam terram arcere frustra conati, in deditionem coguntur; sed preter datam pecunie summam, et restitutam Uladislao Silesiam, neglecte cetere  pacis conditiones.

In Danie regnum spectata auctoritas, dum Sueno et Canutus, magni Suenonis Anglie et Danie regis ex filiis nepotes agitatam diu et uiolenter de corona contentionem imperii iudicio submitterent. Res inter prima regni negotia Merseburgi tractata, citatis ac presentibus litis auctoribus. Regnum Suenoni deberi curia censuit, Canuto Seelandie prouinciam cum ditionibus nonnullis assignandam. Igitur Sueno statim diademate cinctus, et prestito Friderico regi fidelitatis sacramento, de more cum gladio inuestitus, in pompa solemni coronatum regem, gladium Domino preferens uasallus, ad ecclesiam precessit.

 Uladislaum, dictum aliis Boleslaum, Bohemie ducem, contra Polonos in regis exercitu egregie promeritum, regia dignita e donauit imperator, eumdem etiam in Ligures insigni robore adfuturum. Postmodum ob neglecta Friderici iussa dignitate iterum priuatus, quesita uirtutis prenda in heredes non transmisit.

Cum Anglie et Gallie regibus ut plurimum culta amicitia, nec tamen fida cum Gallo. Siquidem ex recepta primo Burgundia, tum quoque pontificis Alexandri studiis, mutue suspiciones, interdum leues iniurie. Demum et ultimis Friderici annis breue bellum ac tumultuarium propter Flandrie comitem. Nec tamen presens imperator, qui expeditionem delegarat. Postremo, Gallie rege imperatoris  auxilium contra Anglum implorante, percussum fedus, quo facto et Anglus armis abstinuit.

Cum aula Byzantina, donec Eirene superstes, in speciem saltem concordia, beneuolentie declarationes, proposita federa. Mox autem, repertis Grecorum dolis, in legatos iniurie, fastus et simultates. Tandem et odium implacabile, ex quo Byzantini cum Alexandro pontifice in imperium communicata consilia resciebantur.

Ceterum aula imperatoris omnium eui longe magnificentissima; principum salutantium perpetua multitudo, curia priuata solemnem speciem continuo referens, legationum undique affluentium inexhausta frequentia, dona innumera, et pretio et arte insolita ac uiro digna. Medius inter Fridericus  et uultu et habitu imperatorem ostentans, fama gestorum admirationem, grauitate reuerentiam, suauitate et facundia amorem omnium sibi conciliabat. Negotiorum et hominum callidissimus, adeuntes ex propositionum tenore ac ordinum dignitate auditos et habitos nunquam non cum equabili responso dimisit.



§ XIX. Orbis imperium affectatum.

Retardata sepius et fracta principum studiis imperatorum uirtus, iam inde a Carolingorum temporibus minus ex iis estimanda est, que perfecit, quam que perficere potuerit. Quippe maxima in rebus gerendis consilii unitas ac disponendi certa facultas ad magna molimina conuenit, et excelsa cumprimis  ingenia decet. Sed illud odiosum est, inquit Cicero  , quod in hac elatione et magnitudine animi facillime pertinacia et nimia cupiditas principatus innascitur; id quod in Friderico etiam contigisse animaduertimus. Is enim non modo suorum dissensum indignissime tulit, et equo seuerius plerumque repressit, sed exterorum etiam regnum auctoritati inuidens, ad uniuersalis imperii fastigia aspirauit. Caroli Magni scilicet exemplum sermone et actu preseferebat, cuius ossa quoque Aquisgrani immensa pompa leuata, cum insigni ueneratione nouo sepulcro recondidit, augustissimo Here inter diuos relato. Ipse Fridericus diui elogio appellari sustinuit  , more cesarum Romanorum. Urbis  legatis respondens, antique Rome dominatum regesque subditos iactabat; absolutam in rebus Ecclesie auctoritatem erga Francie regem Ludouicum in colloquio Laonensi. Precipua tumorum fomenta ex inualescente pridem iure Romano, cesarum Henrici u et Lotharii fauoribus euecto. Iamque adhibite noue formule in citandis Mediolanensibus; ex lege Romana in Roncaliis definita regni Italici iura, tum etiam feuda Longobardica. Eoque enata tandem illa monstrosa uniuersalis imperii formula, iuris Germanici doctorum diutinum ludibrium.



§ XX. Erga familiam studia.

Amplificandis gentilitiis opibus ac domus auguste  splendori tanta Fridericus diligentia intendit, ut nullus antea imperatorum. Nec tamen omnino uituperabilis ista cupiditas, dum inualescente feudorum hereditario iure nepotum uirtutibus aut fortune spes exigua relinqueretur. Ipsius autem imperii hereditatem familie quesiuisse, cum plurima factorum haud obscura indicia, tum Henrici presertim filii, patris uestigia prementis, aperta studia prodiderunt. Statim in regem promotus Fridericus auitum Sueuie et Alsatie  ducatum Friderico, Chunradi filio, incertum pacto an gratia, resignauit. Mox inde Chunradum fratrem consanguineum Hermanno comiti palatino Rheni, absque prole decedenti, substituit. Henricum filium primogenitum tenerrima adhuc etate  Germanie regem creari fecit, quem posthac iuuenem ingenio et studiis patri simillimum tam impense dilexit, ut coronatum Italie regem ac Sicilie futurum heredem coronandum quoque imperatorem et regni socium moliretur. Filiorum alteri Friderico, post orbam patruelis Rothenburgici mortem, Alemannie ducatum in cunas contulit. Othonem tertiogenitum, in cunis itidem balbutientem, Burgundie comitem palatinum renuntiauit, exauctorato per conuentionem Burgundie rectore, Bertholdo Zaringie duce. Quod quidem iniquius uisum in principem optime de Friderico promeritum, excusatione tamen haud caret. Etenim duplici ueluti iure Fridericus Burgundiam obtinuit, cum obsoletam  satis imperii auctoritatem, ipse ditissimus Burgundie princeps ex connubio Beatricis, dotalibus terris amplissimis augeret, et Bertholdo preter honoris elogium pridem nichil restitisset. Filium quartum Chunradum Herbipolensi Franconie ducem preposuit, post celibem Friderici fratris in Palestina decessum, Sueuie ducem futurum. Natu minimum denique Philippum, ecclesiasticis forte fastigiis primo destinatum, Tuscie dominum ac terre Mathildis instituit, a Guelpho duce redempte. Ceterum omnibus hisce donis nichil fecit aliud imperator, quam quod auita pleraque beneficia, ex inualescente tunc hereditatum more, familie assereret, adeoque temporum potius, quam auiditatis ista studia existimanda.





GUNTHERI PeTAE LIGURINUS SIuE DE REBUS GESTIS IMPER. CAES. FRIDERICI, AUG. Cognomento Aenobarbi LIBRI DECEM.


Tu patrie laudis iuuenis desertor et hostis,
   Atque peregrine cultor egene fame;
Suspice Teutonici letissima culmina regni,
   Terrarum domini, gentiliumque decus.
Iamque age, priscorum dignus de stirpe parentum,
   Collige uirtutes, promere tempus erit.





NOTARUM COMPENDIA.

    A. Augustana editio princeps, 1507. fol.
    Sp Spiegelliana. Argentorati. 1531. fol.
    P. Pitheana seu Perne. Basilee 1569, fol.
    R. Reuberiana prima. Francof. ad Men. 1584.
    Rs Rittershusiana Tubinge 1598. 8. Eiusque note. Tubinge 1597, 8.
    R. Io. Reuberiana tertia, cura Geo. Christi Ioannis. Francof. 1726. fol.
    B. Barthii breues in Guntherum stricture in eius Aduersariis.
    Pfl. Pflugii monita Rittershusio allegata.
    SC. Scioppii monita. Ibidem.
    u. uonkii Emendationes in lection. Latin. lib. II, c. 4. p. 124-132.
    W. Withofii specimen in Guntheri Ligurinum et note alibi occurrentes.
    m. mauult.
    pp. proposuit.
    r. restituit.
    rr. relique editiones.
    s. sequitur.
    ss. sequuntur, u. sequentes editiones.
    c. correctura manu adscripta, comprimis exemplari Augustane prestantissimo Biblioth. acad. Friburg.
    * Lectio uidens omnino bona, quam tamen in textum contra fidem editionis principis Augustane recipere non urget necessitas.
     Lectio seu locus innuens auctorem temporibus Friderici I, Cesaris equalem.
    + Lectio seu emendatio non admittenda.
    ++ Lectio pessima pro emendatione obstrusa.
     Lectio recentiorem auctorem et a Gunthero alienum ostendens in premissis librorum argumentis; at quatenus occurrit signum ipsius Ligurini textui subiectum, innuens lectionem seu locum credite auctoris etati non eque conuenire.
    o uitium typothete editionis principis Augustane, quod sequentes editores uel in errorem rapuisse, uel frustra exercuisse uidetur.
    Lectiones seu note, quibus nullum uel assensus uel dissensus signum appositum, haud magni momenti reputaui; quibus nullum auctoris nomen additum, ee quidem editoris periculo uenire censeantur.







ARGUMENTA LIGURINI LIBRIS INCERTA MANU PRAEFIXA.



   PRIMUS habet primos electi regis honores.
Sceptra manu, primamque sacra ceruice coronam
Gestat Aquis: merita Traiectum protinus ira
Flectit: et hinc magnas inuisit rex puer urbes.
Dat populis leges, et pristina iura reformat.
Sceptraque Danorum [1 1Kb] , cognata lite dirempta,
Donat habenda Petro; cupiens indicere bellum
Pannonibus, multo procerum fidoque rogatu
uincitur: ingentis causam fomentaque belli,
Exceptum patruo reddit tibi, Saxo, ducatum.

   Regia trans Alpes producit signa SECUNDUS,
Cesare Runcaliis posito, ceu sideris ortu
Illustrata noui plebs Itala gaudet, et omnes
Suppressas dudum properant efferre querelas.
Laudaque precipue Cuma cum supplice noxas
Incusat Ligurum: quorum rex fraude reperta
Nobile presidium capit, euertitque Rosatum.
uastat cede reos, turres cum pontibus urit,
Castra rapit Ligurum, Cairam subuertit et Astum:
Obsidione graui Terdone menia cingit.

   TERTIUS obsessam tradit uictoribus urbem;
Ciuibus expulsis uastantur menia flammis.
uictori meritos deuota Papia triumphos
Exhibet: hinc Tuscas tendit Fridericus in oras.
Munera portantes Pisanos laudat, eisque
Imperat in Siculum ualidas armare carinas.
Occurrit presul Romanus, et impia plebis
Acta sue queritur: periitque [2 1Kb] procax Arenoldus.
Urbem ingressuro patrie mandata diserti
Imperiosa ferunt, responsaque dura reportant

   QUARTUS in imperium supremaque nomina regem
Promouet, Ausoniam sacrata in sede coronam
Induit: hinc estum, uiolentique etheris iram
Morbida castra ferunt, et dira peste laborant.
Mox ausam falsa fiscum [3 1Kb] fraudare moneta
Spoletum uindex ferro populatur et igne.
Apuliam, Calabrosque parat inuadere fines;
Dissuasu procerum concepta negotia mutat.
Milite dimisso, natalia rura reuisens,
Condigna seuos exstinguit morte latrones.

   QUINTUS in occursum redeuntis concitat urbes
Principis, expansis hilarescunt oppida ualuis.
Bellorum strepitus, incendia damna, rapinas,
uindicat, et merita consumit clade nocentes.
Cumque Palatino comites bis quinque potentes
Ferre canes scapulis fedissima pondera cogit.
Omnibus in formam solida iam pace reductis
Casta Beatrici partitur federa lecti:
Nominis antiqui patruo uir mitis honorem
Seruat, et esse nouum iubet Austria rura ducatum.

   SEXTUS in indomitos regalia signa Polonos
Excitat: Herbipolim repetit post prelia uictor.
Plena dolis Graios spreuit [4 1Kb] mandata ferentes.
Anglicus eximium mittit tentoria munus.
Chrysopoli positum [5 1Kb] papalis epistola uerbis
 Ambiguis suspecta mouet: mox Norica princeps
Rura petit: patruosque suos in federa cogit
Prisca: Labeslaum regem creat ex duce primum.
Pace domi facta, Ligures inuadere bello
Approperat, reuocatque suas in castra cohortes.

   SEPTIMUS Auguste conuentum indicit: et inde
Intrat ad Italiam summos sumpturus honores.
Hinc Graium fraudes memorat, legataque pape,
Atque interceptos comites, rescriptaque narrat.
Dacorum regi donantur sceptra, et ab Arcto
Conueniunt gentes, Ligurum et contendit ad urbem
Scribuntur leges: proceres hortatur; et ira
In Liguros totus candet fortissimus heros [6 1Kb] .
Acriter ad Trecium pugnatur, et obsidione
Menia cuncta quatit, portas, turresque refringit.

   OCTAuO Ligurum speculatur prouidus urbem
Cesar: et antiqui theatri [7 1Kb] procul aspicit arcem.
Mutua bella gerunt Ticinum [8 1Kb] , Cremonaque fortis.
Inde fames, pestisque ferox Ligurum urbe fremebat [9 1Kb]
Guido [10 1Kb] Bladerensis [11 1Kb] causam, sed pacis, agebat
Et [12 1Kb] Cesar pacis dederat [13 1Kb] mox conditionem [14 1Kb]
Ciuibus, et pulchrum duxit de more [15 1Kb] triumphum.
Dimittit proceres, Tisuidum et castra reformat,
Curia Roncaliis mandatur; et castra metatur:
Consilium [16 1Kb] celebrat: feudalia iuraque dantur.

   Aere Placentinus Cremonenses [17 1Kb] damnat: et inde
Cesar Sardinie fines [18 1Kb] Ianuamque tenebat.
Ille Frisingus Otho moritur: mox papa superbit.
Deficiunt Ligures, ueniunt legata: Ligurque
uictus erat, pape sua pristina iura reponens.
Pugnaque conseritur, cum magna clade suorum:
Depopulatur agros, et cingitur obsidione
Ligur, et ingentem capiunt sua menia cladem.
Cumque fame iam pestis adest: et crimine magno
Insidie regi, Ligurum de more struuntur.

   In DECIMO magni coniux Augusta Beatrix
Cesaris, Italicas uenit deducta sub oras,
Principibus comitata suis: et Crema gemiscit.
Castra locat, Romamque suam clementius audit.
Hinc redit ad Ligures uictor, papamque creauit.
Crema petit pacem, rursus Liguresque petuntur.
Tandem concepta princeps perferbuit ira,
Urbs Ligurina cadit [19 1Kb] , uiginti millia capti
In cinerem ipsa fluit [20 1Kb] Cesar dat munera, grates,
Castraque dimittit, Ligurinus carmina scribit [21 1Kb] .



LIBER PRIMUS.


    Ardua sollicito uersu, memorandaque seclis
Gesta cano: mundoque tuos, Friderice, triumphos,
Atque tibi toties conatam illudere frustra
Fortunam, uulgare paro: monstrique biformis
[5] Ambiguos uultus, motusque uolubilis orbem
Frenatum uirtute tua, casusque sinistros
Exceptos habitu quo prospera mentis eodem.
Res onerosa quidem, nec presumenda minori
 Ingenio, magnisque etiam metuenda petis.
[10] Sed tamen exiguas amor et deuotio uires
Supplebit: fragilemque animi spes magna uigorem
Fulciet: affectusque pios Fortuna iuuabit.
Iamque adeo, si quid studio possemus in isto
Experti, nosterque legi Solymarius audet,
[15] Atque etiam fortasse placet: quem gratulor ante
 Regales penetrasse domos, puerique potentis
Ingenuas tetigisse manus, preludia quedam
Illud opus, ceu prima noue tentamina Muse,
Et munus puerile fuit: nunc altera summo
[20] Dona uiro, scriptos propria de laude libellos
Offerimus: pariterque patrem cum prole canentes,
Omnibus ista simul consorti iure dicamus.
   Suscipe cunctorum regnator Maxime regum,
Suscipe lux mundi, cui nullum parue priusue
[25] Spirat in orbe caput: te gaudet, principe, mundus:
Te populi, te regna timent: te solis ab ortu
Solis ad occasum, submisso uertice cuncti
 Suspiciunt: dominumque simul, regemque fatentur.
Nec solum nostri, uir maxime, temporis omnes
[30] Pregrederis uirtute uiros; sed cuncta retrorsum
 cedunt tibi nomina regum.
Solus ab Augusto consorti gaudet honore.
Et socium claris admittit Carolus actis.
Certa quidem uatis dementia, carmen agreste
[35] De tanto cecinisse uiro; sed parce furori
Princeps magne pio; nec te presumptio nostra
Exagitet; solis licet insanire petis.
   Cernis [22 1Kb] ut estiui blando spiramine solis,
Ceu pecudes hominumque genus: sic paruula opaci
[40]  Monstra soli, uiridesque solent gaudere lacerte.
Utque suo uolucres celum modulamine mulcent:
Sic fruticosa leues quatiunt arbusta cicade.
Imo etiam mos est, ut plus cantare laborent,
Qui grauius cantant; et balbi plura loquuntur [23 1Kb] .
[45] Sic ego, quem celebres optant laudare pete,
Nec digne laudare ualent, temerarius ausu
Precipiti, tenuique paro celebrare camena
   Annue sollicito, princeps mitissime, uati,
Officioque pium deuoto intende fauorem.
[50]     uos quoque, Cesarei iuuenes, quos inde paterna
Nobilitas ueterum traducta ab origine regum,
Hinc [24 1Kb] matris commendat honos, seriesque uetusti
Sanguinis, et clare Rainaldus originis auctor.
Annuite, et uestras [25 1Kb] pariter magnique parentis,
[55]  admittite laudes.
    Tu primum placatus ades, qui iure paterno.
uirtutum regnique simul successor et heres,
Sceptra geris: magnisque patrem uirtutibus equas,
Rex puer: et iam nunc Italis, Tuscisque timendus,
[60] Eridanum, Tiberimque premis; fortassis et ista
Indolis acta tue, queque ipse sequentibus annis
Adiicies uirtute tua, modo uiuere detur
Et sceptris placuisse tuis, Henrice, canemus.
O bene, quod talem diuina potentia regem
[65] Instituit: qui sic studiis imbutus honestis,
Nouit ab insipido doctum secernere uulgo;
Iamque diu mutas, solitasque silere camenas
 Excitat ad ueterem digna mercede laborem.
   Tu quoque, quem patrio reuerendum nomine Rhenus,
[70] Et metuenda aliis formidat Sueuia terris,
Dux Friderice ducum, nostre munuscula cure
Suscipe: nec parui placidus monimenta laboris,
Porrectaque manu magno sub fasce labantem,
Oppressumque metu  erige uatem.
[75] At [26 1Kb] tibi, cui Rhodanus totus famulatur ab ortu
Usque suo, totusque fluit, dum gurgite fesso
Oceani tumidis tandem se misceat undis,
 Hec placuisse uelim: dubium, puer inclyte, dici
Rexne Comesne [27 1Kb] uelis: ueterum nam regna potenter
[80] Allobrogum materna regis, regnique decore
Dignus, ab excelso nomen deducis Othone.
   Nec tu, regifico Chunradi nomine clarus,
Ac uerus uirtute nepos, cui federe certo
Nominis et iuris, succedens, Francona rura
[85] Herbipolimque regis, prime cui munera Muse
Obtulimus, scriptos sacra de sede libellos,
Pretereundus eris; sed hic quoque nomen habere
Te uolumus, partemque noui sacramus [28 1Kb] honoris.
    Ultima magnifici, sed non minus inclyta, proles
[90] Principis, oblatum puerili suscipe dextra
Munus, et his gaudens allude Philippe libellis,
Quod tibi uenturi promittere nomen honoris
Rite queam? Comitemne uocem, regemne, ducemne,
Pontificemne magis? sic quippe est fama, uerendum
[95]  Disposuisse patrem: cuius presagia nunquam
Fallere fata solent, rerumue incognitus ordo.
Quidquid eris, nobis iam magnus es, atque uerendus,
Iam te non puerum, sed sacra tempora mitra
uelatum, celsa residentem fingo cathedra.
[100]    O uere magni proles generosa parentis
O uere felix dulci de stipite fructus!
O uere famosa domus, cui totus ab ortu
Solis ad occiduas mundus substernitur undas;
Quam qui nouit amat, qui non nouere, uerentur.
[105] Cuius in auditu [29 1Kb] , confusis mentibus hostes
Tabescunt, contraque nichil se posse fatentur;
Nam pater inualido [30 1Kb] robustus et integer euo
 Extimulat, teneram ducitque per ardua prolem.
Illa uelut patrie sectatrix emula laudis,
[110] Accelerat: tardamque [31 1Kb] putat, damnoque futurum,
Exspectare dies, meritisque superuenit annos.
Quisnam igitur talem, tali cum prole parentem,
Laude satis digna poterit celebrare peta?
Et tamen aggrediar; liceat modo fortia gesta
[115] Eximii memorare uiri; non omnia, sed que
Pulchra magis; quis enim, si prosequar omnia, codex
Hec capiet? seu quis poterit percurrere lector?
Illa quidem officio magnorum clara uirorum
Sunt satis: et metus est, ne dum prodesse laboro,
[120]  Inueniar nocuisse magis, rebusque serenis
Arguar insanus tenebras obducere uates.
Est tamen et ratio, que forsitan ausa tueri
Nostra queat, ueniamque dare, et detergere culpam.
Qui scripsere prius, cupientes ordine certo
[125] Historie seruare fidem, non pauca uidentur
Inseruisse suis  chartis
Que neque Cesareos augent uehementer honores,
Nec contexta rei, sed tanquam assuta coherent.
At nos, si quid erit pulchrum minus, eximiumque,
[130] uel quod ad egregios non multum Cesaris actus
Pertineat, ueri nichil adiectura decoris
 Sponte relinquentes, tantum potiora secuti,
De multis modicam nitemur condere summam:
Claudendumque manu forma breuiora libellum,
[135] Ad demulcendas conflare legentibus aures:
Ac uelut e pleno, decerptis floribus, horto,
Principe digna suo breuiter compingere serta.
Si quem igitur rerum prolixior ordo, fidesque
Incorrupta iuuat, doctorum scripta uirorum
[140] Consulat, atque ipso latices de fonte petitos
 Hauriat: at si quis summatim carpere tantum [32 1Kb]
Rem satis esse putat, nostris apponat ocellum,
Et medio [33 1Kb] tenuem de gurgite sorbeat undam.
Preterea [34 1Kb] rerum freti splendore, simulque
[145] Artifici sermone suo, sensuque profundo,
Materie insigni metricas asciscere leges
Spreuerunt: puduitque reor, puerilibus illos
Lasciuire iocis, et inanes texere nugas.
Nos autem, sermone rudes, animoque pusilli,
[150] Singula sub numerum certa ratione uocantes
uerba, superposito uelabimus inlita fuco:
Ut quem forte parum male cultus sermo mouebit,
Hunc saltem structura pedum, uersusque canori
Detineant, sitque hic aliquid laudabile nostrum.
[155]    Nunc age, premissis que uel res ipse monebat,
 uel uatis studiosus amor, solamine tuti
Principis ac iuuenum, de re, quod restat, agamus.
Atque adeo presens, ex illo tempore textus
Incipiat, quo prima sacra, Friderice, tulisti
[160] Sceptra manu: licet ante quidem non pauca relatu
Digna, uel a tenero gessisti fortiter euo.
Nam neque prima tue nobis monimenta iuuente
Percensere uacat, nec que crescentibus annis
Sub patre, uel patruo cunctis memoranda tulisti.
[165] Illa suis speciosa locis; nos regia tantum
Gesta leui calamo, quadam breuitate sequemur.
   Annus ab urbe noua millesimus, utque notetur
Res, qua uoce potest, octingentesimus ibat:
 uel magis, ut Christi, qui tempora condidit, ortu
[170] Tempora distinguas, millenis adiice centum,
Mox quinquagenis subnectens quatuor annis [35 1Kb] :
Temporis hec series effluxerat, orbaque regni
Teutonici sedes Chunradi morte uacabat.
Acturi sacre de successore corone
[175] Conueniunt proceres, totius uiscera regni,
Sede satis nota, rapido que proxima Mogo
Clara situ, populoque frequens, murisque decora est,
Sed rude nomen habet: nam Teutonus incola dixit
Franconefurt: nobis liceat sermone Latino
[180] Francorum dixisse uadum: quia Carolus illis
 Saxonas indomita nimium feritate rebelles
Oppugnans, rapidi latissima flumina Mogi
Ignoto fregisse uado, mediumque per amnem
Transmisisse suas neglecto ponte cohortes
[185] Creditur; inde locis mansurum-nomen inhesit.
Huc sacri, celebresque uiri, quos laude serena
Infula, uel gladius mundo facit esse uerendos,
Ex omni regione fluunt, ad publica regni
Commoda: de summis agere ac disponere rebus
[190]  Exacta ratione parant, eque omnibus unum
Qui modo sit tanto succedere dignus honori,
Prefecisse sibi celeri pietate laborant.
Sic ubi noctiuago stellarum lumine puppis
Decurrit pelago, si forte nocentibus illam,
[195] Qua regitur cursus tenebris premit inuida nubes.
Abrumpitque uias, alio sibi sidere nauta
Querit iter, clauique modum, uelique tenorem
Innouat, et radiis accommodat arte carinam.
   Sic [36 1Kb] postquam sedere duces, dubioque uolutant
[200] Pectore, cui tanti regni tribuantur honores
Saxones, et quorum Ripuaria nomine tellus,
Westualieque urbes, et Norica rura regentes,
Allobrogumque duces ceunt, Cimbrique feroces,
 Quos perfusa suo pugnax Germania Rheno
[205] Misit, et a magno tellus signata Luthero.
uindelici, Rhetique ruunt, quos Sueuia nutrit,
Quosque Carentinis collimitat Austria campis,
Quos Lycus, et tumidis Ister prelabitur undis;
Quique [37 1Kb] suos urbes huc direxere potentes,
[210] Claraque Teutonici coierunt nomina regni.
Nec minus ex Italis multos, et gente Latina
Traxerat huc rerum miratrix fama nouarum;
Concilium, regemque nouum, faciesque uerendas
Aspexisse ducum, famosaque nomina nosse
[215] Optabant, populisque suis exacta referre.
   Ergo ubi tanta patres audire negotia, dignum
 Insedere locum, diuerso magna fauore
Pondera librantes, nunc hos, nunc protinus illos
Inspiciunt: uersantque diu moresque genusque,
[220] Ingenium, famam, fortune simplicis usum,
Euentum, finemque simul, que commoda regni
Inde fluant, que damna sui: iudexne seuerus,
An facilis, pius, anne ferox, largitor honestus,
Anne rapax, pacem portendat [38 1Kb] , an arma minetur,
[225] Omnia sollicito curarum examine pensant.
   Tandem quid peteret regni fortuna, per unum
Dignata est aperire uirum: qui nomine clarus,
 formaque uerendus,
 Consilioque potens, et persuadere peritus,
[230] Surgit, et ut magnis uocem cum corpore rebus
Composuit, facunda pater sic ora resoluens,
Omnia suasibili permulsit pectora uoce:
   Francorum proceres, quos inclyta robora regni,
Et ualidas nunquam pudeat dixisse columnas,
[235] Scitis ut e medio, dolet heu; sublatus acerbo
Funere Chunradus uitam regnumque reliquit:
Nunc igitur  prudens,
Si qua male acciderint, ea lusor corrigit arte:
 Sic nos humane lusit quos alea sortis,
[240] Consilio fati casum properemus iniqui
Corrigere, et tanto solatia ferre dolori.
   In manibus uestris regnum est: ea quippe potestas
Ad uos more suo, semper uiduata recurrit.
Regibus est aliis potiundi iure paterno
[245] Certa fides, sceptrumque patris nouus accipit heres.
Nos, quibus est melior libertas, iure uetusto
Orba suo quoties uacat inclyta principe sedes,
Quodlibet arbitrium statuendi regis habemus.
Ex quo Romanum nostra uirtute redemptum
[250] Hostibus expulsis, ad nos iustissimus ordo
Transtulit imperium; Romani gloria regni
 Nos penes est: quemcunque sibi Germania regem
Preficit, hunc diues submisso uertice Roma
Suscipit, et uerso Tiberim regit ordine Rhenus.
[255] Consulite in medium, tantaque a plebe potentum,
Unum, quem tanto deceat succedere regi,
Eligite, Ausoniam dignum gestare coronam.
Ast ego, si uestra, que sit sententia mentis,
Pace monere licet, quo nostri pondera uergant
[260] Consilii  promam.
   Est hic eximie iuuenis probitatis, et alto
Nomine maiorum clarus, sed clarior actis
Ipse suis, patrii Fridericus nominis heres,
 Sueuus, et a ueterum non longe sanguine regum,
[265] Quem sibi, dum supera frueretur luce superstes,
Rex patruus dignum gaudebat habere nepotem,
Multaque cognati mandare negotia regni
Sueuerat, et socium summis adciscere rebus.
Quid iuuenis de laude loquar? quid fortia prime
[270] Acta iuuentutis? quid, quod peregrina secutus
Castra Dei, primis [39 1Kb] tyro famosus in armis
Gessit? et inuicta quantos uirtute labores
Pertulit, expediam? timeo, ne multa loquendo
Inueniar dixisse minus. Notissima res est,
[275] Quam qui forte negat, nunquam uidisse diurnos
Se Phebi radios, nec uerno tempore flores,
Aestibus aut mediis audisse tonitrua dicat.
Hunc ego rectorem fausto clamore cieri,
 Incingique sacro nitidos diademate crines,
[280] Et moneo, et nunquam, fateor, monuisse pudebit.
Si satis hunc noui, nec me presagia fallunt,
Nobilitate uiget, claroque hinc sanguine reges,
Inde duces contingit auos: facundia dulcis,
Forma nitens, animusque sagax, manus impigra, solers
[285] Consiliis, belloque ferox et pace modestus,
Mente senex, etate puer, prudentia rerum,
 Certus amor, robusta fides, constantia mentis
Nec frangenda malis, nec sustollenda secundis,
Laudis amans, largitor opum, crudelibus atrox,
[290] Tranquillus placidis, ferus indomitusque superbis,
Supplicibus facilis, iustis pius, asper iniquis,
Fortis ad instantes casus, prudensque futuri,
Preteritique memor, sociis bonus, impius hosti,
   Hec sunt, o proceres, hec sunt que regna tueri
[295] Ac munire solent: his artibus infima crescunt,
Maxima seruantur: ni fallimur, artibus istis,
Seque suosque reget: neque enim quas hactenus ultro
Et gratis coluit, sumpta mercede relinquet.
 Nam quod summa probos mutare potentia mores
[300] Dicitur, ex alia sumptum magis estimo causa:
Si quis forte sibi peruerse conscius artis,
Ingeniique mali, tacitis captator honoris
Tempore dissimulat: cum quod cupiebat, adeptus,
In uitium moresque redit, mutasse uidentur
[305] Immeritique hominem uiolasse putantur honores,
Quos magis ille malo corrumpit et inquinat usu.
At cuicunque bonum, et nullo uiolabile casu
Ingenium natura dedit, si letus honorem
Forte tulit, quo dignus erat, tunc tempore rapto,
[310] Illa latens probitas leto pubescere fructu
Incipit; et sese uirtutum germina produnt.
 Sic puer a tenero castis qui moribus euo
Floret, et hunc habitum nature uertit in usum,
Qualis erit? quantusue putas? que gloria regni?
[315] Quis decor imperii tanto sub principe surget?
Hunc ipsum uoluisse suis succedere regnis
Et patrum, res ipsa probat, cui sanguine iuncto;
Ac uelut heredi moriens insignia nuper
Regia, nil parua sperans de prole, reliquit.
[320] Quippe Deus, si regna diu uoluisset in illa
Stare domo, prolem potuit seruasse priorem,
Que iam suscepto consorti federe regno,
Flebilis indigna precessit morte parentem.
Nunc quoniam fatis e fratribus alter iniquis
[325] Occidit, et casu regnum fraudauit acerbo,
Alter adhuc teneris puer est male firmus in annis:
 Quis melius patruo 
Succedat, quam quem studiis et carne propinquum
Ipse sibi heredem quasi designasse uidetur?
[330] Nouerat ille quidem generose robora mentis,
Nouerat, atque ideo regnum, quantum esset in ipso,
Tradidit, et nato uoluit preferre nepotem.
Non alienus erit: nulla hic translatio regni,
Nulla sub ignoti redigemur iura tyranni.
[335] Adde quod antiqua regum nutritus in aula,
Regia prudenter tractare negotia nouit.
 Adde quod et geminas poterit regumque ducumque,
Hanc patris, hanc claro contingens sanguine matris,
Conciliare domos, quas seditione frequenti
[340] Excitat impatiens socie discordia laudis.
Si quis ob inuidiam studiique latentis amorem,
Tot bona secreto dissuasor inutilis astu
Impedit, imprudens aut perfidus esse probatur.
   Sic ubi melliflua, quisquis fuit ille, disertus
[345] uoce perorauit, concordi protinus omnes
Assensere sono: leto clamore cietur
Dux puer in regem: Friderici curia nomen
Tota canit: moresque probos, et fortia facta?
Extollunt, dignum sceptris, ultroque petendum,
[350]  Cogendumque ferunt: alii famosa priorum
Nomina, permistumque genus regumque ducumque
Commemorant; alii studium, magnique uigorem
Pectoris, et placidos, sed non sine pondere, mores.
Pars operum titulos iactant, euique minoris
[355] uix equanda uiris, annisque ualentibus, acta.
Hanc ego rem penitus, quam dicere pauca,
Tutius esse puto: non est mihi carminis inde
Tanta fides, pleno scribens ut cuncta relatu
Exequare uelim; magnum res ista petam
[360] Exigit, in minimis nobis audacia rebus,
    Mox ubi rite suam proceres iuramine sacro
Astrinxere fidem, cunctis, que postulat ordo,
Expletis, paucisque nouo cum rege relictis,
Discedunt, letique suas referentur ad urbes.
[365]    Sic ubi mundanis dominantia sidera rebus
 propitio post plurima secula signo
Conueniunt, aliquemque boni maioris in orbe
Prouentum, pacem terris, hominumue salutem,
[370] Temperiemue poli, fidosue colentibus agros,
Aut simile his aliquid concordi federe iurant:
Inde suis iterum uicibus, uersoque relapsu
Discedunt, soluuntque chorum, repetuntque penates,
 Non nisi post longos iterum coitura labores.
[375]    At rex prima mouens, ibi re feliciter acta,
Castra, per emensas memorati fluminis undas,
Classe petit celebrem famosi nominis urbem,
Qua Mogus tumido miscet sua flumina Rheno:
Qui licet ipse suum perdat cum gurgite nomen,
[380] Dat tamen egregie primordia nominis urbi:
Illaque maiori, cum sit popularior amni,
Negligit, et fluuio dignatur ab hospite dici.
Namque premens Rhenum 
Nomen ab infuso recipit Moguntia Mogo.
[385] Hec urbs Francorum mediis in finibus, agris,
 uitibus, arbustis, populo generosa frequenti,
Hinc statione sua Rhenum contingit, at inde
Extendit rapidam fines procul usque Mosellam,
Que non pene minor, placidos dum permeat agros,
[390] Frugibus et pomis, et dulci fertilis uua,
Nomen, aquasque suas, proprio sub iure retentans,
Fluminis ex gemini confluxu nomen habentem
Seruat adusque locum: uictor mox Rhenus utrumque
Eripit, et mistis dominatur fortior undis.
[395] Turribus hec eadem quondam, murisque superba,
Pane fuit toto sedes notissima regno,
 Donec ob infandum detestandumque furorem
Strata, luit meritas, occiso presule, penas;
Inde ruinosis deformis et horrida muris
[400] Testatur iustas offensi principis iras.
Huic ne precipuam celebret Germania sedem,
Inuidet, atque locum tenet Agrippina priorem.
Ambe metropoles: hec quas preterfuit amnis
Altior ad fontem ,
[405] Aut hinc inde sitas lateraliter aspicit urbes:
Altera, quas eadem Rheni procul aut prope ripa
Possidet, equoreis donec se misceat undis,
Prisco iure regunt: sic Rhenus partibus equis
Scinditur, et domine solus famulatur utrique.
[410]     Mox, quantum libuit [40 1Kb] , per eumdem defluus amnem
Remige carpit iter: multi, magnique potentes
Occurrunt, regemque nouum, dominumque salutant.
Utque satis uisum est, Rheno, ratibusque relictis.
Flumineos cursus euectu mutat equorum.
[415]    Inde per Ardenne saltus peruenit ad illum
Usque locum, cui nomen aquis posuere priores.
Que ratio facti, uel que sit nominis huius
Causa requirenti, solum hoc [41 1Kb] opponere possum:
Sunt ibi secreti terre, cecique meatus,
[420]  Dissimilique modo, tacita tellure latentes
Eiaculantur aquas. Alias nam sulfure uiuo
Feruentes, undante ferunt erumpere fumo;
Ast alii gelido ueluti de fonte liquores
Emanant, tunc ducta cauis canalibus unda
[425] Confluit in quamdam mira ratione lacunam.
Regia [42 1Kb] sic calidis miscentur balnea thermis,
Marmoreosque gradus ueterum solertia circum
Artificum posuit, per quos descendat in undam,
 Quantum quisque uolet: gelidas hinc, inde calentes
[430] Inuenit, arbitrioque suo sibi temperat undas.
Hos illis secreta locis natura uapores
Addiderit, manuumue labor [43 1Kb] , queratur ab illis,
Qui loca nota colunt: causas, secretaque rerum
Maiores [44 1Kb] fido possunt audisse relatu.
[435]    Hoc sibi prima loco ueluti cunabula regni
Carolus esse uolens, magno cum Francia regi
Utraque seruiret, primam gestare coronam
Iussit, et in sacra reges ibi sede locari.
Et [45 1Kb] simul a nostro secessit Gallia regno,
[440] Nos priscum regni morem seruamus; at illa
 Iure suo gaudet, nostre iam nescia legis.
Ergo ubi multorum turba presente potentum,
Non modo Germanis, sed et his, quos Flandria,
Miserat audite miratrix Gallia fame, quosque
[445] Imposuit capiti gestamina regia sacro
Arnoldus, quo tunc pastore Colonia diues
Gaudebat , tunc sacra sede locatus,
Conscendit solium ueterum Fridericus auorum.
[450]    Nec reticere libet quedam manisfesta seuere
Pignora iustitie, strictique exempla rigoris.
 Quippe ministrorum quidam de plebe suorum,
Dum priuatus adhuc ageret, male sanus atroci
Eximium clarumque ducem percellere culpa
[455] Ausus erat, iustamque uiri quam nouerat iram,
Territus ipse sui fugiebat imagine facti:
Hic quoque gaudendi, uenie spe lusus inani,
Intererat populo, uultuque ignotus operto [46 1Kb] ,
Ac se dissimulans, humili sub ueste latebat.
[460]    Ergo ubi pontifices sacram de more coronam
Imposuere uiro, prostratus corpore toto,
Regiaque amplectens uestigia, uoce gementi,
Et lacrymis, ueniam miserandus poscere cepit.
Moti omnes, precibusque piis instantius orant,
[465] Parcat, et afflicto uelit indulgere clienti:
Ille suum cupiens cunctis sancire timorem,
 Et terrere malos, multumque diuque rogantes
Exaudire uiros firmata mente negauit.
Neue graui proceres quaterentur forte repulsa,
[470] Non odio miseri, sed stricti iuris amore,
Exemplique loco, sese hoc fecisse patenter
Asseruit, factique sui uir prouidus omnem
Sustulit inuidiam, documentaque fortia sanxit.
Forsitan hec alii culpent: ego nobile factum
[475] Laudo uiri, dignumque uoco gestare potenti
 Sceptra manu, qui sic animum pietate repressa
Continuit, cunctisque sui documenta uigoris [47 1Kb]
Certa dedit; plus sepe nocet sapientia regis,
Quam rigor: ille nocet paucis, hec incitat omnes,
[480] Dum se ferre suos sperant impune reatus.
Audierat fortasse puer generosus, ut olim
Ille sue primus regnator Romulus urbis,
Conditor imperii, teneras infringere leges,
Atque humiles ausum saltu transmittere fossas,
[485] Iusserat ultrici fratrem succumbere morti,
Dum cupit eterni fundamina ponere regni.
   Iamque sui plenum sortitus culmen honoris
Rex puer, ex animo puerilia queque uirili
 Propulsare manu, magnisque intendere rebus
[490] Ingenium puerile parat; non inscius olim
Ipse sui, quantumque oneris comitetur honorem,
Ceperat ex obitu clari sentire parentis.
Sed nunc se solito grauiori pondere sentit
Urgeri, multumque sibi creuisse laboris.
[495] Ut cum post multos indefessosque labores
Alcides fesso succedere iussus Atlanti,
Cum tot sideribus magnum miratus Olympum
Ferre, et insolito sudaret pondere pressus.
   Ergo uiros, famosa quibus prudentia nomen,
[500] Longaque multarum dedit experientia rerum,
Sepius arcanis solitos interfore rebus,
 Asciscens, magni secreta negotia regni
Petractans studio, de cunctis rebus agendis
Consulit: et pulchrum, iustumue, uel utile quid sit,
[505] Quid deceat, quid non, studiosa mente requirit.
   Nec mora, legatos summo mandata ferentes
Pontifici, properare iubet, cunctasque per urbes
Ausonie uulgare suos indicit honores.
Primitias operum princeps has esse suorum
[510] Maluit, ut regni manifestos protinus hostes
Frangeret, et iusto purgaret scandala ferro
   Haud mora, Traiectum, patruo regnante, superba
 Abiecisse iugum ceruice, piumque recenter
Offendisse uirum factis crudelibus ausum,
[515] Hostili feruore petit: murosque parabat
Inclinare solo, captasque euertere turres,
Suppliciumque reis  patrueles fortiter iras
Ultrici satiare manu, regnique dolorem.
[520]    Sic augustorum primus summusque monarches,
Eximiusque nepos, crudelia Cesaris olim
Hostibus exstinctis, pius ac fortissimus ultor,
 Protinus accepto diademate fata piauit.
Tandem multorum uix eluctante rogatu
[525] Magnorumque ducum, multo prius ere redemptis
Parcitur, et iusti ferra principis ira resedit.
Nec melius stulte furor atque superbia plebis
Puniri poterat, quam tanti ut causa tumoris
Eriperentur opes: et [48 1Kb] quos opulentia rerum
[530] Fecerat elatos, in se reuocaret egestas.
   Inde gradu uerso, gaudentibus obuia Rheni
Signa ferens undis, te pulchra Colonia, letam
Letior ingrediens: ibi digno uir pius illum
Egit honore diem, quo Christus carne resumpta,
[535]  uictor ab infernis rediens nitidissimus umbris,
Retulit eximios superata morte triumphos.
   Postea Saxonie fines ingressus, ad illam,
Quam Martinopolim uocat incola Teutonus urbem,
Concilium procerum toto de corpore regni
[540] Conuocat: ut digno celebretur curia cetu
Tempore solemni, quo Spiritus almus ab alto
Cum sonitu ueniens in pectora sancta piorum,
Ignea distinctis effudit lumina linguis.
   Huc etiam geminos, Petrum simul atque Guidonem,
[545] Danorum proceres, quos inter sanguine iunctos
 Mouerat eiusdem regni dissensio litem,
Euocat, ac tali causam ratione diremptam,
Terminat: ut quedam prouincia tota Guidoni
Cederet, at regnum cum nomine Petrus haberet.
[550] Ergo ubi uexillo partem, quam diximus, ille,
Hic autem gladio regnum suscepit ab ipso;
 posito diademate Petrus
Regali dextra tulit alti principis ensem,
[555] Precessitque sacram breuius diadema coronam.
   Huc quoque uirginea, modo dicere fas sit, ab urbe

Electo partes gemino de presule litem
[560] Pertulerant: quas dum placide componere rector
Et reuocare diu frustra studuisset in unum,
Tandem exsufflato, qui poscebatur, utroque,
Tertius inuitis datus est a principe pastor.
Hoc etenim sibi ius collatum a presule summo
[565] Rege sub Henrico testatur curia quinto:
Ut si forte nouo certat de presule sedes,
 Nec ualet imposito sopiri fine querela,
Debeat ipse suas mox interponere partes,
Arbitrioque suo pastorem ponere sedi.
[570] Nec prius electum quemquam de iure sacrandum,
Quam sceptro princeps regalia prestet eburno.
   Inde Ratispone  solemnis curia certo
Tempore mandatur, modico post ista sequentis
Temporis elapsu, totus quo tempore mundus
Gaudet apostolici gemino splendore triumphi.
 Iamque uiri reduces, princeps quos miserat olim,
[580] Urbibus ex Italis, nec non a presule summo
Sedis apostolice, felicia queque reportant.
   Mox ubi propositas, quo debuit ordine, causas
Egit, et in placida rex omnia pace locauit;
Magna sibi cupiens querende semina laudis,
[585] Et propagandi momenta potentia regni,
Protinus Hungaricos armato milite fines,
Si placuisset idem sociis, intrare parabat,
Et facturus erat, nec inutile principis esset
Propositum: poteratque suo rem claudere uoto.
[590] Sed quidam, seu mente bona, monituque fideli,
Siue dolo, tacitoque  astu,
 Dissuasere duces: ac ne contrarius illis
Ire uideretur, nec in hac re commoda regni,
Sed priuata sequi, quamuis inuitus, ab alto
[595] Cessit proposito; sic dissuadentibus illis,
Non sublata quidem, sed adhuc dilata uoluntas,
uel magni uirtute patris complenda, uel alti
Sanguinis auspiciis, nactis sua tempora rebus,
Speratur: neque enim frustra uoluisse, nec unquam
[600] Concepisse sacro presagia uana futuri
Pectore, uel quidquam temere sperasse putabo.
   Non tamen in tanto rerum splendore locatus

 Gaudia plena capit tranquillo pectore rector
[605] Quem bene compositis diuino munere rebus,
Anxia cognate torquet discordia rixe.
Nam duo magnifici proceres, Henricus uterque [49 1Kb]
Nomen, et ambo pares factis insignibus, ambo
Maiorum titulis, bellum graue prorsus, et anceps
[610] Et multa regni metuendum clade gerebant
E quibus hunc ipsum patruum generauerat ille
 Austricus ex auia Leopoldus marchio regis
Hunc Noricus ductor et regis auunculus idem,
Nobilis Henricus generosa stirpe creauit.
[615] Hi tristes belli causas, et prima furoris
Ex his nimirum traxerunt semina causis:
Nam pater alterius, Noricorum ductor, atrocem
Pulsus ob inuidiam dudum, moresque superbos,
Saxonie tantum nudo sibi iure relicto,
[620] Senserat ultrices Chunradi principis iras.
Ereptumque sibi, regno tribuente, ducatum
Ante Leopoldus, nunc eius frater, et idem
Rectoris patruus, pugnax Henricus habebat.
Utque hec una lues sano de corpore tandem
[625] Ac uelut e medio nubes odiosa sereno
 Cederet, e cunctis, claro sub principe, regni
Paribus Herbipoli iussi coiere potentes.
Adfuit hic Saxon, non adfuit Austricus, ut qui
Iudicium fugeret: dudum possessa ducatus
[630] Perdere iura timens: nam causa semper in omni
Iudicium spoliatus amat, qui possidet, odit.
Quem tribus absentem totius curia regni
Censuit edictis in ius debere citari.
   Nec minus Apulie Calabrisque ex finibus alti
[635] Sanguinis hic aderant proceres: quos ille locorum
Inuasor patriis migrare Rogerius oris
 Iusserat, et tota profugos regione fugarat:
Multaque flebiliter crudelia facta tyranni
Dequesti, patria sese tellure fugatos,
[640] Proscriptosque bonis, indignaque plurima passos,
Morte, uel exsilio, uel longo carceris usu
Damnatos, miseras gemitu rumpente querelas,
Addiderant, rebusque suis a principe nostro
Auxilium, et regni uindictam iure petebant.
[645] Mota manus procerum, regemque fideliter omnes
Tam manifesta rogant, totius scandala regni
uindicet, et tantam iuris morumque ruinam.
Accipit hec letus princeps, gaudetque rogari,
Materiamque noue sectande laudis habere;
[650]  Signaque trans Alpes post prima biennia ferre,
Regia, communi procerum iuramine sancit:
Ut simul imperii sacra de sede coronam
Sumat, et iniusti fera corrigat acta Rogeri.
   Hunc, ut fama, uirum, pariter cum fratre Roberto,
[655] Cui propter sensus agiles, animique uigorem
Cognomen Guiscardus erat, Normannia quondam
Ediderat: media rerum seu stirpis agentes
Fortuna, sed mente suis et pectore longe
 Prestantes, ualidosque manu, formaque uenustos,
[660] Laudis amatores, magnarum semina rerum
Querentes, cupidosque suis notescere factis
Quique magis sese claro de sanguine regum,
Quam de priuata Gallorum gente docerent.
Hi dum sub teneris, et adhuc crescentibus annis,
[665] Nescio quid ualido [50 1Kb] tractarent pectore pulchrum,
Ipsa nimirum fortuna uoce latenti
Exhortante uiros, et blanda maxima quedam [51 1Kb]
Promittente manu, iam spe uentura trahentes,
Omne solum forti patriam quique [52 1Kb] esse putarant:
[670]  Ausi sunt tota, spretis natalibus agris,
Demigrare domo, nomen, gentemque, domumque
Optantes peperisse sibi: nec Gallica tantum
Rura, sed abruptas excelsis rupibus Alpes
Festino transire gradu: tandemque per urbes
[675] Italie, Latiasque domos, quasi debita rura,
Apuliam, Calabrosque uiri petiere penates.
Regia sic uolucris, primas ut crescere plumas
Artubus, et teneros durescere senserit ungues,
Nature sectatur iter: iamiamque parentum
[680] Officio contemnit ali, nidoque relicto
Egreditur, paruoque pudet latuisse cubili:
Mox confisa sibi securo tuta uolatu,
 Aut leporem uenatur agris, aut ethere cygnum
Corripit, et proprios in acuta rupe penates
[685] Aedificat, similesque sibi parat edere fetur.
   Illa quidem tellus nullius muneris expers
Fetibus arboreis uberrima, uitibus, agris,
Urbibus, et castris, omnique decore nitebat:
Sed uulgus stolidum, prauum, rude, futile, uanum,
[690] Otia longa sequi solitum, fugiensque laboris,
Mente manuque pigrum, nec pace, nec utile bello.
Ergo uiri, mores hominum, cultusque locorum,
Ingeniumque suum, solerti pectoris astu
[695] Tractantes, semperque uiros ignentia fortes
Ausa decere rati, potiundi finibus illis
 Spem rapiunt animo: missisque fidelibus, omnes
Francigenas, quos aut humilis fortuna parentum,
Aut nouitatis amor, seu magna audacia mentis
[700] Finibus e patriis ad premia magna uocauit,
Asciscunt, totamque breui sub tempore terram
uiribus, arte, dolis, multoque labore subactam,
Ciuibus expulsis, iniusto iure tenebant.
Teque sibi, patrie laudis Robertus, et alti
[705]  Nominis heredem dignum, Boamunde, reliquit.
Qui mox auspiciis tibi designata paternis,
Antiochena manu cepisti menia uictor
Fatalis, generique tuo seruanda dedisti.
Alter at equiuocum sibi consimilemque Rogerum
[710] Progenuit: patriis, qui nunquam degener actis,
Marte suo Siculis adiecit plurima regnis;
Quin et belligeris Byzantion usque carinis
uectus, inauratas in regia tecta sagittas
Ipse manu propria iuuenili fortiter arcu
[715] Misit, et eterne laudis monimenta reliquit.
   Hanc tamen historie seriem plerique relatu
Confundunt, uariantque suo, solique decorem
 Roberto, magni gaudent ascribere facti,
Cumque Boamundo fortem genuisse Rogerum
[720] Hunc perhibent, natosque suis uirtutibus ambos
Informasse patrem: nec solum rebus in illis,
Quas iam sors dederat, sed quas presaga futuri
Spondebat [53 1Kb] mens alta uiro, magnique paratus
Heredes in spem magnam succedere iussos
[725] Instituisse sibi, mandataque fortia pulchre
Indolis extremo pueris in fine dedisse,
Et larga tribuisse manu, quecunque uel hostis,
uel timidus, dignusque minus possessor haberet.
 Unde Boamundo noster Solymarius illam
[730] Externi iuris Libyam, Siculosque penates,
Et claram Antiochi, quam nondum uiderat, urbem
Assignasse refert, fame uulgata secutus.
Rumor, an historicus sit certior ordo, requirat
Lector, et ambiguo scribenti grandia uersu
[735] Ignoscat uati: nondum satis illa propago,
   Et Sicule series nobis innotuit aule,
Ex qua preclaro generosam sanguine nuptam
Augustas tetigisse sinus, castumque potentis
Regis inisse torum letatur maximus orbis.
[740]    Primum post istam uidit uormatia sedem
 Concilium procerum iussu concurrere regis.
Huc ambo uenere duces; sed curia nec tunc
Eualuit ueterem procerum sopire querelam.
Tempore mox alio rursum reuocata potentum
[745] Turba Ratisponam, studio tentauit inani,
Pace reformata, longam compescere litem.
Proximus inde fuit procerum concursus in urbe
Spirensi geminosque duces, multumque diuque
 In placidos mores, solidamque reducere pacem
[750] Conati, longum frustra insumpsere laborem.
   Hinc etiam rector Manueli, principe quo tunc
Porphyrio genito [54 1Kb] , gaudebat regia sedes,
Legatos properare iubens, de federe pacis
Communique bono, regnique utriusque salute
[755] uerba ferenda dedit, suadens ob facta Rogeri
Guilhelmo, qui iam defuncti sceptra parentis
Et raptas seruabat opes, indicere bellum.
 Et quia nuper eum deprenso federe iuncti
Sanguinis, a prima secernere coniuge papa
[760] Iusserat, et thalami uiduatus sorte carebat,
Consortem dignam pariter regnique torique
Eiusdem de stirpe petens, quo firmius illum
Constringat ualidis in pacis federa nodis.
Tandem instante pio uehementer Saxone regi,
[765] Ac repetente suum penitus sine fine ducatum,
Quem castris adscire suis rex ipse parabat,
Goslariam proceres, et partem litis utramque
Euocat. Hic patruo causam fugiente, nepoti
Reddidit euictum, seruato iure, ducatum.



LIBER SECUNDUS.


 Tertius eximio regni felicis ab ortu
Annus erat, Friderice, tui, castrisque mouendis
Instabat prefixa dies: tunc rura relinquens
Saxonie, superasque petens cum milite multo
[5] Ipse sui partes regni, qua Norica lambit
Rura Lycus, placidis factus iam mollior undis,
Non procul Augusta consedit rector ab urbe:
Proxima Brixnoram famosi nominis urbem,
Altera saxosum tetigerunt castra Tridentum.
[10] Inde per anfractus rigidos, angusta locorum
Saxosis horrenda iugis, faucesque malignas
Carpit iter: tandem longo magnoque labore
Alpibus euictis, campos et plana iacentis
 Aspicit Ausonie, stagnoque propinqua iacenti
[15] In campis uerona tuis tentoria ponit.
Sed quia defectu miles cogente ciborum,
Dum rigidam duro transiret limite uallem,
Et loca nec Cereri fecunda, nec hospita Baccho,
Illicito raptu sacras spoliauerat edes;
[20] Ante profecturis quam rex procedere castris
uellet, et humani tractare negotia regni,
Instituit placare Deum, regique superno
Seque suosque piis humiles supponere uotis.
   Protinus ex omni collectos agmine nummos
[25] Corrogat, atque uiris commissa fidelibus era,
 E quibus hic presul, comes ille, probatus uterque
Distribui iusta spoliatos sorte per omnes
Imperat et licite [55 1Kb] compensat damna rapine.
Nobile regis opus: quamuis penuria factum,
[30] Ut quondam sancti Dauid, excusare ualeret:
Non tamen hac in re causas attendere, sed rem,
 Nec quid sit licitum perpendere, sed quid honestum.
Mentis quippe bone proprium est [56 3Kb] agnoscere culpam,
Culpa ubi nulla subest. Tunc demum signa reuellens,
[35] Runcaliam properat rapidis attingere castris.
   Est locus Italie, modicum seiunctus ab urbe,
Cui, quia pulchra situ placet, inde Placentia nomen,
Planus, et Eridani placido iunctissimus amni,
Effundit latos spatioso limite campos:
[40] Hic quoties claram regnator tendit ad urbem
Teutonus, Ausoniam sumpturus rite coronam,
Ponere castra solet: ligno suspenditur alte
 Erecto clypeus: tunc preco regius omnes
Conuocat a dominis feudalia iura tenentes.
[45] Excubias regi prima celebrare fideles
Nocte, uetustorum debent ex more parentum.
At quicunque domi domino nolente relictus,
Defuerit, feudo priuari curia censet.
Tunc quoque nonnulli censura uindice regni
[50] Amisere diu tali possessa reatu.
Quin et pontifices Halberstadensis, et ille
Sub quo Brema fuit, tali regalia iura
Amisere nota: persone scilicet ipse,
Non tamen Ecclesie: neque enim quod pastor inique
[55] Gesserit, Ecclesie fas est in damna refundi.
    Nunc age, de terra memoratu plurima sacro
Digna relaturi, positum, sedemque locorum,
Nominibusque datis, populos, ritusque uetustos
 canemus.
[60] Hec Appennini rigidis hinc rupibus, inde
Alpibus eriis pressa, atque cercita tellus
 Longa, sed angustam zone sortita figuram,
Hinc sale Tyrrheno, uenetis hinc clauditur undis.
Quippe Noti rapidos estus, Austrique uapores,
[65] Appennine, tui sibi temperat obice [57 1Kb] montis.
At rapidum [58 1Kb] Boream, gelidamque timentibus Arcton
Presidio ueniunt obiectis rupibus Alpes:
Tyrrhenum Zephyro, uagus Adria tunditur Euro.
Forsitan hos aliquis, uelut uno corpore, montes
[70] Iungit, et ut capiti duo brachia subiicit uni,
Ut Pyreneum uero sit nomine totum,
Totius partes sint Apenninus et Alpes.
 Hec tamen hinc aliquas inuasit opinio mentes:
Nam qua belligeris toties experta carinis
[75] Ianua Tyrrheni pulsatur gurgitis estu,
Cernuntur gemini sese contingere montes,
Ac uelut expansis hinc inde fideliter ulnis
Amplecti gremio populos et menia lato.
Magnus, et Hesperio non ignoratus in orbe,
[80] Et multum debens antiquis uatibus, unda
Hanc medio secat amne Padus, zonasque minores
Ex una facit esse duas, populosque bipartit,
Quem geminis hinc inde fluens e partibus unda
Ditat, et Adriacas opulentior influit undas.
[85]     Hac una tellure, triplex prouincia, ternos
Scinditur in populos: uenetus, Ligus, Aemiliusque
Incolit: a populo recipit prouincia nomen
Quelibet, et multas in se complectitur urbes.
Hec igitur dulci gaudens uligine tellus,
[90] Tam Cereris, Bacchique ferax, et mitis oliue
Arboris, et pecorum, nullius frugis honorem
Ignorat, nulloque dolet se munere tardam,
Aemilie primam fama cognouimus urbem,
Que uelut ex aquila, cunctarum lege uolucrum,
[95] Nomina clara trahens, Aquileia rite uocantur.
Metropolim Ligurum dicunt, sedemque supremam,
 Quam Mediolanum Ligus incola nominat urbem:
Siue quod in media quadam tellure medulla
Omnibus ingenuis acerrima [59 1Kb] rebus abundat:
[100] Seu quod ab inuento trahit ista uocabula porco,
Lanea qui medio portabat uellera tergo.
   At quam precipuo uenetus colit ordine sedem
Nomine non alio quam tellus ipsa uocatur:
 Urbs opulenta nimis, quamuis circumsonet illam
[105] Pontus, et Adriacis ingestus fluctibus agger
Eliso modicam concesserit equore sedem.
Hanc uetus Italiam sermo uocat ulteriorem:
Quod media Tusci seclusa crepidine montis
Longius a pulchra Romana colonia Roma
[110] Distet, et Ausonii quidam sit terminus orbis,
Hec autem magno que clauditur Appennino,
Etruscasque domos, et claram continet urbem,
Interior ueteri consueuit more uocari.
   Mox ea que Siculum protenditur usque profundum
[115] Apuliam, Calabrosque sinus, Campanaque rura
 Amplectens, seu citerior, seu Grecia maior
Ante uocata fuit, mediam tamen huic quoque multi
Connumerant, unoque duas sub nomine ponunt.
   Hanc olim bello, quem Scanzia [60 1Kb] miserat, hostis
[120] Barbarus inuasit: maribus qui marte peremptis,
Crinibus ad mentum torua sub casside pressis,
Ceruleaque coma barbam simulante uirilem,
Femineas armasse greges, clademque uirorum
Infirma supplesse manu, sic denique uictor
[125] Hec loca femineo fertur tenuisse triumpho.
Hac quoque de causa signato nomine tellus
Dicitur a longis ea Longobardia barbis.
Protinus indigenis paulatim sanguine misto,
 Barbara plebs, preter consuetum gentibus usum
[130] Transiit in sociam suscepto nomine gentem.
   Gens astuta, sagax, prudens, industria, solers,
Prouida consilio, legum iurisque perita:
Corpore, mente ualens, animo uigil, ore uenusta,
Membrorum leuitate uigens, patiensque laboris,
[135] Prompta manu, sermone fluens, auidissima laudis,
Artibus atque operum studiis exculta nouorum,
Sobria, uenturi metuens, sumptuque modesta,
Inuigilans opibus, studiose parta reseruans,
 Exiguo contenta cibo, fulgentibus armis,
[140] Et nitido corpus componere gaudet amictu:
Libertatis amans, pro qua nec tristia rerum
Damna, nec extremam gaudet exhorescere mortem;
Nec regis, dominiue iugo ceruice uolenti
Subdita: consulibus rerum committere summam
[145] Gaudet, et hoc triplici sumptos ex ordine  mutare quotannis,
uiuere quemque sue subiectum legibus urbis
Cogit, et externos sub eodem iure potentes
Alligat: ut terra uix inueniatur in illa
[150] Aut comes, aut alius ciuili iure solutus.
Utque suis omnem depellere finibus hostem
Possit, et armorum patriam uirtute tueri,
Quoslibet ex humili uulgo  accingi gladio concedit equestri.
[155]    Illa tamen legum prudens, et iuris amori
Dedita gens, facto leges ac iura [61 1Kb] nefando
Infringit, maculatque graui se sponte reatu;
Dum quem precipuo uenerari debet amore,
Atque timere simul, nunquam nisi territa regem
[160]  Suscipit, et facili susceptum fraude relinquit.
Hoc magis imposito renuens se subdere regi,
Quod reuocare suos uictrix Alemannia reges
Sepe solet: quippe hec tanto presentia regna
Diligit affectu, quanto tremit illa pauore.
[165] Inde fit ut gemino noceat gens improba damno,
Dum premit indigno regem malefida labore,
Et patitur meritas a iusto principe penas.
Sic ea quem mitem contemnit, sentit acerbum:
Ille ream punit, quam mallet habere fidelem.
[170] Omnibus Italie processerat altius una
Urbs Ligurum, titulisque potens, et nomine claro
Ardua sidereum pulsabat uertice celum.
 Illa fere paribus spatiis Alpemque Padumque
Separat, hinc Adua, Ticino clauditur inde,
[175] Qui de uicinis orientes [62 1Kb] Alpibus ambo,
Et famosa Padi maioris stagna petentes
Hanc aliasque duas, Cumam, Laudamque capaci
Inclusere sinu; sed fortior illa duabus
Preualuit, uictasque graui ditione premebat.
[180] Usque adeo nocuit, uicinis [63 1Kb] urbibus esse
Maiorum: siquidem multos uicinia lesit.
Nec tantum populos, aliasque potentior urbes
Presserat, imo etiam rebus sublata secundis,
Et quasi prima sue ducens momenta ruine [64 1Kb] .
[185] Ausa fuit ualidas incessere principis iras.
 Ergo ut tantorum notescat causa malorum,
Pauca super ueteri regnorum iure reuoluam.
   Ductus ab antiquo priscorum tempore regum
Mos habet, ut quoties regnator Teutonus Alpem
[190] Transit, et Italicas inuisere destinat oras,
Qui repetant fisco fiscalia iura, fideles
Per quascunque suos premittere debeat urbes:
At quecunque ream se perfida fecerit ausu
Sacrilego, regique suo sua iura negarit,
[195]  Strata luat meritas fraudato principe penas.
Inde fit, ut fractis deformiter horrida muris,
Nunc quoque per totam uideas loca plurima terram.
Hoc quoque per cunctas regnator Tentonus urbes,
Non modo Teutonicas; sed et hic et ubique iacentes
[200] Ius habet: ut presens quasi maximus omnia iudex
Claudere iura manu, cunctasque recidere lites
Debeat, atque omnis iudex, omnisque potestas,
Atque magistratus ipso presente quiescant.
   Hunc etiam regi priscarum sanctio legum,
[205] Longeuique uigor moris, profitetur honorem,
 Ut cunctos fetus, quos educat Itala tellus,

Principis ad nutum fisco prestare colonus
Debeat, in regni sumptus et militis usum.
[210]    Ergo ubi Runcalie paucis residente diebus
Cesare, fama loquax post tristia nubila clarum
Sidus, et ultorem uiolati iuris adesse
Urbibus [65 1Kb] et populis circumtulit: undique multi
Conueniunt, properantque suas exponere causas.
[215] Factaque multorum mestis efferre querelis
Impunita diu; quos longo tempore tutos
 Fecerat, et scelerum cupidos absentia regis.
   Sic cum post tenebras, hibernaque frigora noctis
Igneus Aethiopum montes transcendere Phebus
[220] Incipit, et nitidos terris ostendere uultus:
Gaudet, et optati gratanter luminis ortum
Suscipit [66 1Kb] , equoreis afflicta carina procellis:
Quam neque luna prius, nec cetera sidera fessam,
Inter nocturnas poterant seruare tenebras.
[225] Spes nitida cum sole redit, iam temperat arte
Nauta ratem, clauumque regit, iam tota resedit
Seditio, pelagique fragor cum nocte quieuit
   Commemorare piget, magnisque ascribere rebus
 Oppida, seu celsis castella minantia pinnis,
[230] Ob scelerum noxas, regnique ultricis honorem,
Paucorum assultu, facilique euersa triumpho.
Inter propositas multasque grauesque querelas
Regia Lauda sui, Cuma cum supplice, regis
Implorabat opem, missisque fidelibus ambe
[235] Consulibus, patribusque suis, crudelia facta
Deflebant querulis Ligurine uocibus urbis,
Aerumnasque suas, longeque tyrannidis usum
 Facundo mestoque tamen sermone gemebant,
Consulibus Ligurum presentibus, atque paratis
[240] Excusare suam phaleratis uocibus urbem.
   Sed quia per fines Ligurum loca summa petenti
Italie, restabat iter, differre querelam
Maluit, inter eos modicum post tempus agendam
Finibus in propriis: ueluti grauioris utrinque
[245] Consilii, spatiique simul maioris egentem.
Utque uie gnaros, monstratoresque locorum
Detinuit Ligures: iamiamque redire parantes,
Preuia ferre suis iussit uestigia castris.
   Iamque aderant iuuenes regi peregrina ferentes
[250]  Munera, leta nouo que miserat alta triumpho
Ianua: nuper enim contritis hostibus urbes
Barbaricas populata suis euerterat armis,
Quesieratque sibi nomen memorabile facti [67 1Kb] ,
Eximia magnam referens cum laude rapinam.
[255] Miserat ergo sue regi noua munera prede
Barbaricas uestes, struthiones atque leones,
Psittacon humanis equantem murmura uerbis.
   Tandem castra mouens, Ligurum Fridericus in ora
Tendit, et in mediis ponit tentoria campis.
[260] Ast ubi signa uiros precedere regia iussos,
Ductoresque uie per dura, per arida sese
Ducere, perque locos steriles et frugis egenos
 Comperit, agnouitque dolum: tunc feruidus ira
Exarsit, iussitque suis excedere castris
[265] Damnatos, urbique sue sine laude remisit.
Addidit huic alios iusto fortuna dolori
Irarum stimulos: namque aspera frigora passus
Miles, et hiberni contusus turbine celi,
Esurie, nimboque simul uexatus egebat.
[270] Inde furor, feritasque uiris, iramque furenti
Adiiciunt, stimulosque graues: accessit eodem,
Quod quascunque prius bello subuerterat urbes
Urbs eadem Ligurum, ne forte resurgere uellent,
Urgebat, uictasque graui terrore premebat,
[275]  Inque sui sceleris consensum flectere mentem
Principis inuicti  si posset, multa mercede parabat.
   Inde locos steriles, ieiunaque rura relinquens,
Haud procul a celsa rex inuictissimus urbe
[280] Regia fecundis posuit tentoria campis,
Attritasque fame, duroque labore cohortes,
Uberiore cibo, placidaque quiete refouit.
Turribus, et ualido longe spectabile muro,
 Infida modicum distabat ab urbe Rosatum,
[285] Municipum secura domus, tutique receptus,
Si quid ab incursu tutum satis esse ualeret
Teutonico, regnique minas contemnere posset.
Hoc tunc quingentis in eadem sede relictis,
Hisque bene instructis, uictuque et fortibus armis
[290] Munierant Ligures ; depulsus ab arce
Cogitur infidam sine sanguine miles in urbem.
   Nec mora, direptis quecunque parauerat hostis
Ipse sibi, flamma munimina tota cremari
[295] Rex iubet, et fractis euerti menibus arcem.
Nec minus e castris audax effusa iuuentus,
 Ocius ad muros, et portas urbis adusque
Irruit: occurrunt hostes, ualidoque tumultu
Prelia prima mouent, multos arsura [68 1Kb] per annos,
[300] Nec nisi post longos, indefessosque labores,
Extremamque loci tandem cessura ruinam.
Hic preter captos, quos nec numerare ualemus,
Nec libet, innumeri proprio rediere cruenti
Sanguine semineces: multi iacuere perempti.
[305] Hoc stupefacta malo plebes, cladisque future
Territa primitiis, iam nunc presentia damnans,
Et uentura timens, Giraldi consulis edes [69 1Kb]
 rapido fremebunda tumultu
[310] Diruit: hoc iustam uiolati principis iram
Sperabat placare modo; sed inania princeps,
Et quasi uana ratus, stulte ostentamina plebis
Spreuit, et his alias properans adiungere clades,
Extemplo rapidas Ticini tendit ad undas.
[315] Hic fluuius gelida uenam sortitus ab Alpe,
Haud procul a pulchra cursu breuiore Papia,
Influit Eridanum: quam nomine gurgitis urbem
Nonnulli uocitare solent: mediusque locorum
Terminus, a Ligurum te parua Nouaria campis
[320] Semouet. Hic geminos pontes, et pontibus ipsis
Addiderant Ligures ualido munimine turres;
Ut quoties fines uastare Nouaria uellent,
 Siue Papia tuos, tuto transcurrere possent
Ac remeare gradu: pontes rex occupat ambos,
[325] Traductisque suis, munimina lignea, turres
Concremat, et ruptis distinguit pontibus amnem.
   Protinus immani fastu tria rector ab illis
Hostili fundata solo castella, potenter
Diruit, et miseros longa formidine ciues
[330] Soluit, et ereptos uictoribus eripit agros
Hanc etiam dudum gentili fraude rebellem,
 Princeps Henricus penitus subuerterat urbem,
Tempore mox alio, satiata principis ira,
Iam dominis seruire suis edocta, uetustas
[335] Erexit, fatis melioribus usa, ruinas:
Parua quidem, sed tuta nouo, speciosaque [70 1Kb] muro,
Et circumducti lato satis aggere ualli.
Huius ab antiquo comitatum in finibus urbis
Solus ab angariis Italorum pene solutus,
[340] Presidio Ligurum Guido Blandratensis habebat:
Qui ueluti multas, sic hanc quoque, uiribus usi,
Absorbere suis sperabant faucibus urbem.
   Postea uercellum, Taurinaque menia princeps
 Preterit: utque [71 1Kb] Padi qua plus accedit ad ortum,
[345] Contigit oppositam traducto milite ripam,
Protinus ad pulchre fines et rura Papie
uertit iter, fidam gaudens inuisere terram.
Urbs erat, antiquo quam nomine dixerat Astum
Usus, habens propriis in finibus oppida lata,
[350] Ac populosa nimis, Cairam gens illa uocabat.
Hec loca Ferrati Guilhelmus marchio montis,
Debita iura sibi, dignumque negare timorem,
Publica Runcalie tractante negotia rege,
Suppliciter conquestus erat, fastumque superbe
[355] Gentis, et acta gemens immobilis improba uulgi,
 Contemptusque suos: edictaque regia sepe
Paruipensa ferens, multumque diuque loquendo
Mouerat ingenuas inuicti principis iras.
Accedebat ad hoc, sociatum sanguine misto
[360] Inter utrumque genus; nam que sortita maritum
Hunc erat, hec regem gaudebat habere nepotem.
Hos igitur populos, longo iam tempore lesa
Maiestate reos, toties, frustraque citatos
Legibus, inuicta [72 1Kb] iam tandem plectere pena
[365] Constituit, rapidoque gradu petit oppida princeps.
Territus hoste nouo, sed non correctus, in altos
 Exierat populus trepida formidine colles:
Irruit: et gaudens exercitus inuenit, omni [73 1Kb]
Oppida plena bono, spumante nectare cellas,
[370] Horrea frumentis, oleo spirante [74 1Kb] lagenas.
Hic paucos egere dies, dum plurima saccis
Infundunt frumenta suis, utresque, cadosque
uentrosasque replent oleo, Bacchoque lagenas.
Nec mora, direptis potioribus, oppida flammis
[375] Tradunt, et ualidas euertunt funditus arces.
 Inde recedentes, non tantum criminis huius
Terreno sub rege ream, sed iure superno
Damnatam proprii contemptu presulis Astum,
Hostili terrore petunt: que ciue fugato,
[380] Omni plena bono, uictores ubere leto
Excepit, multisque uiris alimenta diebus
Uberiora dedit: tandem spoliata, rogisque
Tradita, peruersi sceleris, geminique reatus
Pertulit immeritam sedes innoxia penam.
[385]    Sed quia castrensis crebris assueta rapinis,
Rixari, ferroque etiam pugnare iuuentus
Duxerat in morem, praueque libidinis usum
Prouidus hunc tali mitescere lege furorem
Rex iubet: ut si quis castrorum ex agmine quemquam
[390]  Pulset, et iniustis socium ferus appetat armis,
Aut caput, aut dextram tali pro crimine lictor
Amputet, et facinus feriat capitale securis.
   Haud mora, Terdonam 
Constituunt raptis petere, atque euertere signis.
Hec etenim fidam regnis inimica Papiam,
Plus quoque quam Ligures, crebro grassata premebat.
[400] Nam licet urbs Ligurum spatio breuiore locorum
 Dissideat, medius Ticini gurges utramque
Separat, et geminos intersecat unda tumultus.
At qua turrigeram spectat Terdona Papiam,
Omnia plena iacent: non hic mons, silua, uel amnis,
[405] Qui queat alternos medius cohibere furores.
   Proxima magnifici uidit tentoria regis
Marchia, uulgari que nomine Busca uocatur.
Inde Palatini gaudentem iuris honore,
Unanimumque sibi Chunradum nomine fratrem,
[410] Signiferumque suum, quem Norica misit Othonem
Terra, uirum magnis spectatum sepe periclis,
 Allobrogumque ducem, cuius sub iure fatigat
Lenis Arar placidas Rhodano [75 1Kb] que commodat undas
, cum milite multo
[415] Precursare iubet, dicteque sagaciter urbis
Explorare situm, quid agat, quid cogitet hostis,
Seque secuturum castrorum robore toto
Subsidioque uiris uenturum spondet: at illi
Precelerant urbemque petunt: Taneramque [76 1Kb] rapacem.
[420]  Transgressi, muros et portas urbis adusque
Discurrunt, oculisque notant, et mente sagaci
Naturam sedemque loci, pensantque laborem,
Signaque dispositis exspectant regia castris.
   Tertia lux aderat, totis cum uiribus ecce
[425] Bellator Fridericus adest: tentoria ripa
Ulteriore locat: ne protinus agmina iungi
Possent, auctus aquis pluuialibus obstitit amnis.
Ast ubi detumuit fluuius, positoque furore
Cepit habere uadum, necdum residentibus undis,
[430] Protinus euectu ualidorum [77 1Kb] miles equorum
Non tam flumineas transit, quam transnatat undas,
 Iunctaque [78 1Kb] considunt sociatis agmina castris.
Montis in abrupti scopuloso uertice sedes
Arcis erat, teretique tumens excreuerat umbo
[435] Saxeus ille iugo, monti uicinus utrique,
Qua sibi confines sunt Appenninus et Alpes.
Nec solum Terdona tuos locus ille penates,
Sed uelut e specula Ligures et plana Papie,
Atque alias Italis positas in finibus urbes,
[440] Ceu capiti subiecta suo, prospectat ab alto
Membra, nec obsistunt ulle spectantibus [79 1Kb] umbre.
   Hic preter ualidas turres, quibus undique sedes
Tuta uidebatur, rubeo nitidissima muro,
 Pro saxo laterem celeberrima turris habebat.
[445] Hanc ibi Tarquinum quondam fundasse Superbum
Rumor erat: nomenque loco retinente Superba
Illa uocabatur longo iam tempore turris:
Huic subiecta iugo, ualido firmissima muro,
Turribus, et celsis consurgunt menia pinnis,
[450] Exornantque suam tectis sublimibus urbem.
Hanc secat exiguus saliens e monte propinquo,
Sed faciles iras modico sumpturus ab imbre
Gurges, et in geminas seiungit menia partes.
   Prima dies magnis momenta potentia ceptis
[455] Addidit, et dubiis [80 1Kb] depressit pondera fati.
Ipsa namque die primo expugnata labore,
 Hostibus afflictis cessere suburbia nostris,
Et sese tutam populus reuocauit in arcem
Densior, augustam [81 1Kb] muniret ut undique sedem.
[460] Hic preter ciues et signa domestica, multi
Intererant Ligures, paucis quos ante diebus
Urbis Ligurum, tante communis causa ruine,
uana laboranti solatia miserat urbi.
Preterea multis stipatus Opitius [82 1Kb] armis,
[465] Addiderat socium rebus se sponte supremis
 Marchio: quem propter mores, ni fallor, acerbos
Spinam fama malam uero satis ore uocabat,
Quod [83 1Kb] contra mores et legum scita rebellis.
Nam quid in humanis reperitur acerbius actis
[470] Seuitia stimulare pium, et compungere regem?
uiribus his, ualidoque loci munimine freti
Infausti ciues, nec menia dedere, nec se
Post mala tanta suo dignantur subdere regi:
Perstat in incepto stolidus furor, inque ruinam
[475] Tendit, et ad certam properat gens perdita cladem.
   Tunc uero ut iustam sese collegit in iram
Regia nobilitas, et tandem seua coactus
uenit in arma furor, non iam seruare laborat
 Ingratos, ueniamue ultra sperantibus offert:
[480] Iam toties reuocasse pudet, monituque salubri
Inuitasse reos ad dulcia federa ciues.
   Ut leo qui dudum placido mansueuerat usu,
Exueratque [84 1Kb] feros longo iam tempore mores,
Si quis cum [85 1Kb] iaculis, uel nudo cominus ense
[485] Preditus [86 1Kb] irritet, generosi pectoris iram
Dissimulat, reprimitque diu, spernitque minori
Tingere cede genas, et uili sanguine pasci:
At si perstiterit damnatus et improbus hostis,
Addideritque minas, tunc se stimulante flagello
[490] Incitat, et miserum uiolento pectoris ictu
Inuolat, et laceros frangit crudeliter artus.
 Sic suppressa diu generosi principis ira
Exarsit, rapuitque nouum mens alta furorem:
Utque satis certo plebs nouerit improba signo,
[495] Quam sperare suis mercedem debeat ausis,
Protinus ante fores miserorum certa reorum
Attolli tormenta, cruces, cernentibus ipsis,
Imperat: ac ne quis sese subducere cladi
Cautus, et elapsu trepido discedere possit,
[500] Undique conclusos princeps hoc ordine cingit:
Qua zephyrus clausam geminis prohibentibus arcem
Montibus, a tergo blando spiramine tangit,
Regia signa nitent, et clausis hostibus omnes
Aggressus [87 1Kb] , aditusque negant: qua pinniger austros
[505]  Excipit, atque notis obsibilat Appenninus,
Saxonas indomitos, et Norica castra superbus
Asperat Henricus, perituraque menia terret.
At qua plana iacent, et liber transitus Euro
Accessusque patet, popularia signa, suasque
[510] Pulchra Papia locat numeroso milite uires.
Protinus ingenti muralia pondere princeps
Attolli tormenta iubet, que grandia saxa
Incutiant ualidis agitato uerbere muris.
 Queque superueniens hostiles machina turres
[515] Despiciat, missis et desuper implicet [88 1Kb] hastis,
Que leuibus subiecta rotis, aut fraude latenti
Suffodiat ualidos, aut pulset turbine muros
Tunc iaculis strident aure, leuibusque sagittis
Sibilat excussum baliste turbine telum,
[520] Fundaque fatifero tenerum secat era plumbo.
Nec minus infausti summis et turribus hostes
Grandia saxa rotant, ferrum iaculantur, et ignes,
Adiiciuntque animos, seque exhortantur in arma:
Urget quippe metus, faciuntque pericula fortes.
[525] Sepe etiam propriis confisi uiribus, ultro
Prosiliunt, turbantque uiros, celerique relapsu
 Euadunt, iterumque suam referuntur in arcem.
Non impune quidem: nam preter multa suorum
Funera, que mesta clam seruabantur in urbe,
[530] Multi dum refugo repetunt pede menia, capti
Appensique cruci, miseranda sorte peribant.
   Nec reticere libet triste ac memorabile quiddam,
Ignotumque prius: rapido nam turbine saxum
Inflictum muris, uiolento frangitur ictu,
[535] Tresque sui partes faciens, tria corpora seuo
Dat iuuenum leto, dum starent agmine denso,
Et media summis agerent de rebus in arce.
   At rex eximius, tandem pietate remota
 Adiectisque minis, socios hortatur, et addit
[540] Ipse suis animos: oppugnat et assilit hostes.
Sepe leui iaculo ualidam, celerique sagitta
Excitat ipse manum, tormentaque bellica presens
Instruit, et certos in menia dirigit ictus;
Et nichil infectum, fieri quod postulat usus,
[545] Neglectumque sinit, multumque et ubique iubendo,
Pugnandoque manu, perfecti militis usum,
Officiumque simul discreti principis implet.
   Fons erat ex illa qua menia parte Papiam
Respiciunt, unus turbe castrensis in usum
[550] Sufficiens, dum liber erat; nunc emulus hostis
Asseruat latices, inimicaque signa Papie
 Infaustos propriis arcent a fontibus hostes.
Unde fit, ut duros pugnandi ferre labores
Iugiter, et rigidis uersari semper in armis
[555] Cogat eos sitiens, et ob hoc animosa iuuentus,
Fundere dum proprium uetito pro fonte cruorem,
Sanguinis et fluuio permistas sumere lymphas
Non timet, atque animos eadem, que corpora frangit,
Auget acerba sitis: nulla est audacia maior,
[560] Quam cui materiem nature prebet egestas,
 Ut sitis atque fames: sitiens mala nulla timere,
Esuriensue potest: misere uiolentia pestis
Cogit abesse metum: dum plus presentia torquent,
Quam uentura mouent: uidit discrimina summa,
[565] Et totum princeps hac uergere parte laborem.
   Presidioque uiris Ferrati marchio montis
Additur: ut socios iuncto discrimine casus
Excipiat, seruetque lacus, et terreat hostes.
Preterea sordes, et queque nocentia fonti
[570] Iniiciunt, purasque ipsis cernentibus undas
Morticinis, turpique audent corrumpere tabo:
Et delibutas immergunt sulfure tedas,
Ut sapor ingenuus gustu uioletur amaro.
Nec minus has cupide sitiens, et egena liquoris
[575]  Appetit, et certa pugnat pro morte iuuentus,
Permutans olidas effuso sanguine lymphas.
Nam qui per mediam manabat riuulus urbem
Mole ruinarum, saxis et puluere multo
Hostibus exiguas ultro [89 1Kb] turbantibus undas,
[580] Gurgite limoso sordens ac putridus ibat.
   Nec mihi cuiusdam uirtus reticenda uidetur,
Seu magis incaute preceps uesania mentis.
Strator erat, de plebe quidem, nec nomine multum
uulgato, modica in castris mercede merebat
[585] Hic uelut iratus bello, longasque perosus,
Indignansque moras, et ob hoc crudelior hosti,
 Dum grauis assultus, solitoque ferocior arcem
Urget, et hinc illinc Hiberne grandinis instar
Saxa, faces, et tela uolant; neque casside clausus
[590] Tempora, nec chalybum munitus pectora textu,
uix gladio, clypeoque leui protectus, in altum
Nititur ascensu collem, quo regia turris
Tarquini fundata nitet, paruaque securi,
 uestigia cedit in alta
Rupe sibi, sociis reuocantibus, hostibus autem
Attonitis, et stulta uiri mirantibus ausa.
Non illum lapides, non illum ferreus imber
Telorum; non que uiolento turbine turrim
[600]  Saxa petunt, reuocare ualent: interque suorum
Clamorem, hostilesque minas, euadit ad arcem.
Protinus armato cuidam congressus inermis,
Fortior ad terram scopulo deturbat ab alto
Precipitem, uersoque gradu uestigia uictor
[605] Fortuna comitante refert, et corpore toto
Integer, ad socios et regia signa reuersus,
Se pariter castris, et tuta mente recepit [90 1Kb] ,
Mirans ipse suum reuocato pectore factum.
Cui rex ob facinus preclarum, premia laudis
[610]  Digna referre uolens, titulos et nomen equestre,
Armaque, cornipedesque feros, cultusque nitentes
Largiturus erat: puduit consurgere tantum
Plebeium, generisque sui transcendere fines;
Et sub fortuna potius remanere priori
[615] Credidit, acceptis largis a principe donis.
   At rex ignauo ceptum procedere tractu,
Aegra mente ferens, 
Omnia que lentum ualeant impellere bellum,
[620] Et tardas celerare moras, sub corde sagaci
uentilat: ingenuo uidet undique menia firma
Robore, natiuoque loci munimine tuta.
 Una parte tamen, stabat qua regia turris,
Quod natura minus dederat supplesse labore,
[625] Artificumque [91 1Kb] manu: tandem memorabile quiddam,
Egregium dictu, sed non satis utile menti
Incidit: ut solide fodiendo uiscera terre,
Ima cauans, ductis ad fundamenta cauernis,
Ipsam inclinato turrim subuertere muro
[630] Apparet, et subito reseret sibi menia lapsu.
Hanc regis curam uersutus preuenit hostis,
Atque artem solers opponere cogitat arti.
   Ergo ubi uisceribus sese telluris opace
Regius immersit secreto limite fossor,
[635] Protinus occurrens patule scrobis hostis hiatu
Deprensos tellure uiros, redituque negato
 Attonitos, medio suffocat in aggere fosse.
Sic miseros proprium sibimet fodisse sepulcrum
 Penituit, clausosque cauo telluris hiatu
[640] Ulterior [92 1Kb] celo non reddidit atra uorago.
Nec minus iratos alios quoque crimine uultus,
Fortuitos omnes solito contemnere casus,
Ausa fuit fortuna procax ostendere regi.
   Haud procul eiusdem distans a finibus urbis
[645] Fulgebat Ligurum longe spectabile castrum;
Hoc expugnandi dudum Fridericus amorem
Pectore conceptum perducere tentat in actum.
Protinus in castris scalas, et cetera per que
Hostibus ignaris conscendi menia possunt,
[650] Exstruit: hec in se fabricata putantibus illis,
Oppida qui seruant, atque admirantibus usum:
Haud mora, delectos ex ordine rector equestri
Ductori Allobrogum, prestanti corpore fortes,
 Atque Palatino iuuenes committit Othoni.
[655] Atque illuc iubet ire uiros, quo tempore luci
Extreme gelidas miscet nox prima tenebras:
Paret, et ad tutam miles duce fretus uterque [93 1Kb]
Tendit iter sedem: cunctisque sopore solutis,
Allatis [94 1Kb] furtim scalis, fastigia muri
[660] Summa petunt: ac ni temere clamore coorto
Indicium facti iuuenes properantius equo
Fecissent, erepta breui castrensibus hora,
Et pulchro sublata dolo castella fuissent.
Armorum strepitu, et subito clamore citatum
[665] Prosilit e stratis uulgus castrense, fugamque
Arripit: at postquam trepidis audacia maior
Adfuit, et sumptis uirtus incanduit armis,
Bella mouet, hostemque suis iam pene potitum
 Menibus, excutiunt, capto muroque [95 1Kb] repellunt.



LIBER TERTIUS


 Iamque dies aderat, qua Christus mystica cene
Discipulis statuens conuiuia, corporis esu
Ipse sui, potuque sacri satiare cruoris,
Post agni carnes prisce libamina legis
[5] Nos uoluit, ueram panis, laticisque figuram
Protendens oculis, sed certe [96 1Kb] pabula uite
Sensibus infundens, cum iam cessante uetusti
More sacri, noua iura nouus statuisse sacerdos
Creditur altaris, que tradita primitus uno
[10] Ac suscepta modo, tenet ecclesiasticus ordo.
Hunc, et tres alios spatio propiore sequentes,
 Temporis ob sacri princeps generosus honorem
Constituit celebrare manu deuotus inermi.
Hac quoque preterita, iamque orta luce sequenti
[15] Qua Deus in ligno uera sub carne pependit,
Ecce profugata [97 1Kb] miserabile uulgus ab arce,
Clerus, et informis monachorum turba, solutis
Menibus, ad placidi properant tentoria regis:
Exhausti macie, ieiunia longa ferendo,
[20] Esuriem faciente siti, squallentia sacris
uestibus ora tegunt, nudo uestigia gressu
Figentes: tunc signa crucis, capsasque piorum
 Custodes cinerum, prelato thure uaporant.
Quos ubi pacifice uenientes agmine denso
[25] uidit, in occursum princeps reuerendus eorum
Prudentes iubet ire uiros, et querere causas
Quid ueniant? quidue illa uelit nouitatis imago?
   Protinus ex illis pallenti squallidus ore,
uoce satis mesta, fortune uerba coaptans,
[30] Facundo sermone tamen, sic incipit unus:
Mens erat, inuicti pedibus procumbere regis,
Et quos immeriti patimur, deflere labores:
Quem quia nunc misera prohibemur adire repulsa,
uos saltem nostras illi deferte querelas.
Quid luimus miseri? quid dignum fecimus ira,
Rex inuicte, tua? que tantum causa furorem
 Mouit, ut imbellem, solitum fideliter hymnos
Pro populo Christi, pro te quoque sepius ipso,
Si credis, resonare Deo, cum plebe nocenti
[40] Perdere coneris tanto molimine clerum?
Quod scelus hic nostrum? nisi si scelus esse putetur,
In medio populi sedem posuisse nocentis.
Nos neque consiliis immania cepta, nec acta [98 1Kb]
Iuuimus; inuitis fiunt hec omnia nobis
[45] Illi ciuiles causas, et pondera rerum
Inter se tractare solent: nos uulgus inerme,
Nos abiecta manus, nullis adhibemur eorum
Consiliis, tantum studiis nocturna diurnis
Iungimus, assiduos soliti depromere psalmos,
[50] Et precibus pulsare Deum; sed bella nec illos
 Exercere sinunt in tantis cladibus usus.
Undique concutimur bello, lapidumque rotatu
Templa flagellantur, sacris altaribus astans
Confixus telis exspirat morte sacerdos.
[55] Ergo pius pariter pereunte peribit iniquo,
Nec uixisse pie sub iudice proderit equo?
Si [99 1Kb] scelerum uindex, consolatorque piorum
uenisti, si iura tuis, legesque reformas
Gentibus, inque suum satagis reuocare uigorem:
[60] Parce bonis, et perde malos, propone quibusque
Iustitiam meritis, compensans premia causis.
Quanquam  pensato pondere rerum
Non tam formose rea sit Terdona Papie,
[65] Quam rea Terdone formosa Papia tibique.
 Nam preter reliquas, quas aut seruire coactas
Subdidit, aut captas euertit funditus urbes,
Aspice quam turpi Lunelli nobile castrum.
Atque Palatini sedem, fidosque penates
[70] uerterat [100 1Kb] illa dolo: comitem, ciuesque uocabat
Perfida, colloquio pacis de rebus habendo,
Incautosque uiros, et nil hostile timentes,
 Fraude mala captos in uincula dura cegit.
Ipsaque non armis, nec belli iure, sed astu,
[75] uel potius subuersa dolo castella reliquit.
Et nunc ille comes concors, et regius aule
Ille potens princeps, sub quo Romana securis
Italie punire reos de more uetusto
Debuit, iniuste [1 1Kb] uictrici cogitur urbi,
[80] Ut modicus seruire cliens, nulloque relicto
Iure sibi, domine metuit mandata superbe.
Hec feritas urbi Ligurum, que sola Papiam
Non timet, infausto, princeps, nos federe iunxit:
Non odio regni, non seditione rebelli,
[85] Imo  non ipsius urbis amore
Hanc sequimur; sed ne nos ore Papia uoraci
 Absorbere queat, que cunctas deuorat urbes:
Et tamen in tantis scelerum prouentibus illa
Gaudet, et ecce tui felix habet omen amoris.
[90] Sed nichil hec ad nos; ad te, iustissime princeps,
Attinet, Italicos iam dudum inquirere mores,
Ulcisci scelerum noxas, punire nocentes,
Oppressos releuare manu, frenare superbos.
Nos proprios tantum contenti flere labores.
[95] Oramus, iam parce piis, hominesque memento
Federe nature, fidei charactere iunctos.
Aspice tabifico languentia corpora morbo,
Aspice deformes uultus, atque arida longa
Ora siti: uix hec fauces in uerba solute
[100] uocis iter prestare ualent, quos [2 1Kb] tempore longo
Sulphureus torret potius, quam temperat humor;
 Corruptos sanie latices, infectaque tabo
Pocula, uix mediis ex hostibus ense recepta
Sumimus: obducto durescunt uiscera ceno
[105] Arctantur [3 1Kb] fauces, insano feruidus estu
Pectoris alternos angustat pulmo meatus:
Nec pestem releuare cibo, uel languida uictu
Membra fouere libet: misero solatia morbo
Iussimus esse famem: sic pestem peste leuamus.
[110] Heu miseram, atque omni grauiorem funere uitam,
uiuere, nec gratas uiuendi noscere causas!
At tu per fidei communia sacra, per illum
Quem crucis in ligno potatum felle, piasque
 Extendisse manus, et sacri fluminis imbre
[115] Conscissum rorasse latus, mortemque subisse
Lux hodierna monet, uir maxime, parce, nec ultra
Innocuos afflige pius: sine, morte relicta
 alias [4 1Kb] quocunque iubebis,
Omnibus ereptis, inopem traducere uitam:
[120] Neue uelis iterum miseris nos reddere claustris:
Olim grata domus, nunc carcere tristior omni
 Ille locus, stygioque magis metuendus auerno
Dixit, et erectis omnes ad sidera palmis
Principis absentes feriunt ululatibus aures:
[125] Qui tamen occulta tractus pietate, laborem
Dissimulans animi, documentaque magna, suique
Exemplum sancire uolens, ad tuta [5 1Kb] redire
Imperat, et clausam miseros compellit in arcem.
Non secus irati sententia fine supremo
[130] Iudicis, eternum maledictos tradet in ignem,
Suppliciisque datos exerta puniet ira
Qui toties moniti, toties spreuere monentem.
Sic miseri ciues ad menia clausa gementes,
Ac uelut in certam queruli rediere gehennam.
[135]    Tandem spe posita, iam desperare coactus,
 Ac uelut incerte conclusus carcere mortis,
Ingentes animos ex ipsis cladibus hostis
Colligit: ac medio concesse tempore pacis,
Exstruitur mire Balearica machina molis,
[140] Que ualido longum transuerberet era iactu.
Ergo ubi diuino concessum tempus honori
Preteriit, rursum iaculis, lapidumque rotatu,
Et teli quocunque modo tentantur: et inde
Illa grauis moles ingenti pondere fulta
[145] Erigitur, celsasque superuenit altior arces,
Saxaque magna rotans, nostros absistere longe
Cogit, et ipsius tormenti robora frangit,
Quod magis obsessos affligere sueuerat hostes.
Addidit hoc animos hosti, quantumque doloris
[150]  Accessit nostris, tantum ferus ille superbit.
Respirant utrinque mine, paulumque remissa
Pugnandi serie, renouato robore rursum
Fit fragor, et ualido quassantur menia bello.
Nec minus obsessi, quantum timor, iraque preceps
[155] Suggerit, accelerant, ferrum iaculantur, et ignem
Saxaque terrifico uibrant excussa flagello.
Nec dubitant ipsos in prelia frangere muros
Seque ipsos hosti, si desint tela, minantur.
   Tandem post multos bellorum hinc inde labores.
[160] Et misere cladem numerosaque funera plebis,
 Expugnata magis, quam reddita [6 1Kb] menia nostris
Cesserunt, tantumque reis pro munere summo

Est concessa salus; in sortem cetera prede
[165] Omnibus, et longi pretium uenere laboris:
Ipsaque disiectis hostiliter undique muris
Menia, puluerea pessumsedere ruina.
Quis referat misere squalorem plebis, et egro
Tabida membra situ, detestandumque colorem?
[170] Cum uelut e tumulo permissu regis ab arce
Non homo, sed pallens hominis prodiret imago.
 Tunc licuit miseris, quam sit miserabile longa
Obsidione premi, proprio perpendere casu.
   Inde profecturum Ticini leta iuuentus
[175] Ad sua uictorem diuertere menia regem
Flagitat, insignes antiquo more triumphos
Exhibitura duci; non est in finibus, inquit,
Italie tanto locus aptior ullus honori,
Quemue tuo cupias magis illustrare triumpho,
[180] Quam que fida tibi per leta, per aspera queque
Exstitit, et nullo defecit tempore sedes.
Adde, quod iste tuus nostros procedit in usus
Sudor, et ista tue gessisti bella Papie.
Hostilem, nostrisque malis inhiare paratam,
[185] Hostibus et seuis astricto federe iunctam,
  uertisti funditus urbem.
Non sumus ingrati: liceat modo soluere grates
Ingressuque sui regis gaudere Papiam.
Paret: et exhibitum non aspernatus honorem
[190] Menia uictor adit: non est tractabile sensu,
Eloquioue meo, que gaudia, quantus ab urbe
Occursus populi: quo scilicet ordine castus
Antistes, letusque suo cum presule clerus,
uestibus ornati nitidis, pretiosa ferentes
[195] Signa crucis, textusque sacros, thurisue uaporem,
Prodierint: ut purpureo uelamine passim
Belligeros instratus equos fulgentia late
 Signa ferens, phaleratus eques fremebunda lupatis
Ora terat, cogatque leues subsistere cursus:
[200] Utue nurus, matresque simul, mitesque puelle
Candida sidonio uelate corpora textu,
Gestantes nitido baccata monilia collo,
Fuluaque gemmatis incincte tempora ciclis,
Urbis utrumque latus densa statione tenentes,
[205] uocibus acclament faustis, dominumque salutent:
Ut domus auleis late pendentibus omnis,
Et picturatis constrata platea tapetis,
Rebus odoriferis, et pingui thure uaporet:
Ut tuba terribili spiramine, tibia leni,
[210]  Cornua uentoso strepitu, caua tympana rauco.
Seu lyra percussis dulci modulamine neruis,
Murmure mirantes placido demulceat aures:
Ut pueri, populusque minor uenientibus ultro
Exuuias substernat equis, Peanaque letum,
[215] Ioque triumphe canat: hec omnia, pluraque nobis,
Si modo suppeterent uires, memoranda fuerunt
Deficit ingenium, non hec fiducia menti,
Ut penitus meminisse uelim, rerumque nitorem
uoce sequi: uix hec stimulatus Appolline toto
[220]  uel Maro, uel magnus uerbis equaret Homerus.
Quid uolui demens, tantarum pondera rerum,
Agresti tentata [7 1Kb] sono, tenuique Camena?
Materie succumbit opus: mihi paupere uena
uerba fluunt: magnum res exigit ista petam.
[225]    Comiter exceptum sancti Michelis ad eadem,
Qua ueterum fulgent antiqua palatia regum
Producunt: nitidumque caput gemmante coron
Cingitur, et sceptro decoratur dextera sacro.
Hunc triduo regi populus deuotus honorem
[230] Exhibuit, largo cumulans noua gaudia sumptu
   Inde Placentinos fines, et rura Cremone,
 Et Mutine transcurrit agros: atque urbe potitus
Que quasi plena bonis est dicta Bononia, sacri
Flaminis aduentum digno celebrauit honore
[235]    Mox Appeninum scopuloso limite transit,
Ingrediturque tuos, bellatrix Tuscia, fines.
Occurrere duci proceres, quos bellica Pisa
Miserat, equoreis celeberrima Pisa triumphis,
Pisa peregrinis statio bene nota carinis.
[240] Hos iubet in Siculum condicto tempore regem
Cogere belligeras, atque emunire carinas.
   Inde caput mundi Romam petit, atque uiterbum
Contigit, excelsa non longius urbe remotum
Quam quantum biduo tardus ualet ire uiator
[245]  Sedis apostolice presul, summusque sacerdos
Tunc Adrianus erat: qui fama letus eadem,
Protinus eximia cleri stipante corona
Occurrit, magnasque uiro, tristesque querelas,
Multaque facta sue crudelia pertulit urbis:
[250] Contemni sese referens, populique furenti
Iurgia, probra, minas, risus, conuicia, rixas
Sepe pati, clerumque suum, ceu uindice nullo,
Expositum probris, crebras perferre rapinas.
Pulsari grassante manu, ferroue lacessi.
[255]    Sic pater inualidus nato post longa reuerso
Tempora, seu castris, seu de regione remota,
Quem penes et rerum ius est, et tota regende
Cura domus, noxas et facta proterua suorum
Contemptusque suos, et quos absente labores
[260]  Pertulit, euersamque domum, numerosaque damna
Commemorat, multumque minas ultoris acerbat.
   Cuius origo mali, tanteque uoraginis auctor
Exstitit Arnoldus, quem Brixia protulit ortu
Pestifero, tenuit nutriuit Gallia sumptu,
[265] Edocuitque diu: tandem natalibus oris
Redditus, assumpta sapientis fronte, deserto
Fallebat sermone rudes, clerumque procaci
 Insectans odio, monachorum acerrimus hostis,
Plebis adulator, gaudens popularibus auris,
[270] Pontifices, ipsumque graui corrodere lingua
Audebat papam, scelerataque dogmata uulgo
Diffundens, uariis [8 1Kb] implebat uocibus aures.
Nil proprium cleri, fundos, et predia nullo
Iure sequi monachos, nulli fiscalia iura
[275] Pontificum, nulli cure [9 1Kb] popularis honorem
Abbatum sacros referens concedere leges.
Omnia principibus terrenis subdita, tantum
Committenda uiris popularibus, atque regenda:
Illis primitias, et que deuotio plebis
[280] Offerat, et decimas castos in corporis usus
Non ad luxuriam, siue oblectamina carnis
Concedens, mollesque cibos, cultusque nitorem,
 Illicitosque iocos, lasciuaque gaudia cleri,
Pontificum fastus, abbatum denique laxos
[285] Damnabat penitus mores, monachosque superbos.
ueraque multa quidem, nisi tempora nostra fideles
Respuerent monitus, falsis admista [10 1Kb] monebat,
   Et fateor, pulchram fallendi nouerat artem,
ueris falsa probans; quia tantum falsa loquendo
[290] Fallere nemo potest: ueri sub imagine falsum
Influit, et furtim deceptas occupat aures.
   Articulos etiam fidei, certumque tenorem
 Non satis exacta stolidus pietate fouebat,
Impia mellifluis admiscens toxica uerbis.
[295]    Ille suam uecors in clerum, pontificemque,
Atque alias plures adeo commouerat urbes,
Ait iam ludibrio sacer, extremoque pudori
Clerus haberetur; quod adhuc  in illa
Gente nocet, multumque sacro detruncat honori.
[300] Mox in concilio Rome damnatus, ab illo
Presule, qui numeros uetitum contingere nostros
Nomen ab innocua ducit laudabile uita,
Territus, et misere confusus imagine culpe,
Fugit ab urbe sua, transalpinisque receptus,
[305] Qua sibi uicinas Alemannia suspicit Alpes,
 Nomen ab Alpino ducens, ut fama, Lemanno
Nobile Turregum, doctoris nomine falso,
Insedit, totamque breui sub tempore terram
Perfidus, impuri [11 1Kb] fedauit dogmatis aura:
[310] Unde uenenato dudum corrupta sapore,
Et nimium falsi doctrina [12 1Kb] uatis inherens,
Seruat adhuc uue gustum gens illa paterne.
   Ast ubi de medio sublato presule summo,
Eugenius sacre suscepit iura cathedre,
[315] Ille Petri solidam cupiens conuellere petram,
 Ut caput infirmum per cetera membra dolorem
Diffundat [13 1Kb] , Romana petit temerarius ausu
Menia sacrilego, totamque nefarius urbem
Inficit impuri corrupto semine uerbi:
[320] Et populi tantas in clerum concitat iras,
Ut penitus nullum summo deferret honorem
Pontifici, clerumque odio uexaret iniquo.
Et si quis, cui mens equi et reuerentior esset,
Et meliora pio flagrarent uiscera uoto,
[325] Forte refragari, seu dissuadere furorem
Ausus erat, seseque nouis opponere monstris;
Omnibus ereptis, euersa funditus ede,
Corporis afflictu, seu tandem sanguine fuso,
Clericus, aut etiam popularis, facta luebat.
[330]  Quin etiam titulos urbis renouare uetustos,
Patricios recreare [14 1Kb] uiros, priscosque Quirites,
Nomine plebeio secernere nomen equestre,
Iura tribunorum, sanctum reparare senatum,
Et senio fessas, mutasque reponere leges,
[335] Lapsa ruinosis, et adhuc pendentia muris
Reddere primeuo Capitolia prisca nitori:
Consiliis, armisque sue moderamina summe
Arbitrio tractare suo, nil iuris in hac re
Pontifici summo, modicum concedere regi,
[340] Suadebat populo: sic lesa stultus utraque [15 1Kb]
Maiestate, reum gemine se fecerat aule.
Unde etiam tandem 
Iudicio cleri nostro sub principe uictus,
[345] Appensusque cruci, flammaque cremante solutus
In cineres, Tiberine, tuas est sparsus in undas:
Ne stolide plebis, quem fecerat improbus, error,
Martyris ossa nouo, cineresue foueret honore,
   Iamque Rauennatis defuncto presule sedis,
[350] Hanc rex Anselmo, Greca de gente reuerso
Contulit: emeriti ceu premia grata laboris
Curia sepe suos cathedre transmittit alumnos.
Sic gemini proceres, ueluti duo maxima mundi
Lumina, coniunctis aliquanto tempore castris,
[355] Hinc pater, inde patris deuotus filius almi,
 Ille sacerdotum celeberrimus, ille [17 1Kb] regentum,
Hic regni gladio metuendus, at ille superno,
Dulcia colloquii tandem consortia nacti
Insatiata pio carpebant gaudia uoto.
[360]    Cumque petens Romam Sutrii iam menia rector
Parua reliquisset, magneque accederet urbi,
Occurrere uiri, patrie mandata ferentes
Conspicuo sermone quidem phalerata, sed astu,
 Et tacitis perplexa dolis: nec protinus ausi,
[365] Ni prius indulta regalis federe pacis,
Ut liceat, quecunque ferant, impune profari.
Tunc ita compositis ficto moderamine uerbis,
Premeditata diu molimina protulit unus.
   Ducit in aduentu felicia gaudia, princeps,
[370] Roma potens, inuicte, tuo, deuotaque pandit
Menia, maternosque sinus aperire potenti [18 1Kb] ,
Quem sibi rectorem delegit, gaudet amico.
Imperiumque tibi, atque Augusti nominis ultro
Quo nichil in terris maius, promittit honorem,
[375] Si modo pace uenis; si pristina iura fideli,
Ac bene promerite conseruas integra matri.
   Apice que fuerit priscis sub regibus urbis
Gloria, que populi libertas, quanta senatus
 Maiestas, pretoris honos, et consul uterque
[380] Annuus, et gemini plebis tutela tribuni,
Gratia que morum, castarum sanctio legum,
Pace tenor iuris, iustis audacia bellis:
Quantus amor laudis, patientia quanta laboris,
Hec sunt que nostram longis prouentibus [19 1Kb] urbem
[385] Ex illa tenui nascentis origine fati,
Ex laribus paruis, et primi regis asylo,
Stramineisque casis, et sparso sanguine sulco,
Ad celebres titulos, et tanti culmen honoris
Extulerant [20 1Kb] , ubi nichil, nisi sidera sola super se
[390] Cerneret: his gaudens populosque regesque per orbem
 Consiliis, ualidisque sibi subiiceret armis.
Tunc populus regi, belli mandata, domique
Non populo rex illa dabat, passuraque nullum
Urbs erat hec regem, nisi quem regnare iuberet:
[395] Ut patrie mitis [21 1Kb] non egre uisa ferendo
Iussa daret populis, et magni regibus orbis [22 1Kb] :
Tunc huius populi mandata, minasque timebat
Ortus, et occiduo tellus subcincta profundo,
Et notus, et gelidi Boreas sub cardine mundi
[400] Ast ubi fortune uitio, populique pauentis
Desidia prisci perierunt signa decoris,
Iustitioque silent longo iam tempore leges
Suppresse: tanto retrocessit Roma relapsu,
Ut uix ad decimum lapidem, finesque propinquos
[405]  Audeat ipsa sui protendere nominis umbram.
   uilis apud gentes, in se male firma, nec ullo
Robore fulta sui: quam seditione frequenti,
Atque intestinis lacerat discordia bellis.
Nullus amor iuris, nulla est reuerentia morum,
[410] Nec iam libertas, nec libertatis imago.
Nusquam Patricii, nusquam sacer ordo senatus,
 Nusquam cum gemino consul, pretorue, tribuno:
Cumque ruinosis procumbant [23 1Kb] menia muris,
Maiorem morum patimur, querimurque ruinam.
[415] Hoc ideo nobis usu uenit, optime princeps:
Hic disponendi populus moderamina regni,
Et totum priscis frenandi legibus orbem
Non habet arbitrium: maiestas regia dudum
Abstulit, et priscum populi mutilauit honorem
[420] Ex quo Teutonicos admisit Roma tyrannos.
Tu procul a nobis absens, et in orbe remoto
Rarus in Italia, sed in hac rarissimus urbe
Esse soles, et [24 1Kb] rege meo mihi notior hospes.
Sic neque nos nobis nec tu satis, inclyte rector,
[425]  Consulis, et cura miseri fraudamur utraque,
Expositi cunctis nullo sub uindice fatis.
Respice nos animo tandem, uultuque benigno,
Atque ipsam deflere puta tibi talia Romam:
Si te cura mei tangit [25 1Kb] , si gratia matris
[430] Ulla mouet, si Teutonica de gente uocatum
Imperii summa gaudens te sede locaui,
Redde uicem meritis, et dignos gratus honores;
Longos pelle situs, antiqua refloreat etas,
Prisca uetustorum redeant insignia morum:
[435] Patricios, ciues, priscos arcesse Quirites,
Nomine plebeio secedat nobilis ordo.
 Da libertatem, sanctum repone senatum:
Iam redeat senior [26 1Kb] , redeat cum consule pretor,
Et redeant gemini cum dictatore tribuni.
[440] Curia respiret, Capitolia lapsa resurgant
Pulchra uetustorum redeant insignia morum.
Gaude quod tanti dudum sit gloria facti
Temporibus seruata tuis: felicior illo
Aduenias, cuius pariter nomenque locumque
[445] Suscipis, Augusto, Traiano mitior adsis.
Queque alii reges iurando federa mecum
Tempus adusque tuum pepigerunt, tu quoque iura:
Ne concessa mihi priscorum munere regum,
 uel resecare uelis, uel tollere: neue salutis
[450] Pro me, proque mea fugias discrimina plebe,
Largaque Romane persoluas munera plebi,
Ut tibi festiuum celebret deuota triumphum.
   Dixit: at ille dolos, infectaque uerba ueneno
Comperit, et contra regali concitus ira,
[455] Dissimulare grauem contemnens uoce dolorem:
Quantum Roma meo, non Roma sed incola Rome
Gaudeat aduentu, secrete consona menti
 uerba satis dedere [27 1Kb] palam: commercia certe
Non satis equa mihi faciunt, dum uendere nobis
[460] Nostra uolunt, ueluti plenis cum follibus emptum
Adueniam, pretioque nouos sumpturus honores,
Quos sibi iam proprios effecit Gallica [28 1Kb] uirtus.
Non emimus fasces: non si credamus emendos,
Preter uirtutem, pretium quod detur habemus.
[465] Hoc mihi, uel nullo uenient commercia pacto;
Non turget loculis inferta pecunia nostris:
Nec multis opibus, sed laude uenimus onusti:
Non est Teutonico cumulata pecunia cordi,
Nec sibi querit opes, sed pulchre laudis honores.
[470]  Non habet ille suum, sed habentibus imperat aurum.
Quanto Romanus studio cupidissimus era
Congerit, et magno uigilans incumbit aceruo,
Tanto Teutonicus, uel adhuc maiore paratas
Fundit opes, nitidasque manus erugine turpi
[475] Fedari scelus esse putat, dignumque pudore.
Inuigilent opibus cupidi; mihi sola potestas
Sufficit, et cunctis dare iura potentia terris.
Quo mihi diuitias? cui seruit gloria mundi,
Quem possessor opum cum paupere diues adorat.
[480] Quidquid habet locuples, quidquid custodit auarus,
Quidquid in occultis abscondit terra cauernis,
 Iure quidem nostrum, populo concedimus usum.
Rege figuratam regis patet esse monetam:
Cesaris et domino sub Cesare fulget imago.
[485] Quo mihi diuitias? cui queque potissima reges,
Ac populi crebris non cessant mittere donis.
Semper habet ueteres, semper uidet aula recentes
Undique legatos, et ab omni principe missos:
Semper ab ignotis ueniunt noua munera terris.
[490] Ergo pudet, populo quasi debita cogar auaro
Soluere, cui magni soluunt indebita reges.
Miror ab antiquo famosam moribus urbem
Tam fedum sperasse [29 1Kb] nefas, ut rege coacto
 Erueret pretium, ueluti iam carcere uasto
[495] Inclusum, duris astrinxerit illa catenis.
Ergone Roma tuo legem uis ponere regi?
Cum potius regem deceat te subdere legi.
Millia quinque tibi librarum debita poscis:
Poscenti debere nego: largitio reges
[500] Non extorta decet: captiuos ista, reosque
Sors premit, extortis redimant sua tempora nummis;
Munera magnorum leta atque ultronea regum
 Esse uolunt: ut dans plus gaudeat accipiente.
Hoc est, gratuitum quod possim [30 1Kb] dicere, solum,
[505] Quo plus ille dato, quam gaudeat iste recepto.
Hunc mihi munifici morem liquere parentes,
Hunc retinere libet: nec plebem munere largo
Letificare tuam renuo, sed pacta recuso.
Nil nisi gratuito manus hec dare nouit, et ultro.
[510] Iuramenta petis? Regem iurare minori
Turpe reor: nudo ius et reuerentia uerbo
Regis inesse solet, quouis iuramine maior.
Non decet in labiis uersari lubrica regis,
Non decet ore sacro mendacia cudere regem.
[515]  Sancta et plena suo sunt regia pondere uerba
Dicta semel nullum patiuntur iure recursum.
Ergo quod instigas iurando iure pacisci
Pone metum [31 1Kb] , cure uel non iuratus habebo.
Adde quod hoc ipsum nostris est utile rebus
[520] Quod petis, et nobis nullo suadente gerendum.
Iura uetusta feram [32 1Kb] ? potius supplere paratus
Quam minuisse bonis aliquid de moribus Urbis.
Te mihi uel summo non conseruabo periclo?
Dum mea non esses, summo discrimine iussi
[525] Esse meam: nunc cum mea sis iam facta, relinquam?
   Namque quod imperium [33 1Kb] , te Roma uocante, receptum
Asseris, et meriti peragis preconia tanti,
 Non magni reputare libet: uenisse uocatum
Confiteor, sed que fuerit tibi causa uocandi,
[530] Ne multum te forte putes meruisse, uidendum est.
Hostibus infestis, et belli pressa tumultu
Undique, nec propriis ultra tutanda, nec illis,
Quas tibi tentaras precibus conciscere uires,
Desperata diu, cunctisque relicta iacebas.
[535] Nunc ubi Roma tui uires? ubi perfidus ille
Greculus? et Sicule, uindex tuus, arbiter aule,
Quem tibi tutorem, timeas licet ore fateri,
Mente tamen tractas. Fortassis sentiet ille,
Roma, tuus uindex  Teutonici uires et pondera regni.
Tandem consilio, sicut patet, usa salubri,
Francorum uires, inuictaque signa rogasti.
Adfuit immensi domitor fortissimus orbis
Carolus, et magna miseram uirtute redemit:
[545] Ereptumque manu mediis ex hostibus, in se
Transtulit imperium, bellique tenore recepta
Hec tua Francorum sociauit menia regno.
Nunc age, collatos nobis, tua munera, fasces,
Et quasi gratuita primum bonitate uocatos
[550]  Magnifico sermone refer; sed uerius illud
Implorare fuit; sic pauper ad ostia clausa
Sepius implorans, querulo uocat ore potentem.
   Namque Beringerum Desideriumque, tyrannos
Roma tuos, quibus attonitum ceruice subacta
[555] Subdideras miseranda caput, quis nesciat armis
Francorum uictos, captosque, eternaque passos
Exsilia, in nostro per tempora plurima regno
uictori seruisse suo, tardaque senecta
Tandem seruili pressisse cadauere terram?
[560] Illa dies uno tua pristina iura triumpho,
Si qua tibi Graie fortuna reliquerat urbis,
Transtulit in Francos, non sunt exstincta, sed exstant,
 Imperium comitata suum, quod debita secum
Ornamenta trahens, nudum, uacuumque decoris
[565] Non poterat transire sui. Mea respice castra,
Omnia que dudum quereris sublata, uidebis
Nomine mutato sub eadem uiuere forma
Hic eques, hic pretor, hic consulis atque tribuni
Imperiosus honos, et publica cura senatus.
[570] Aspice Teutonicos proceres, equitumque cateruas,
Hos tu Patricios, hos tu cognosce Quirites,
Hunc tibi perpetuo dominantem iure senatum:
 Hi te Roma suis  gubernant
Legibus, hi pacis bellique negotia tractant.
[575]    Sed libertatis titulos, antiquaque legum
Tempora commemoras. Quas leges, improba, preter
Teutonicas, aut que preter mea iura requiris?
Que tibi libertas potuit contingere maior,
Quam regi seruire tuo? sic fatur et acres
[580] Ingenuo uultu regaliter [34 1Kb] excitat iras
   Audierant, stupidoque metu precordia pressi
Obticuere uiri, multisque rogantibus, anne
Plura loqui uellent, nichil ultra uocibus ausos
Addere premissis, tantum dixisse pigebat.
[585] Tantus eis tristes irato principe uultus
Cernere terror erat: mallent siluisse, nec unquam
 Suscepisse sue peragenda negotia Rome,
Securosque petunt in menia tuta regressus,
Orsa relaturi metuendi principis Urbi.
[590]    At rex colloquium solo cum presule miscens
Principibusque uiris, quod [35 1Kb] nunc sibi restet agendum
Quamue dolo plebis uersute prouidus artem
Opposuisse [36 1Kb] queat, solerti consulit astu,
Et simul interna feruens exestuat ira.
[595]  Cui pater eximius, lese [37 1Kb] solatia menti.
Addere blanda uolens: non est, ait, optime fili,
Hac in gente nouum, nec res miranda uidetur,
Fraudibus occultis blande palpare potentes,
Principibusque suis argutam ostendere uulpem:
[600] Hoc uitium gentile tenet: sic uiuitur istic.
Iam partim sensisse doles; sed uerius illud
Amodo concipies, et adhuc maiora uidebis.
Me quoque, non longo residentem tempore, multis
Est aggressa dolis, indignaque multa relatu
[605] Tam mihi, quam sacro plebs intulit improba clero.
uerum contemptus minor est iniuria nostri,
 Quos manus imbellis, nulloque armata potestas
Sanguine, sed tantum diuino fulta timore,
Spernendos impune uiris exponit iniquis.
[610] Te quem terreni metuenda potentia regni,
Quem scelerum uindex gladius facit esse uerendum
Romanis [38 1Kb] , qua fronte dolis ambire laboret,
Mirandum satis est: sed iusto parce dolori,
Et nobis  gens improba iustas,
[615] Et tibi maturo persoluat tempore penas.
 Tu modo belligero delectos agmine fortes,
Instructos telis, instructos omnibus armis,
Occulto premitte gradu: qui sacra beati
Corripiant posita formidine limina Petri,
[620] Atque Leonine munimina fortiter urbis.
Sunt ibi presidii causa sub nomine nostro
Prestantes animi iuuenes, qui menia tradent,
Admittentque tuos: aderit, qui menia tradi
Imperet, egregius Romane stirpis alumnus,
[625] Sedis apostolice comes, eximiusque sacerdos,
Et tibi pre cunctis Octauius iste fidelis.
   Desierat presul: placuit laudabile cunctis
Consilium, sincera fides, et plana uoluntas.
Mittuntur propere [39 1Kb] quasi millia quinque uirorum
[630]  Nocte fere media, quo tempore lumina Titan
Opposito prebens, si fas est credere, mundo,
Ex equo medium noctis discriminat arcum.
Haud mora, festinant iussi, portasque patentes
Ingressi, tacite sancti munimina Petri,
[635] 
Atque Leoninam rapiunt hostiliter urbem.
Nuntius ad proceres rediens, compendia facti
Edocet, et totis hilarescunt agmina castris.



LIBER QUARTUS


    Iamque soporifere decurso limite noctis,
Aureus occulto sublatam lampada celo
Ceperat in nostrum traducere Phebus Olympum.
Tempore non alio nitidos magis extulit ortus,
[5] Purgauitque polos, et nubila tota remouit:
Exoritur felix, et cunctis pene diebus
Candidior, primos tibi collaturus honores
Imperii, Friderice, dies, radiisque serenis
Publica per totum diffundens gaudia mundum.
[10] Iamque per oppositi princeps decliuia montis
Adueniens, claram, quam nondum uiderat urbem,
Aspicit: huic populi festiuum gaudia nomen
Imposuere loco: siquidem qui menia clara
 Illa parte petunt, ex illo uertice primum
[15] Urbem conspiciunt, et te sacra Roma, salutant.
Prima Leoninam gaudens admisit in urbem
Aurea porta ducem; mox limina sacra petentem
Sedis apostolice, diuinis rite peractis
Obsequiis, sacra redimitus ueste sacerdos
[20]  Summus, ad alta sacri ducens altaria Petri
Innexum digitis, mundi totius honorem
Imposuit, pressitque sacro diademate crines.
Sacraque missarum peragens solemnia rite,
Nobile celesti muniuit federe factum.
[25] Omnibus egregie letis, totaque caterua
Acclamante uiro faustum, FELICITER, omen.
Hic fauor armatus, turbeque hic plausus equestris
Dulcius Augusti mulcebat principis aures,
Quam uenalis honor, conductaque gaudia uulgi.
[30] Hic siquidem sincerus amor, gaudensque fideli
Obsequio, deuota fides; ibi gloria tantum
Mendaci fucata dolo, pretiosaque pompa.
   Nos quoque carminibus, ni mens angusta negaret,
 Acclamare tuo, fortissime Cesar, honori
[35] Et fasces celebrare tuos, rerumque nitorem
Eloquio, numerisque suis implere decebat.
Sed uereor, ne plura loquens, multumque laborans
Inueniar dixisse minus, magnique reatus
 Arguar, eximiis inducens nubila rebus.
[40] Atque ideo carptim non singula queque, sed ipsam
Gestarum propero rerum percurrere summam:
Imo etiam facti compendia uera secutus,
Hoc ipsum satis esse reor: namque illa serene
Tempora letitie, tantique insignia plausus
[45] Non longas habuere moras, populique furentis
Insidias, strepitumque timens armatus ubique
Astat eques, templique fores et limina seruat
Crescentisque domum, pontisque angusta propinqui
Obsidet, et totas densa statione plateas.
[50]    Hos regis titulos, hoc clari nomen honoris,
 Quartus ab ingressu regnorum contulit annus,
Plusque fere medio iuuenum se mensis agebat,
Ut quarto decimo prodiret Iulius ortu.
Postea gemmiferam leta ceruice coronam
[55] Ipse ferens, insedit equo: quem purpura totum
Ambit, et intextis uelamina picta figuris.
Aurea mirifico radiantibus ordine gemmis
Sella nitens picto regem complectitur arcu.
Aurea nexilibus fastidit frena catenis,
[60] Gemmatosque lupos, et fuluum masticat aurum;
Lucidus e media dependet fronte pyropus
Lucida multisonis phalerantur pectora bullis.
Ipse ferox, incerta uago uestigia gressu
 Multiplicat, tenuesque interdum calcibus auras
[65] uerberat, et tanto sonipes uectore superbit.
Hoc inuectus equo, turba comitante pedestri
Gaudet habere uiros utrinque ad frena potentes,
Sanguine conspicuos, et mundi iura regentes.
Tunc ita productus, plausu resonante suorum
[70] Proxima turrigeris repetit tentoria muris
Ipse; sed eximius dimisso principe presul
Urbe Leonina, propriaque in sede remansit.
   Cumque siti feruens, et multo temporis estu
Languidus, optata castrorum fusus in umbra
[75] Corpora fessa cibo miles recreare pararet,
Ecce repentinus uicina clamor ab Urbe
 Insonat, et subiti feralia signa tumultus.
Iamque furens populus, prisco sibi iure negato,
Iniussuque suo sumptos a principe fasces
[80] Indignans, rapido transmisso ponte tumultu
Irruerat, paucosque uiros ex agmine nostro
Securos nimium, nulloque pauore relictos,
Fuderat: ast alii celeres, urgente periclo,
Castra petunt, socios, atque ipsum nomine regem,
[85]  Cuius erat uirtus cunctis bene nota, uocantes.
Horruit irarum stimulis, iustoque furore
Cesar, et ingratum socios iterare laborem
Compellit, totis educens agmina castris.
Hoc magis accelerans, quod eum metus acer agebat,
[90] Ne quid in eximium crudeliter impia Patrem
Auderet, solito plebes grassata furore
Distulit ira cibos; hostili sanguine malunt
Dilatam satiare famem, fremituque leonum
Terribiles urbem repetunt, et in arma feruntur.
[95] Nec cedunt hostes, sed pectore prelia firmo
Excipiunt: missis bellum committitur hastis,
Et leuibus iaculis, et quas pluit aura [41 1Kb] , sagittis.
 At simul incaluit stimulis grauioribus ira,
Conseruere manus, admotaque cominus arma.
[100] Non iam missilibus telis, ferroque uolanti,
Sed gladiis pugnare libet: tinnire sonoris
Ictibus [42 1Kb] audires galeas, incussaque telis
Arma, graui clypeosque leues mugire fragore:
Cernere palantes passim, rursumque resumptis
[105] uiribus instantes, alterna sorte licebat.
   Maxima conflictus moles in limine pontis
Ant domum Crescentis erat; facilique rotatu
Obruta saxorum, seu missis desuper hastis
Regia pars certe poterat succumbere cladi,
[110] Ni que spectandi causa pinnacula turris
Seruabant matres, ualide, pulchreque cohorti
 Parcere, non stolide plebi sociare furorem,
Orarent iuuenes iam mittere tela parantes.
Sic parti nostre castarum gratia matrum
[115] Profuit, innocuas prohibens a sanguine dextras.
Hic furor a decima spatiosus et integer hora
Perstitit ad primas merso iam sole tenebras.
Nec quisquam, quamuis ieiunia longa tulissent,

[120] Iam poterat sentire famem, pondusque laboris,
Immemor ipse sui: tantoque nocentior hosti
Tantus in ultores fundendi sanguinis ardor
Incidit, et iusta satiandi cede furorem.
   Atque aliquis gaudens in tanta strage reorum
[125] Insultare malis: hec sint tibi Roma uetusti
 Premia iuris, ait: merces a principe iusto
Redditur ista tibi; sic nobis regna parantur,
Sic emimus fasces; sic acclamare triumphis
Te iubet ille suis; hec tecum federa Cesar
[130] Percutit, atque tuo iuramina sanguine firmat.
uix tandem miseros sero iam uespere ciues
Afflictosque diu bello, fuga, noxque remouit,
Claraque iustitie patuerunt signa superne,
Ex rerum merito uarios prodentia casus.
[135] Namque uno tantum nostra de parte perempto,
 Mille, uel immersos Tiberi periisse, uel armis
Hostili de plebe quidem; captiua ducentos
Supposuisse ferunt iniectis colla catenis.
Mox cum laude Dei repetunt tentoria leti
[140] uictores, gratoque cibo, dulcique sopore [43 1Kb]
Membra fouent, tutis carpentes otia castris.
   uix erat orta dies, suspecta Cesar ab Urbe
Regia signa mouet 
[145] Pulchraque fecundis fixit tentoria campis
Inde secus montem, quo quondam seua tyranni
Iussa timens, nondum te Constantine renato,
Syluester latuit, Soracten nomine dicunt,
Te placido transmisse uado uetus Albula transit,
[150]  Albula, cuius aquis Tiberinus nomina fecit;
Primaque castra locat uicine ad menia Rome,
Inter et Argoas famosi Tiburis arces.
Hos, ut fama, lares Graia de gente profecti
Tres posuere uiri, Coras [44 1Kb] , cum fratre Catillo
[155] Argolice stirpis iuuenes, et maior utroque
Tiburtus, cuius sumptum de nomine nomen
Nobile Tibur habet, perhibent si uera pete.
   Iamque aderat ueneranda dies, que clara triumpho
Fulget apostolico, totum festiua per orbem
[160] Illa quidem, sed Romulee specialiter urbi;
Cuius sacra suo lustrarunt menia patres
Martyrio, seui dum spernunt sceptra Neronis
 Illam, quo poterat [45 1Kb] populus castrensis honore,
Suscepere diem, deuotas presule summo
[165] Missarum celebrante preces, et Cesare sanctam
Imperii ceruice pia gestante coronam.
Illa quippe die sacris altaribus astans,
Omnem, qui iusto sub principe bella gerendo
Cinxerat ultorem Romanis cedibus ensem
[170] Clauibus ethereis, et Petri fretus honore,
Soluit, et indultum purgauit papa reatum.
Et ratione quidem: nam quisquis iura tuetur
Ecclesie, regniue decus, si forte cruorem
Fuderit humanum, non est homicida, sed ultor.
[175]  Hoc siquidem bellum, quod iuris amore coacto
Milite suscipitur, meritum, non culpa uocatur.
   Inde petens celsam, que Tuscula dicitur, urbem,
Menibus excelsis, tutaque in sede resedit.
Iamque uaporifera succedens lampade mundum
[180] Ceperat ex alto metuendo feruidus ortu
Erigones radiare Canis: quem tristis Orion
Allatrare sibi, et rabido uestigia morsu,
 Aduentare uidens, eterna exestuat ira.
Utraque flamma nocens, sed longe tristior illa,
[185] Cuius in exortu uitiatus nubibus ether
Aestuat, et tristes ardescunt ignibus aure.
Squalida torpet humus, corruptis stagna, lacusque
Inficiuntur aquis, pigrisque paludibus atre
Exhalant nebule: calidi spiramine celi
[190] Languida pestifero tabescunt corpora morbo
Inde fit ut proprios plebes Romana quotannis
Cogatur transferre lares, montesque relicta,
Dum furit ille Canis, uicinos incolat Urbe.
   Adde quod antiquis horrens inculta ruinis,
[195] Parte sui maiore uacat, generisque nocentis
Plurima monstriferis animantia Roma cauernis
 Occulit: hic uirides colubri, nigrique bufones,
Hic sua pennati posuerunt lustra dracones,
Quorum morticinis contabescentibus er
[200] Leditur, atque estu resoluta cadauera putent.
Ergo metu belli uetitum mutare penates
uulgus, in urbe sua subito tabescere morbo
Incipit, et ualida correptum peste laborat.
Nec minus in castris Francorum leta [46 1Kb] iuuentus
[205] Aeris impatiens, et tanto uicta calore,
Languet, et insolito tabescit squalida morbo.
Occupat ora sitis, deformes inficit artus
Squalor, et icterico tabescunt membra calore [47 1Kb]
 Protinus accensis miseri uitalibus ardent,
[210] Aera pestiferum uelut e fornace trahentes.
Quod si ferre grauem potuissent era nostri,
Atque immota breui seruassent tempore castra,
Haud dubium, quin se plebes Romana, suamque
Pontifici, regique suo supponeret urbem,
[215] Sed iam [48 1Kb] feda lues tanto regalia castra,
Atque insueta mali confecerat agmina morbo,
Ut passim fragiles, longisque laboribus egras
Efflarent animas, aliique superstite fato
Inualidi, miseram dilato funere uitam,
[220] Sepius optata fraudati morte, trahebant.
Ergo suis rector castris, socioque labori
Compatiens, multis etiam suadentibus, illo
Demigrare loco, nolens, ac pene coactus,
 Corpora pontifici sacro captiua relinquens,
[225] Tristia signa mouens, Tuscique crepundia montis
Ascensu superans, meliori subdita celo
Castra locat, gelidas uicini Naris ad undas.
Hic omni cura, mediceque piissimus artis
Subsidio, sacrum satagebat pellere morbum,
[230] Expurgare mali contagia noxia celi
Cumque per Etruscas turbe castrensis in usum
Cepissent urbes fiscalia iura requiri,
 Octingenta quidem Spoletum, nomine fisci
Principis edicto iussum prestare talenta [49 1Kb] ,
[235] Non timuit falso fraudare numismate regem.
Preterea comitem Tusca de gente Guidonem,
Quo prior Etruscis habitabat nullus in oris:
Guerra uiro cognomen erat, mandataque regis
Urbibus Apulie portauerat: inde reuersum
[240] Hospitiique loco malefida sede fruentem
Ceperat, et duro seruabat carcere clausum.
Cumque relaxari princeps, soluique iuberet,
Emittique uirum: contempto rege, superbus
Instabat sceleri populus, regalia ridens
[245] Iussa; sed ipse suas modico post tempore clades
Fleturus, scelerisque piacula iusta daturus.
Namque ubi tot factis crudelibus atque superbis
 Et meruit iustas, et mouit principis iras:
Incorrecta [50 1Kb] parans ulcisci crimina Cesar,
[250] Que correcta [51 1Kb] reis ignoscere mallet, ad Urbem
Tendit iter: cui sacrilego temerarius ausu,
Ante fores ipsas, clausa uix tutus in urbe,
Occurrens [52 1Kb] populus, funda, leuibusue sagittis
Prelia prima mouens [53 1Kb] , et missis eminus hastis,
[255] Risit: et hic pueros, dux inclytus inquit, inermes [54 3Kb] ,
Non fortes certare decet: sic ludere natos
Ignaui docuere patres: incurrite totis
uiribus, o socii; conuersum ad menia ciuem
Preueniat, patulasque fores prior occupet hostis
[260]  Dixit, et accepto gaudens a principe signo
Teutonus, hostilem cum ciuibus irruit urbem.
   Protinus admotis incensa suburbia tedis,
In cineres collapsa fluunt [55 1Kb] , animosque furentes
Nec prede locupletis amor, non [56 1Kb] regia, nondum
[265] Exaudita uiris, poterant edicta morari.
Inspoliata quidem, multis nitentia gazis
Non exspectato flammis sunt tradita signo.
Attoniti tanto miserarum turbine rerum
Infausti ciues, non iam miserabile uulgus;
[270] Sed magis inuidia dignum, co[.....]endia montis
Ardua corripiunt trepidi, pro fraude superba
Digna reportantes: ubi [57 1Kb] qui fiscalia regi
 Iura suo tumida mendaces fraude negarant
Omnibus amissis inopes miserique dolerent.
[275] Stabat in excelsa sedes munitior arce,
Optima pars urbis, tuto satis edita colle;
Hic excelsa uiri primates tecta locarant,
Securosque lares; hic sedes pontificalis,
Altaque conspicui surgebat fabrica templi.
[280] Hic [58 1Kb] bona pars populi sedis munimine freta,
 Rebus in extremis tutari seque locumque
Certabat, ferrumque manu, lapidesque rotando,
uel retinere locum, uel fata subire parabat.
   At rex inuictus, nil se memorabile credens
[285] Dum superest aliquid, nil se fecisse decorum,
uoce, manuque suos ardens hortatur, et addi
Sepe minas, reficitque animos et suggerit iras.
Ipse manu propria, sociis prohibentibus, omneis
Explorat casus, et queque pericula primus
[290] Excipit, oblitus pariter regnique, suique,
Ceptaque uel summo cupiens implere periclo.
Principis exemplo miles uirtute coacta
Audet, et audaci pudor est sub rege timere.
Nec modus, aut requies, donec clamore supremo
[295]  Effracte patuere suis uictoribus arces.
Sed quia precluso fugiendi tempore, uulgi
Magna repentino pars conflagrauerat igne,
Aere corrupto, fedumque trahentibus auris
Nidorem, seuamque loco spirante mephitim,
[300] Quanquam multa uiris minime temnenda supellex
Posset ab igne rapi, nostrosque urgeret egestas;
Aeris impatiens cessit, predaque relicta,
Haud procul euersa uictor consedit ab urbe,
Sub meliore polo et leuius spirantibus auris
[305] Mox ubi seuus odor flamma cessante resedit,
Et uacuum cessit tenuatus in era putor,
 Protinus ad predam uulgus castrense recurrens,
Si quid adhuc flammis illesum forte manebat,
Diripit, et calidam pedibus calcare fauillam
[310] Non timet, et prunis ardentibus urere plantas,
Semustam properans flammis subducere predam.
Inueniunt plenis studiose condita cellis
uina, nec [59 1Kb] exiguos seruate frugis aceruos:
Inueniunt plenas pretiosis uestibus arcas,
[315] Quasque sibi populus parco conflauerat usu,
Et cupide seruabat opes; rapit omnia uictor,
Plenaque semicremis ditescunt castra tropeis.
   Nec mora, Dalmatici qua fluctibus equoris Ancon
 Tunditur, et magno finem facit Appennino,
[320] Signa rapit princeps, pulchreque a menibus urbis
Haud procul in medio ponit tentoria campo.
   Hic duo magnates, Graia de gente profecti,
Occurrere uiri [60 1Kb] , regis mandata ferentes,
Donaque magna sui: quorum hic Mardochus, at ille
[325]  Palologus [61 1Kb] uocitatus erat: quos iste uenusto
Excipiens uultu, digno cumulauit honore.
Auditaque uie causa, responsa daturum,
Insignem meritis, et clara stirpe creatum
 iubet ire Guibaldum [63 1Kb] .
[330] Interea patriis Andreas finibus exsul,
Atque alii proceres, Siculus quos ille tyrannus
Appulie totis dudum proscripserat oris,
Ceu postliminio Romani iure reuersi
Principis, iniecta fines ereptaque dudum
[335] Iura manu, firmasque urbes, et castra tenebant:
Omnibus attonitis, regemque putantibus ipsum
Pone sequi, iam iamque suos inuadere fines.
 Et certe facturus erat, cupidusque parabat
Ultrices illuc Cesar transferre cohortes.
[340] Sed uapor ethereus, rapidique molestia celi,
Et comitum languor, longoque labore solutum
uulgus, et innumero fulgentia [64 1Kb] funere castra,
Ne faceret, tenuere uirum, monituque fideli
Teutonici proceres renuentem et magna parantem
[345] Cepta, cegerunt ad Transalpina reuerti.
   Ergo ubi deposito tandem mansuescere ferro,
Et reditu optato patrios inuisere fines,
Regia belligeris indulsit gratia turmis:
Protinus abscessu tristes, gemituque profundo
[350] Pectora pulsantes, et largis ora rigatos [65 1Kb]
 Fletibus aspiceres: adeo sub principe miti
Dulce uiris fuerat quosuis tolerare labores.
Ipse quoque emeritos [66 1Kb] grato solemniter ore
Extulit, et digno laudauit honore cohortes,
[355] Dimisitque uiros; quorum pars gurgite uasto
Et ueneto deuecta mari, natalia rura
Contigit, et patrios aspexit leta penates:
Ast alii fines extremaque claustra iacentis
Italie, duris horrendas rupibus Alpes
[360] Agmine non uno repetunt: non prorsus eodem
Limite, sed uariis anfractibus arcta locorum,
Difficilesque uias, et tristia claustra sequentes,
uix tandem patriis longus labor intulit aruis.
   At qui de Tuscis aderant, Italisue frequentes
[365] Urbibus, hi facili cura, spatioque minori.
 Ad sua diffuso redierunt menia cetu
   Sic ubi multifidos uno de fonte meatus
Unda secans, uarios seiunctis cursibus amnes
Efficit; hos leni per plana iacentia lapsu
[370] Serpentes, alios inter caua saxa sonantes,
Luctatosque diu diuersa sede receptat,
Serius aut citius, pro tractu gurgitis, equor.
   Non tamen emissa tantorum plebe uirorum
uel princeps uacuus, uel curia sola remansit.
[375] Non est magnorum cum paucis uiuere regum
 Quotlibet emittat, plures tamen aula reseruat.
Nec princeps latebras, nec sol desiderat umbras.
Abscondat solem, qui uult abscondere regem.
Siue noui ueniant, seu qui uenere recedant,
[380] Semper inexhausta celebratur curia turba:
Ut mare, cum largas mundo disseminet undas,
Semper inexhaustis fecundum pullulat undis.
   Ergo bona quamuis dimissa parte suorum,
Magna tamen princeps, et solo Cesare digna
[385] Castra mouens, per eam que nunc Senogallia fertur,
Quod Senones illam Galli tenuisse putantur,
Cum premerent trepidam peregrino milite Romam
 Apennine tuos properat contingere colles.
His quoque transcensis, planis in finibus illum
[390] Excipit exiguo perfusa Bononia Rheno,
Que quasi plena bono [67 1Kb] leto trahit omine nomen.
Hic [68 1Kb] quoque discedens, Italarum rector aquarum
Te, Pade, transgressus, uerone plana potentis
Contigit, et notis posuit tentoria campis,
[395] Qua rapidas Athese torrens agit impetus undas,
   Mos erat a ueterum traductus tempore regum,
Et stabili multos seruatus iure per annos:
Siue petat Latiam regnator Teutonus Urbem,
Siue sacer [69 1Kb] rediens sua signa reportet ab Urbe,
[400]  Ut latum iunctis pontem uerona carinis
Per medias Athese porrectum construat undas:
Quo ualidus princeps intactis menibus urbis
Transeat, atque [70 1Kb] suas transmittat rite cateruas,
Tunc quoque connexis fragili compage carinis,
[405] Desuper iniectis leuiter gens perfida lignis,
Exstruxit facili cessurum pondere pontem.
Ut cum noster eques tabulata sonantia tutus
Atque uacillantes incerto pondere naues
Iam premeret. nexu series infida soluto
[410] Cederet, et rapidas ferretur miles in undas.
Preterea cesis riparum in fronte salictis
Struxerat [71 1Kb] in multos fruticum ramalia fasces,
Quos quasi fortuitu [72 1Kb] uenienti gurgite raptos
 Prona catenatis infligens unda carinis,
[415] Solueret infidum decepto milite pontem:
Ut iam Teutonice transmissa parte cohortis,
Gurgite precluso, reliquos inuaderet hostis
Impius, et dirum satiaret sanguine ferrum.
   Causa fuit miseris infande machina fraudis,
[420] Et magno uentura malo, nutuque superno
Incidit in foueam quam foderat improbus hostis.
Nam simul innocuo per certa pericula gressu
Immemores fraudis se traiecere caterue:
 Cumque hos a tergo quidam de plebe feroci
[425] Attentare dolis, subitoque lacessere bello
Cepissent, refugoque gradu transire pararent,
Inueniunt rupta pontem compage solutum,
Seque interceptos, subitaque uoragine clausos,
Et tabulata nouo mirantur hiantia lapsu:
[430] Quos ibi comprensos, et nil rationis habentes,
Attonitosque malo, iugulat mox Teutonus ultor.
   uentum erat ad fauces, angustaque claustra uiarum,
Qua se nubiferis horrende rupibus Alpes
Exiguo tantum penetrandas limite prebent,
[435] Uniusque capax scopuloso semita calle
Arcta laboranti pandit uestigia turbe.
 Hic [73 1Kb] fractis prerupta iugis tenebrosa uorago
Pandit inane chaos, baratrique simillimus horror
Exanimes fecisse potest, Athesamque [74 1Kb] fragosis
[440] Sub pedibus rauco certantem murmure saxis
Accipit attonita, quam non uidet, aure uiator.
Hinc se nubifero super ethera uertice rupes
Tollit, et ingenti late loca protegit umbra:
Eque supercilio scopulosi uerticis unus
[445] Conatu facili, lapsuraque saxa mouendo
Mille potest arcere uiros, aditusque uiarum
Claudere, uel missis incautos [75 1Kb] perdere saxis.
Huc se contulerat ferus, infandusque satelles
 Albricus, cupidus scelerum, cupidusque rapine,
[450] Horridus, acer, atrox, ex ordine natus equestri:
Ciuis erat, uerona tuus: iurataque turpi
Obsequio, monstrisque nouis ascita iuuentus
Cum domino peritura suo, miserasque parentum
Orbatura domos: longoque labore petitam
[455] Rupis inaccesse sedem statione latenti
Seruabant, dirumque [76 1Kb] nefas ac turpe parabant.
His erat in uoto, pretiis spoliare coactis
Agmina, uel missis aditum precludere saxis.
Non placuit [77 1Kb] tentare dolos, facinusque fateri,
[460] Donec in augustas fauces, infidaque tote
 Ignare fraudis, cecidissent claustra cohortes.
Atque ideo paucos tuto precedere passi
Continuere manus ad grandia monstra paratas.
Sic uenator apros, fuluosque leones
[465] Instituens, timidos lepores, damasque fugaces
Dissimulat: predamque pudet captare minorem.
Ipse sub ingenti latet alte [78 1Kb] fornice rupis,
 Clamososque canes inhibet [79 1Kb] , cupidosque molossos
Comprimit, ut nullis quatiant latratibus ora [80 1Kb]
[470] Donec cornigeri ueniant in retia cerui,
Trux leo, seuus aper, maculoso uellere pulcher
Pardus, et hirsuti rapidis cum tigribus ursi.
   Non tamen occulti potuerunt fallere regem
Instrumenta doli: celestia pectora sane
[475] Nil transire potest: Sapiens quod predicat, hoc est:
Principibus fili tacitus maledicere noli,
Portat auis celi maledicta latentia regi.
Comperit ergo dudum Cesar, sensitque furorem,
 Nec placuit certo sua tradere castra periclo,
[480] Fataque sacrilegis Romani subdere regis.
Protinus e nostro premissis agmine paucis
Imperat infando tutos desistere cepto,
Possessam sedem, tumidamque relinquere mentem.
Infremuit uesana manus, lapidumque rotatu
[485] Imperiosa uiros abigit mandata ferentes.
   Intererant nostris sub eodem tempore castris
Ex ueronensi iuuenes duo plebe creati,

Tempore qui longo regalia signa secuti
[490]  Obsequio regi se commendare fideli
Certabant, studioque pii placuisse fauoris:
Hos quasi conciues, et ob hoc securius illis
Iure sodalitii pro Cesare uerba daturos,
Ire iubent proceres, monitisque [81 1Kb] ferocia corda
[495] Consilioque feras seuorum frangere mentes.
Quos uelut ignotos nichilominus impia turba
Exaudire negans, ut certos repulit hostes.
Ac nisi se certo redimat plebs nostra tributo
Lorica, uel equo, pro quolibet ante relicto,
[500] Et caput ipse suum multo rex liberet ere:
Nunquam se tutos aditus [82 1Kb] concedere, nunquam
Transmittenda locis urgentibus agmina, iurant.
    uisa fuit regi miserabilis atque pudenda
Conditio, tactusque graui sic incipit ira:
[505] O socii, proceresque, mei solatia casus,
Quos mundi dominos, et certo iure potente
Imperiosa facit Romani gloria regni:
Cernitis in quantum maiestas regia tandem
uenerit opprobrium, post tanta negotia regni,
[510] Post expugnatas armis uictricibus urbes,
Imperiique sacro susceptam more coronam,
 Post multas scelerum penas, cladesque nocentum:
Cum iam uestibulum patrie, primosque penates,
Optatasque domos reduces intrare paremus [83 1Kb] ,
[515] Proh pudor, a paucis prohibemur inertibus, ultra
Regali transire uia, nec uertere cursum
Fama, pudorque sinit: nec longius ire, nocentum
Seuitia prohibente, licet: paucique latrones
Improba Romano poscunt a rege tributa,
[520] Cuius ad arbitrium disponitur omne tributum;
Et Capitolitiam cogunt [84 1Kb] appendere summam,
Quo caput in toto non est mage nobile mundo.
 Non decet a timido redimi latrone metallo.
A quo sepe rei, nullo licet ere redempti,
[525] Accipiunt propriam donato crimine uitam.
Nec me damna mouent, sed tristia federa terrent,
Fedaque mansure fugio commercia fame.
Sed dabimus iustum, dabimus quandoque tributum,
Quale decet regem persoluere, ferre latronem.
[530] State uiri fortes, libet expugnare nocentes:
Aut hic, aut nusquam gelidam transibimus Alpem.
   Sic ait, et positis agmen consistere castris
Imperat, ignauos cupidus punire latrones.
 Omnia uersanti quiddam rationis aperte [85 1Kb]
[535] Incidit in mentem; ueluti conscenderat ante
Turba nocens, ita posse suos super ardua rupis
Ferre gradum quocunque modo: iuuenesque ducentos
Pectora signifero fortissima tradit Othoni:
Hos iubet ex omni secretas parte petito
[540] Ascensu tentare uias. Paretur, et armis
Instructi leuibus, sed firmo pectore tuti
Magnanimi iuuenes, siluas et confraga rupis
Undique multiuago scrutantes limite lustrant.
uix inter scopulos et acutos denique cautes
[545] Conspexere locum, quo se promittere tandem
Magna uidebatur peragendi cepta facultas:
 Protinus angusto nituntur ad ardua calle,
Cautibus infringunt ungues, et si qua uetusto
Prominet e scopulo putri iam stipite radix,
[550] Hanc nitente manu prendunt, humeroque priorem
Subuehit, attollitque sequens, primusque sequentes
Attrahit, et studiis alterna iuuamina prestant.
At si forte uiris precisa semita rupe
 Nulla patet, solitis [86 1Kb] iungentes [87 1Kb] nexibus hastas
[555] Scalarum simulare gradus, suspensaque longe
Non dubitant nisu uestigia ferre sub auras.
Sic ubi consumpto [88 1Kb] uix eluctata labore
Constitit in summa bellatrix rupe iuuentus:
Regia, que tacitus secum sub ueste gerebat,
[560] Signa potens erexit Otho, strepituque feroci
Terribiles sonuere tube: clamore uirorum
Hactenus ignoto mirantia saxa resultant,
Saxa feris tantum, fessisque uolantibus ante
Cognita, uentosis uix unquam tacta procellis.
[565] Obstupuit peritura cohors, ubi regia signa
uidit, et astantes summis in rupibus hostes.
Quid faciant miseri? preruptis ardua pinnis
 Saxa fugam prohibent, pugnam mala causa, metusque
Impedit, et trepide tenuis fiducia dextre.
[570] Attonitos, penitusque animi [89 1Kb] ratione carentes
Regius aggreditur miles, reliquisque peremptis
Cum duce capta suo, turpi bissena reseruans
Corpora supplicio, grato pro munere regi
Exhibet hos omnes: excepto scilicet uno,
[575] Qui socios propria iussus suspendere dextra,
Obtinuit miseram regali munere uitam.
Gallus erat, nuperque dolis ascitus iniquis
Inscius: huic parcens, aliorum guttura diro [90 1Kb]
Elidi laqueo iustissimus imperat ultor.
[580]  Sic cruce uel gladio quingentos ultima mortis
Fata subisse ferunt: omnes ex ordine equestri
Ingenuos iuuenes, quos regia [91 1Kb] uulnera passos,
Supplicioque suo cunctis exempla daturos,
Teutonus in magnos miles congessit aceruos;
[585] Corporibusque suis exstincti, et strage cruenta
Obstruxere uiam, quam uiui fraude superba
Tentauere pio frustra precludere regi
   At rex Italie fauces, angustaque claustra
Preteriens, placidum prima statione Tridentum
[590] Contigit: hic multos natalia rura petentes
Dimittens, uicina petit placidissimus hospes
Menia Brixnore: mox illum Norica leto
Terra sinu uerso reducem iam suscipit anno.
    Hec [92 1Kb] de tam multis generosi principis actis
[595] Credidimus nobis tenui tentanda camena:
Ac ueluti plena raros ex arbore flores
Carpimus, et paucas numeramus in ethere flammas.
Nam si continuo libeat perscribere tractu,
Quidquid in Italiam tendens, aut inde reuertens,
[600] Aut quocunque loco positus, tam fortiter ille
 Quam sapienter agit; quis iam, precor, omnia codex
Hec capiet? scriptorue manu properante notabit?
Non est exigui de tanto principe uatis
Scribere: magnificum desiderat ille petam.
[605] Nos animo tenues, et nullo robore fulti,
Sudamus facilem magno sub fasce laborem.
 Adde quod absenti de multis pauca referre,
Remque uerecundo leuiter perstringere tactu
Sufficit: hi solide possunt describere gesta,
[610] Quos oculata fides, simul et presentia facti
Instruit, et notus falli non sustinet ordo.
Nos procul absentes regalia cernere facta
Cesaris indigni, uulgata superstite fama
Paucula de multis tenui suscepimus aure.



LIBER QUINTUS.


 Ergo sui reditu gaudens Alemannia regis,
Maioremque uidens, quam miserat ipsa, redisse,
Fascibus, et summe cognomine laudis onustum:
Eius in occursum proceres, populosque fideles
[5] Excitat, et totas deuotis menibus urbes
Leta patere [93 1Kb] iubet, gratumque impendit honorem.
Sic quondam duri post multa pericula belli,
Thermodoontiaco referentem signa triumpho,
Adiecisse suis gaudentem plurima regnis
[10] Thesea Cecropie reducem uidistis Athene.
   Principis in patruo, rapto conflata ducatu
Baugarie, spirabat adhuc uetus illa simultas.
Hanc sedare nepos cupiens mitissimus iram,
 Urbe Ratispona, flagrantem dulcibus illum
[15] Conuenit alloquiis, multumque diuque laborans:
Non tamen eualuit ueterem sopire querelam
Inter utrumque uirum, solidamque reducere pacem.
Ergo uiris aliud super iisdem rebus agendum
Colloquium statuit, qua rura Bemica primos
[20] Baugarie fines communi limite tangunt.
Dumque locum princeps, fieret mora ne qua per ipsum,
Colloquii peteret, finesque accederet illos:
Ecce Labezlaus, duotore Bemia sub quo
Tunc erat. Herrmannusque sacre comes inclytus aule,
[25]  Cuius erat tumido tellus circumflua Rheno,
Saxoniceque potens Albertus marchio terre,
Occurrunt, reducemque  salutant.
Tantus quippe metus proceres inuaserat omnes
Qui sua signa sequi, patriosque relinquere fines
[30] Abnuerant, tantus trepidantes horror habebat:
Ut sibi quisque nocens, et se quoque Cesaris ira
 Iudice iam dignus, lesum contenderet omni
Obsequio placare ducem, quem laude uenustum,
Insignem meritis, omni uirtute decorum,
[35] Terribilemque reis, precurrens fama canebat.
Nam quanto terrore sui post terga timentem
Liquerit [94 1Kb] Ausoniam rector, quantumque recedens
Urbibus Italicis incusserit ille timorem,
Legati fecere palam, quos conscia culpe
[40] Ac metuens uerona sue, post pauca secutos
Tempora, Teutonicam supplex direxit ad urbem [95 1Kb] :
Quorum blanditias humiles, lacrymosaque cautus
 Tempore uerba suo posthac memoranda relinquo.
Scilicet hanc in se maiestas regia iusti
[45] uim terroris habet, procul an prope, presto uel absens,
Semper terribilis, semper metuenda, suoque
Plena uigore manet, nullique impune premenda
Creditur, et semper cunctis, et ubique timetur.
   Hoc quoque colloquio, proceres hinc inde sagaci,
[50] Cesaris imperio, rimantes pectore causam,
Conatique diu tantos sedare tumultus,
Suscepto frustra tandem cessere labori.
Nam quamcunque uiri tentarent cudere formam
 Pacis, ut huic [96 1Kb] finem faceret transactio liti;
[55] Spreuit, et in solita permansit Noricus ira,
Inque salutato fremebundus rege recessit.
   Inde Ratispone rursum reuocata potentum
Principis accitu conuenit turba uirorum.
Hic ubi iudicio procerum, iurisque tenore
[60] Saxona maiorum princeps in sede locauit,
Omnis [97 1Kb] Baugarie studio iurata fideli
Cum duce prima nouo sanxerunt federa patres.
At populus clare possessor, et incola sedis,
 Non tantum iurare duci, sed et obside multo
[65] Securam prestare fidem, compulsus ab illo
Paruit: hic siquidem maiori federa cura
Sunt exacta duci, quod plebs ea fida priori,
Atque nouo poterat domino suspecta uideri.
   Hic quoque multimodas dubia sub lite querelas
[70] Emersisse ferunt; quas inter maxima pene
Hec erat: Arnoldus, tuus, o Moguntia, presul,
Hermannusque comes, magne sub principe summo
Acriter inter se [98 1Kb] conflictum litis agebant.
Nam dum Teutonicis rector submotus ab oris
[75] Ausonias premeret bello seu legibus urbes,
Tantus in arctoo belli furor arserat orbe,
 Ut penitus concussa suas Alemannia clades
Fleret, et absentem reuocaret sedula regem.
Hec quoque cum multis, sed fortior omnibus una
[80] Finibus ex Italis Fridericum causa reduxit.
Sed tamen in tanto totius turbine regni,
Tanto maiori pugnax Germania clade
Senserat istorum uires, iramque uirorum,
Quanto maior eis erat, editiorque potestas.
[85] Hos igitur procerum strepitus, clamosaque regni
Pectore sedato dirimente negotia rege,
Ecce tui ciues, Isaac bene notus in aula
Carzabanusque simul, quorum  ante
 Mentio precessit, timido cum presule sedis,
[90] Tentamenta precum placidas ad Cesaris aures,
Et populi mandata tui, uerona, ferebant.
Utque uiris aditus datus est, coramque loquendi
Copia, facundo presul sic incipit ore:
   uerone mandata tue, populique fidelis
[95] uerba precesque tibi, Romani maxime rector
Nominis, eiusdem uix dignus episcopus urbis
Perfero: nec dubium mihi persuadere laborem
Eualuere prius, quam totus mente sub una
Ecclesie populus maioris in ede receptus,
[100] Omnia que nobis ad te referenda dedissent,
Teste Deo, sanctisque suis promisit, et actu
 Et plena seruare fide: quis crederet ullum
Fraudibus esse locum? poterant, si fallere uellent,
Alterius famam certo obiectare pudori,
[105] Atque alii mandare dolos, et parcere patri.
Sed quia pura fides, nullo fucata colore
Mandatis inerat, placuit committere nobis.
Atque ideo comites morum grauitate probatos
Adiecere uiros, longo quos ipse fideles
[110] Agnouisse potes castrorum et temporis usu.
 Audiit et doluit, tumida feritate latrones,
Non ciues, uerona, suos; transire paranti
Insidias posuisse tibi; quis dicere ciues
Audeat, in proprium molitos impia regem?
[115] Qui uiolat ciuem, conciuis desinit esse;
Qui uiolat regem, quis posset [99 1Kb] dicere ciuem?
Sed bene quod meritam subiit manus impia penam,
Et proiecta feras, uolucresque cadauera pascunt.
Ossa peremptorum tumulis uerona negatis,
[120] Atque feros manes, et nomina seua [100 1Kb] nocentum
Damnat, et irati natos odere parentes.
Ac ne forte tibi nostra uideatur ab urbe
 Consilium prodisse doli, quocunque iubebit
Regia nobilitas, sese promittit et offert
[125] Purgandam uerona modo, fideique probande
Spondet, et innocue certissima pignora mentis.
Nonne [1 1Kb] astricta tibi sacro uerona tenetur
Federe? nonne tuas excepit prima cohortes,
Cum peteres magnam felici milite Romam?
[130] Nonne tuos iterum reditus, conuersaque leti
uidimus, et patriis dimisimus agmina terris?
Que toties gauisa tuis occurrere castris
Cernitur, infidam frustra ne dixeris urbem.
Desine paucorum contagia morbida, queso,
[135] In totum transferre gregem, culpaque carentes
Exequare reis: insontes culpa nocentum
Non trahat, ex propriis iusto sub iudice factis
 Premia, seu penas meritorum quisque reportet.
Nos sumus innocui, iustam quam debuit iram
[140] Excepit scelerata manus: iam parce fideli,
Deuotoque tibi populo, potiusque rebellem
Infidamque suis [2 1Kb] longo iam tempore Romam,
Aut tumidam Ligurum totis pete uiribus urbem.
Nec dubita iustis ueronam asciscere bellis,
[145] Et facias adhibere manus: quecunque furorem
Cesaris urbs meruit, nostram quoque sentiet iram.
Dixerat, et comites plenis assensibus ambo
Adiecere suas placando [3 1Kb] Cesare partes.
At rex consilio procerum, sub nomine certo
[150]  Exigit, ut fisco iurent appendere summam,
Et totis contra Ligurinam uiribus urbem
Regia castra sequi: sic demum pace reperta,
Ad patrios fines uestigia leta retorquent.
   Instabat ueneranda dies, qua Christus in una
[155] Aequalis deitate Patri, sine temporis ortu,
Natus ab eterno, sub tempore, temporis auctor,
Celitus infusa uoluit de uirgine nasci,
Illic matre carens, istic nichil ex patre sumens
 Sic puer in cunis, Deus ut regnaret in astris.
[160] Hunc celebrare diem digno meditatus honore
Cesar, ubi [4 1Kb] illustrem legeret sibi curia sedem,
Que posset pleno tot millia pascere cornu;
Wormatiam petiit, medio que gurgite Rheni
Gallica Germanis opponit rura colonis:
[165] Utraque frugiferis tellus uberrima campis,
Utraque uinetis exuberat, utraque pomis,
Piscibus, atque feris, et cunctis rebus edendis.
Hic ubi deuoto solemnia pectore princeps
Tempora transegi, tandem sub iudice summo
[170] Ardua tractari cepere negotia regni.
Fundere multiplices ex omni parte querelas
Aspiceres, dubiasque uiros collidere causas.
Quidquid ab alterutris absentis tempore regis
 Pertulerant, queruli misto clamore queruntur.
[175] Sic domino peregre post tempora longa reuerso
Commemorare solent lacrymosa negotia serui,
Pressurasque suas, et inique uerbera rixe,
Alternosque dolos, occultaque crimina furti,
Et scelerum noxas, et quidquid nequiter actum
[180] Enarrare ualent, odio flagrante loquuntur.
Omnibus his placidas constantia principis aures
Commodat, et ualidos tranquilla mente tumultus
Temperat, indignans aliqua ratione moueri:
Oppressos releuat, pena grauiore superbos
[185]  Percutit, afflictis bonus, ac metuendus iniquis.
Tunc duo prefati proceres, Arnoldus et alter
Aulicus ille comes, multis uehementer in illos
Accensis, regemque graui stimulantibus ira
Ob sua multiplici crudeliter acta reatu
[190] Iudicio uicti, capitalis uulnera noxe
Excipiunt: ac ni grauis etas et sacer ordo
Pontificem tutata forent, aut sanguine penas
Solueret, aut summi pateretur probra pudoris.
   Quippe uetus mos est, uti [5 1Kb] si quis rege remoto,
[195] Sanguine, uel flamma, uel seditionis aperte
Turbine, seu crebris regnum uexare rapinis
Audeat: ante grauem quam fuso sanguine penam
 Excipiat, si liber erit, de more uetusto
Impositum scapulis ad contigui comitatus
[200] Cogatur per rura canem confinia ferre;
Sin alius, sellam: cuius dispendia pene
Ille Palatine custos celeberrimus aule
Non potuit uitare comes, cunctisque uidendus
Portauit scapulis passus plus mille latrantem.
[205] Hanc quoque tunc alii simili pro crimine penam
Sustinuere decem comites, totidemque coacti
 Feda tulere canes generoso pondera collo.
Cuius inaudite pene timor altus in omnes
Irruit; ut nullus procerum presumeret ultra
[210] Armata certare manu, sed pace sequestra
Iudicis arbitrio sua quisque reposceret equi.
Adde quod inuictus discurrens undique Cesar,
Predonum castella iugis horrentia [6 1Kb] summis,
Et uix spectandas celsis in rupibus arces
[215] Expugnare manu, sparsisque euertere muris,
Urere uel flammis auide properabat, et ipsos
Artifices scelerum, regni turbare quietem,
Et miseros crebris solitos spoliare rapinis,
uel cruce, uel gladio, uel longo carceris usu
[220] Perdere gaudebat, non exorabilis ultor.
   Sic iam post tenebras et seui tristia belli
 Nubila, Teutonici sedato turbine regni,
Principis aduentus, ueluti noua solis imago,
Ceperat optate radios effundere [7 1Kb] pacis.
[225] Sola Ducum studiis exercita Norica tellus,
Huius adhuc expers erat, impatiensque salutis.
   Iamque dies aderat celeri reuoluta relapsu,
Quam [8 1Kb] sacer ipse suo uenerandam Spiritus orbi
Prestitit aduentu, cum mystica munera signans,
[230] Desuper effuso linguas distinxit in igne:
Inque Palatini castro priuatus Othonis
Otia sepositis curis Fridericus agebat.
Hac triduo tantum secreta in sede peracto,
Ad solitas iterum curas et publica regni
[235]  Retulit [9 1Kb] , excluso torpore, negotia mentem.
Ergo Ratispone patruum de federe pacis
Alloquitur, flectitque uirum: fortassis ab illis,
Quos propter rixas, iniustaque prelia, regis
Audierat sensisse minas, exempla trahentem.
[240]    Cumque reformata tantorum pace uirorum,
Publica per totum florerent gaudia regnum:
Ut bene compositis rebus perfecta decoris [10 1Kb]
Gloria, nullius defectu partis, adesset,
Restabat uiduum, generose prolis amore,
[245] Casta Beatrici sociare cubilia regem;
Que sibi per quasdam [11 1Kb] nuper traducta fideles,
Teutonicas urbes, et coniugis arua [12 1Kb] futuri,
Principis accitu [13 1Kb] iam spe [14 1Kb] regina, tenebat.
Nam que prima uiro, nec permansura potenti
[250]  Nupserat, illicito cognata recedere lecto
Iussa, locum thalamis dederat, causamque secundis.
Hoc quoque discidium [15 1Kb] secreto cuncta regentis
Consilio prodisse potest, ut [16 1Kb] forte beata
Principis in thalamos succederet illa Beatrix,
[255] Principe digna uiro, prolem paritura beatam.
Quam comes Allobrogum, regum de gente uetusta
 Ortus, et ipse suis Rainaldus clarior actis
Progenuit, moriensque tuos Burgundia fines
Orbate in teneris et pupillaribus annis,
[260] Et ualidas urbes, munitaque castra reliquit.
   Hec adeo tellus a sedibus incipit illis,
Qua Basilea suos uicino flumine muros
Alluit [17 1Kb] et Rhenum uenientem leta salutat:
Innumerosque tenens populos hinc Gallica rura
[265] Mordet: at hinc rigidis scopulose rupibus Alpis
Arctatur, tractuque pari protenditur, usque
Qua rapidus primas Rhodanus maris influit undas,
Quaque caput regni sedesque fuisse uetusti
 Fertur Arelatum, priscorum curia regum;
[270] Teque sibi iungens equo Prouincia iure,
Nomen apud ueteres regni titulumque gerebat;
Cuius Arelatum sedes et finis ab illa
Parte ferebatur, donec suprema uoluntas
Regis Rudolphi regnis accedere nostris
[275] Iussit, et antiqui detraxit nomen honoris:
Ut iam non regnum, sed sit bona portio regni.
Has ibi metropoles et primas nouimus [18 1Kb] urbes:
Chrysopolim placidam, Lugdunum, siue uiennam,
Queque tuos spumante mari Prouincia fines
[280]  Claudit Arelatum, ualidis obnoxia uentis.
Chrysopolim Dubius, reliquas prelabitur amnis
Maximus Allobrogum Rhodanus dominator aquarum.
   Hanc comes antiqua ueniens ab origine regum
Guilelmus quidam, puerum quem fama uocabat,
[285] Possedit, quem conspicuo produxerat ortu
Chunradi germana Ducis; quo fraude suorum
 humanis rebus adempto,
Proximus agnatus comitis Rainaldus, et heres
Legitimus, tante nactus moderamina summe,
[290] Iure suo nimirum [19 1Kb] et claro sanguine fretus,
 Teutonicos reges, edictaque sepe uocatus
Spreuit, et Allobroges aliis sub regibus esse
Indignum reputans, nimium memor ille uetuste
Libertatis erat, regemque superbus agebat.
[295] Donec ob innumeros fastus sententia tandem
Ultrices in eum deprompsit regia uires,
Ereptamque uiro, regni sub iudice, terram
Nomine Chunrado fisci concessit habendam:
Et [20 1Kb] quasi proscripto regni spretore rebelli,
[300]  Proximus exstincto succederet ille nepoti.
Qui mox concessos armato milite fines
Irrumpens, regale sibi defendere donum,
Et ualida sancire manu tentabat: at ille
A patribus suscepta suis tutare laborans,
[305] Plurima conseruit diuerso prelia casu.
Has inimicitias tandem sub tempore nostro
Regia sopiuit tali solertia pacto:
Scilicet ut geminas illis in finibus urbes,
Lausennam, gelidaque sitas in rupe Gebennas,
[310] Bertholdus regeret, reliquas Rainaldus haberet.
Hanc reor ob causam, regni pro parte uetusti
Maluit Allobrogum rector Bartholdus haberi,
Quam comes [21 1Kb] : in solito Rainaldus nomine mansit.
 Hoc quoque defuncto, tanti patris unica proles,
[315] Iure sibi patrie delatum sortis honorem,
Magnaque sub teneris moderamina sumpserat annis,
Eximio nuptura uiro, generosa Beatrix.
   Ergo dato passim uarias rumore per urbes,
Aduenisse diem, quo festa lampade princeps
[320] Dignetur sacri sociam sibi iungere lecti
Et meliora nouis sponsalia ducere fatis:
Undique magnifici proceres ad magna uocati
Conueniunt, urbemque petunt, cui nomen ab herbis
Esse putant, lingue uulgaris nomine tractum:
[325]  Ut tanquam medii circa precordia regni
Eximium celebretur opus, famosaque sedes
Illa locum tanto dignum concedat honori.
Quanti pontifices, quanti colere potentes,
Que facies procerum, quis honor, que gloria rerum,
[330] Quisue fauor populi, seu que deuotio cleri,
Qui uelit expressis metiri singula uerbis,
Hunc ego littoreas numerare fatebor arenas
Posse, uel in magno radiantia sidera celo.
Hoc rerum splendore sacros regina mariti
[335] uenit in amplexus, comitesque, regesque, ducesque
Felici paritura trono, te maxime, qui nunc
Fortiter Ausonias urbes, Henrice, regendo
 Grande tibi nomen primo nancisceris euo:
Et te Sueuorum ductor Friderice paterni,
[340] Quod tua facta probant, dignissime nominis heres:
Te quoque cum magno preclare laudis Othone
Insignis Chunrade puer: cunctisque minorem
Sed non dissimilem morum probitate Philippum.
Hos equidem partu felici femina princeps
[345]  Edidit, et plures generoso forsitan aluo
Terrarum dominos longe lateque potentes
Progenitura fuit, si non florente iuuenta
Inuida fallaces rupissent stamina Parce.
Heu mihi, quam celeri dominatrix inclyta fato
[350] Occubuit, uiduumque uirum, prolemque reliquit.
Iam tamen Augusto dominantes cum patre natos
uiderat, impressamque tuis, Henrice, coronam
Temporibus: cum de toto simul orbe uocatos [22 1Kb] ,
Quanta nec ante fuit, nec creditur esse futura,
[355] Moguntina suos aspexit curia patres.
    Nondum collectos ad gaudia tanta potentes
Ad proprias sedes, nataliaque arua reuerti
Passus erat princeps; sed adhuc Humenea sacroque
Carmina digna toro, solemni curia plausu,
[360] Et felix omen, uotiuaque festa canebat:
Cum rediit Graia Stabulensis ab urbe Guibaldus,
Legatique simul, regis mandata ferentes.
Qui tamen ob fraudes aliorum, quos prius idem
Egregio Manueli orator [23 1Kb] miserat urbis,
[365] Auribus, et facie tam leto tempore, tanti
Principis indigni, longe consistere iussi,
Expauere graues offensi Cesaris iras.
 Nam qui predicti mandata priora tyranni
Ausonias urbes, Etruscaque arua tenenti
[370] Attulerant, Friderice, tibi, gentilibus usi
Fraudibus, impressas falso sub nomine regis
Mendaces [24 1Kb] chartas sibi confecere sigillo.
Quos bene rex habitas, postquam cumulauit honore,
Muneribusque datis, referendaque fausta tyranno
[375] uerba suo, placideque dedit consortia pacis,
Dimisitque uiros: cum regia signa remensis
Alpibus audirent ad Transalpina redisse:
Protinus Apulie populos et menia falsis
Subreptisque dolo Campana relatibus implent;
[380] Littoreas urbes sese, uicinaque Ponto
 Oppida, munifico falsis a principe signis
Accepisse probant: ignauaque [25 1Kb] pectora uulgi
Fraudibus, et Graio corrumpunt nequiter auro,
His comes Andreas Capue, proscriptaque turba
[385] Nuper ab exsilio nostro sub rege reuersa,
Atque Cauillensis Robertus nomine quidam
Eximia uirtute comes; seu gratia nostri
 Principis, aut odium Siculi, seu maxima merces
Impulerat, ceptis tota uirtute fauebant.
[390] Preterea dominis infidum ac mobile uulgus
Pondera seruitii, Siculeque tyrannidis optans
Abiecisse iugum, sceleri prestare fauorem
Gaudebat, rerumque sequi momenta nouarum.
His opibus freti Barum petiere, locumque
[395] Presidii ualidam quam [26 1Kb] premuniuerat arcem
Milite non pauco Siculus, certantibus armis
Oppugnant, capiuntque manu, possessaque bello
In sua iura nouis traducunt menia, fatis:
Non sine clade tamen: nam maximus unus in illis
[400]  Gaudia Palologus letho turbauit acerba;
Cuius aromatico conditum corpus odore
Turba comes patrio transmittit mesta sepulcro.
   Iamque per Ausonias urbes uulgatus adusque
Principis ingenuas rumor peruenerat aures,
[405] uel summum clausisse diem, uel pondere morbi
Guilelmum proprii priuatum munere sensus,
Nec ratione frui, cunctasque in finibus illis
Fede [27 1Kb] Graiorum deceptas fraudibus urbes.
Quod satis indignum Cesar, penitusque pudendum
[410] Duxit, et ingenti turbatus inhorruit ira.
 Nam licet a Siculo Romani nominis urbes
Hactenus inuasas, mutilataque regna doleret:
Turpe tamen magis hoc, et fedius esse putabat,
Menia capta dolo, seductaque turpiter astu,
[415] Seque sui falsa delusum nominis umbra.
Nam quod tam longa Siculum gaudere rapina
Tam patiens tulerat, iustamque represserat iram,
Hactenus occultis, penitusque latentibus actum
Quis dubitet causis? ubi [28 1Kb] tandem tempore nostro
[420] Aeternum ueteri finem positura querele.
Nobilis e Sicula tibi rex Henrice ueniret
Nupta domo, gemini pax et concordia regni.
 Forsitan hic facinus, commentaque fraudis inique,
Graiugenumque dolos Graiorum morte piasset;
[425] Aut inhonoratos, et probra grauissima passos
Turpiter Argolicam repedare dedisset ad urbem,
Ni bona pars procerum, legatis parcere regem
Censeret, famamque bonam preferre dolori.
 Sic demum Graiis adeundi copia regis,
[430] Temporis atque loci prescribitur ordine certo.
Non tamen inuicti fera principis ira resedit
Donec in Apuliam proceres ultricia regni
Iurauere sequi condicto tempore signa.
   Iamque graues ultrix Alemannia mouerat iras,
[435] Magnaque terrifico properabat cepta tumultu:
Cum nouus ex Latio rumor, meliorque priori,
Hostibus exstinctis, Siculo uictore receptas,
Quas sibi subdiderant fallaciter, attulit urbes.
Ergo alio princeps tantarum pondera rerum
[440] Flectit, et in Ligures properat conuertere bellum;
Innumerasque suo signatas nomine chartas
 Destinat ad proceres, ita regia iussa ferentes:
   Si non perspicuis patuisset cognita signis
uestra fides, multoque prius sudore labores
[445] Pignora sincere mentis manifesta dedissent,
Non ita secure uestrum peteremus, ad omnes
Auxilium, diuersa ferunt quos tempora, casus:
Sed quia deuotos, uelut officiosa supremo
Membra decet capiti, nobis cognouimus esse,
[450] Nunc hoc, nunc aliud mutato tempore uestris
Mandamus studiis: sic rerum postulat ordo:
Sic uariat fortuna uices, nullosque timemus
Ob decus imperii uobis sociare labores.
Apulie bellum, quod paucis ante diebus
[455] Sanximus Herbipoli, uobis impune remitto.
 Preuenit siquidem nostros fortuna labores,
Magnaque sublatis periere negotia causis.
Altera iam nostros exspectant bella lacertos,
Egregium uirtutis opus, pulchrique laboris:
[460] Imperii satiare minas, cunctisque per orbem
Gentibus et populis, Ligurina funditus urbe,
Ut decet, euersa, nostrum sancire timorem:
Que semper Latiis fallax, infida, rebellis
Regibus, et nulli docilis seruire potenti,
[465] Precipue nostris tumefacta repugnat habenis,
Et quasi degenerem, timidumque [29 1Kb] et mente carentem
Contemnit, nec posse putat punire nocentes,
Quem nimis expositum uenie, segnemque malorum
 Aspicit in penas; patientia nostra timori
[470] Illa teste [30 1Kb] datur: nescis, heu [31 1Kb] perdita, nescis,
Quem stimulas peritura uirum! sentire decebat [32 1Kb]
Te quoque, quod sensit consors et conscia culpe
Infelix Terdona tue: ceu corruit illa,
Tu quoque uicta cades; tanto grauiore ruina,
[475] Quanto nunc [33 1Kb] aliis tibi firmior ipsa uideris.
 Parua cadunt leuius, non multa mole premuntur:
Magna sub ingenti franguntur pondera lapsu [34 1Kb] .
Nunc age, magnifici proceres, ingentibus actis [35 1Kb]
Intrepidas adhibete manus, et iusta ferentes
[480] Arma, laboranti mecum succurrite regno.
Tutius est ferro iam putrida membra recidi,
Quam partis uitio totum tabescere corpus.
Hec est illa nocens, que cunctas fortior urbes
Persequitur, nostramque premit sine fine Papiam;
[485] Que Cumam Laudamque, nimis uicina, perenni
Insectans odio, crudelibus urget utramque
Terrificatque minis, aliasque ferociter armis
Euertit, pressasque tenens in puluere, uictum
 Non patitur releuare caput: regnique superba
[490] Contemnit, ridetque minas: quas odimus urbes
Diligit, et contra quas nos dileximus, odit.
Terdone ueteres, nobis prohibentibus, arces
Erigit, et uetitas audet sarcire ruinas.
Nec timet iratum, quem scit procul abfore regem,
[495] Nec putat ulterius nostros sentire recursus.
Fallitur, et uano ducit solatia uoto:
Sperato citius castris Ligurina prememus
Menia; completo bellum condiximus anno.
Tunc nobis meritas cogetur pendere penas:
[500] Et que nunc alias tutatur, et erigit urbes,
Non nisi post longum tempus renouanda iacebit.
 Ergo uiri fortes, uobis asciscite, quantas
Quisque potestis opes, uti cum se torserit annus,
Totus apud nostram coiens exercitus Ulmam
[505] Me duce per rigidam securus et integer Alpem
Transeat, et fortem [36 1Kb] satis impiger occupet urbem.
Neue sub hac specie uos ad maiora uocari,
Aut Appenninum traduci forte putetis,
Sit procul iste metus: Ligurum non longius urbe
[510] Cogendum quemquam per regia nomina iuro
   Interea solito belli fremebunda tumultu
Urbs Ligurum, postquam natalia rura tenere
Comperit euicta regales Alpe cateruas:
 Ticinum geminis incingere pontibus amnem
[515] Aggreditur, pauidam solita feritate Papiam,
Ac circumpositos flammis simul atque rapina
Depopulatur agros; mortalia [37 1Kb] corpora ferro
Confodit, aut duris astringit capta catenis:
Lunellum renouat, Terdone menia raptim
[520] Erigit, atque nouas properat sarcire ruinas
Haud procul a tutis Ticini menibus alto
Fulgebant castella loco, de nomine certum
  nil tradidit usus.
Hec tunc Guilelmus Ferrati marchio montis
[525] Menia seruabat, simul et Ticina iuuentus,
Presidio submissa loci; sed fortior hostis
Expugnata diu tandem munimina uictor
Occupat, et captis multo uix obside uitam
Indulgens, proprio componit federa nutu.
[530] Que tunc [39 1Kb] ob leges, et formam pacis iniquam
Spreuit, et abiecto Ticinum pondere rupit.
   Ergo ubi festa suum ceperunt gaudia finem,
Protinus Herbipoli procerum cum parte relicta
Norica castra petens, ibi rex ad tempus agebat.
[535] Hic, ut erant iussi, legati regis Achiuum
Occurrere uiro: mandataque regia regi
 Notificant, quorum series  hec est [40 1Kb] :
Uxorem clara regum de gente suorum
Spondebant, thalamosque nouos et federa pacis
[540] Perpetue, nexu solido firmare parabant.
Huic quoque predicte restabat et altera cause:
Nam duce Boricio tumidorum rector Achiuum,
Nuper ad Hungariam magnum direxerat agmen:
Cuius ut interiit bello pars magna cruento,
[545] Cum duce fusa suo Scythica perimente sagitta [41 1Kb] ,
uiribus ipse suis uindictam sumere cladis
Inualidus, nostrum, quem nouerat omnia posse
Orabat regem, seuis indicere bellum
 Gentibus, ultoremque suis asciscere factis
[550] Tentabat; sed causa uirum spes utraque lusit.
Nam meliora sibi thalami iam federa rector
Iunxerat; at [42 1Kb] bellum breue tempus, et altera belli
 Fortius incumbens priuati cura uetabat.
   Inde Ratisponam princeps, et publica regni
[555] Cura uocat proceres, et rerum fama nouarum.
Hic inter regis patruum, regisque nepotem,
Hactenus occultam de pacis federe formam
Nunc tandem uulgare parant, et ferre sub auras:
Que qualis fuerit, rerum satis ordo docebit.
[560] Nam patruus regis per septem signa ducatum
Rite resignauit; que tradidit ille nepoti.
E quibus ille duo patruo tradenda resignans,
Austriaca iura uiro pariter cessura reliquit.
Marchia tunc tellus erat hec, nunc uero ducatus.
[565] Namque uolens prisci defendere nomen honoris
 Rex patruo, cum tres comitatus ille teneret:
His quasi compactis, et in uno corpore iunctis,
Consilio procerum celebrem dedit esse ducatum.
Neue secuturi factum subuertere reges
[570] Aut reuocare queant, regali tuta sigillo
Argumenta duci, monimentaque certa reliquit.
Utque bono pacis cunctas florente per urbes
Hec quoque regali frueretur munere tellus.
Ultima iuratam suscepit Norica pacem.
[575]    Sic uelut antiqui reuocato tempore secli
Aurea pacifico sub rege reuixerat etas.
Sed quantum placide, firmata pace, quietis
Prestiterat nostro regis presentia regno,
 Italicis tantum populis iniecerat absens
[580] Cladis: et astrictos laxauerat ante furores.
Sic dum dimidium tenebris absentia solis
Infuscat mundum, reliquo presentia lucem
Fundit, et alterno partitur lumine celum.



LIBER SEXTUS


 Ergo reformate post tempora plurima paci
Nobilis arridens leto Germania uultu,
Dulcia sepositis tractabat gaudia curis.
Mutatos sese, mutataque secula leti
[5] Credebant homines: celi quoque blandior aura
Spirabat, meliorque dabat sua munera tellus
Non tamen in tanta princeps ignaua quiete
Otia carpebat, credens hoc perdere tempus,
Quo nichil adiectum regni prouentibus esset:
[10] Quamque aliis dederat pacem, sibi sponte negabat
Ergo nouam nactus tentandi fortia causam,
 Constituit seuis indicere bella Polonis.
   Hos, ut fama tenet, populos a cardine primo
Solis, et estiuo Phebee lampadis ortu,
[15] uistula precingens torrentibus alligat undis:
At que fumantem mergi uidet equore Phebum.
Hanc rapido cursu prelabitur Odera partem:
Quod latus imbriferos telluris respicit Austros,
Rura Bemorum, siluis horrenda uetustis
[20] Tangit: ab arctoa Scythici maris estuat ora
Fluctus, et indomiti sedem posuere Ruteni.
Hec regio Sclauos complectitur, atque Polonos,
Et gentes alias, quarum nec barbara nobis
 Nomina, nec rigidi possunt notescere mores.
[25] Terra suo munita situ, uix hostibus ullis
Armata tentanda manu: gens aspera cultu,
Terribilis facie, morum feritate timenda;
Horrendo uiolenta sono, truculenta, minaxque,
Prompta manu, rationis inops, assueta rapine,
[30] uix hominum se more gerens, horrore ferino
Seuior, impatiens legum, cupidissima cedis,
Mobilis, inconstans, acerrima, lubrica, fallax,
Nec dominis seruare fidem, nec amare propinquos
Sueta, nec affectu pietatis docta moueri.
[35] Hec partim natura dedit: partimque nocentes
Tabida pestifere faciunt contagia plebis.
Nam quecunque iacet Scythico breuis insula Ponto,
 Qui tenet hanc populus, nec terram uomere sulcat
Frigore perpetuo sterilem, nec squallida duro
[40] Rura ligone mouet, nec uitem copulat ulmo,
Nec legit arboreos, autumni munera, fetus:
uenatu tantum, crebrisque alimenta rapinis
Querit, et assiduis pirata senescit in undis.
At si quando famem penuria longa ciborum
[45] Asperat,  sua membra uicissim
Pestifero miseri morsu lacerare teruntur:
 Nec genitor nato, nec fratri parcere frater
Nouit, et elixa recreatur filia matre.
[50] Non tamen inuictam terre populique ferocis
Asperitas potuit regis compescere mentem,
Quo minus ad certos secura mente labores
Tenderet, et iustam uindicta pasceret iram.
   Hec siquidem tellus communi iure tenenda
[55] Funiculi sub sorte tribus deuenerat olim
Fratribus, egregii generis; sed nomina nostris
Barbara legitime nequeunt accedere libris.
Horum, qui reliquos ortu precesserat, unus
Dux erat, et nuptam [43 1Kb] cognatam regis habebat,
[60] Nomine Gertrudem, Leopoldo patre creatam.
Cuius ob inuidiam [44 1Kb] fratres ceruice rebelli
Abiecere iugum, pulsumque e sede paterna
 Compulerant [45 1Kb] tota profugum discedere terra
Ille sua pariter fugiens cum coniuge, regem
[65] Chunradum petiit: scelerataque facta suorum,
Aerumnasque suas, ereptaque iura ducatus
Affini, regique suo deflebat: at ille
Imperiosa satis regni mandata, minasque
Misit, et ereptos reddi precepit honores.
[70] Intumuere truces, nec regia iussa, nec acres
Exaudire minas, nec iam parere iubenti
Curabant: missisque aliis, iterumque remissis,
 Spernebant tumidi, fraternaque iura [46 1Kb] tenebant.
Sic dux predicto longum sub principe frustra
[75] Fleuit, et assidua mansit uetus exsul in aula.
   Ast ubi felici Fridericus regia gessit
Sceptra manu, patruique loco suscepit agendum
Quidquid inexpletum, dubiumue reliquerat ille:
Sepius admoniti, nec tunc quoque rapta iubentem
[80] Reddere germano, timuerunt spernere regem;
Nec iurare fidem, nec prisco more tributa
Annua, quingentas curabant pendere marcas,
Omine non fausto; nam postquam sepe repulsa
Infremuit iusta patientia nobilis ira,
[85] Agmina confestim rapiens per iniqua uiarum,
 Difficilesque locos, et quos prestruxerat hostis
Obiicibus [47 1Kb] uastis aditus, peruenit adusque
Odera Germanos qua separat, atque Polonos.
Hanc neque Chunradus, neque regum tempore prisco
[90] Distantem ripis, tumidamque rapacibus undis,
Armata transire manu tentauerat ullus.
At rex inuictum, quod suscepisset agendum,
Nil patiens, ipsam que cunctis imperat, acri
Ingenio feruens, naturam uincere tentat.
[95] Protinus innumeras sociis contexere puppes
Imperat, ut rapidum toto simul agmine flumen
Exsuperet, pariterque uiros transmittat, equosque.
    Obstupuere rei, postquam sua rura tenere
Et ripam cunctis intactam regibus ante
[100] Conspexere uirum, uexillaque regia campis
Irradiare suis: pauidique fugacia turpi
Terga dedere fuge [48 1Kb] : quamuis ea castra Polonos,
Pomericos, Bruscos [49 1Kb] , Parthos simul atque Rutenos,
Atque truces populos Scythie totius haberent:
[105] Neue secuturis optata cibaria tellus
Presidiumue ferat, uillas, atque oppida tuta,
Castraque per longos uix expugnanda labores
Exurunt flammis, spoliataque rura relinquunt.
Nec minus a tergo, quecunque illesa manebant,
[110]  uastabat princeps: his qui sibi mente feroci
Parcere noluerant, indignum parcere ducens.
   Tum demum tumidis e fratribus alter, iniqua
Qui profugi sedem fratris ditione tenebat,
Ut uidet interitum tandem certumque grauemque
[115] Aduenisse suis irato principe rebus,
Clamque palamque suos mittens, iterumque remittens,
 Sepius accitos affatu supplice cepit
Compellare patres, et deditionis aperte
Principis arbitrio legem, ueniamque pacisci.
[120] Quam miser hoc pacto tandem tulit, ut duo regi
Millia marcarum, bis centum uero ministris
Penderet, argenti marcas bis mille probati [50 1Kb] ,
Mille alias proceres studiorum premia ferrent,
Bis centum sacre daret officialibus aule:
[125] At tibi, que [51 1Kb] rutilo fulgebas digna metallo,
Corporis ad cultum, generosi germinis aurum,
uiginti magnas daret, uxor regia, marcas:
Iuraretque fidem regi, dignumque fauorem,
Nec se de solio fratrem pepulisse paterno
[130]  Dedecus ob regni iurando iure probaret:
Denique uirgineam se presentaret in urbem,
Staturus fratri summo sub iudice regni,
Signaque trans Alpes deuotus regia miles
Preuaricatricem Ligurum sequeretur ad urbem.
[135] Hec ubi iurando firmauit, et obside multo,
Rursus ad obscenos mores, uitiumque recurrens,
Rupit, et Aeoliis dedit irrita ferre procellis.
Nam neque castra sequi uoluit, neque uenit ad illam,
Quam rex fraterne liti condixerat, urbem.
[140]     uictor ad Herbipolis famose menia princeps
Signa refert; ibi tunc alios rectoris Achiui
Legatos, Graie portantes munera pompe,
uerbaque mandatis satis ampullosa superbis,
Occurrisse ferunt; quos, ut uentosa loquentes,
[145] Iactantesque sui nimium magnalia regis,
Urbano sermone diu gestire, benignus
Rector inoffensa patienter pertulit aure:
Spreuit, et irrisos probris fortasse lacessi
Dissimulans sineret, ni se peccasse fatentes
[150] Elati stultique uiri, generosa potentis
Fletibus et gemitu mouissent pectora regis:
Iurassentque simul, nunquam se talia regnis
Ferre suis, Graiasque domi suspendere nugas,
uerbaque cum patriis phalerata relinquere tectis,
[155]  Si quando nostram casus reuocasset ad urbem [52 1Kb] .
Sic tandem tuti, uox tota mente recepta,
A summo petiere uiro,  ut princeps puerum presentibus illis
Accingi gladio Fridericum rite iuberet.
[160] Hec amitam pueri, consortem regis Irenen [53 1Kb]
Argolici, mandasse, ac sepe rogasse ferebant,
 Astipulante uiro, propter consortia magni,
Quo pueri patrem fuerat complexus, amoris:
Donaque larga quidem tam nunc, quam sepius ante,
[165] Miserat egregii puero regina decoris,
Mandatumque uiris dederat, non ante reuerti.
Quam domine possent ea gaudia uisa referre.
   Nec minus Henrici, sub quo tunc diues agebat
Anglia, contigerat legatos regis adesse.
[170] Hi quoque compositis mandata loquacia uerbis,
Et pretiosa sue portabant munera terre.
Quorum precipuum miro spectanda decore
Scena fuit, cui nec similem uidere priores,
Nec, reor, ulterius series uentura uidebit.
[175]  Materiam queris? peregrino stamine texta
Creditur: artis opus? miras habuisse figuras:
Pondus? humo tolli manibus, nisuue nequibat;
Arte leuabatur, spatiosaque iugera campi,
Multorumque capax hominum, plus quinque tenebat.
[180] Hec igitur tanto radiantia dona decore
Regia mellifluis ornauit epistola uerbis.
   Anglicus Augusto rex grandia [54 1Kb] , uera monarche
Optat, et eterne felicia gaudia uite:
Sit tibi uera salus, rex optime, semper ab illo,
[185] Qui bonitate sua dat regibus esse salutem,
Inspiretque tuo bona celitus omnia cordi,
 Cuius clausa manu regum pia corda feruntur.
Gratulor, et nostris merito congaudeo regnis,
Cum tu cunctorum, quos cernunt sidera, regum
[190] Maximus, et toto nulli cessurus in orbe,
Federa nostra tamen, regnique minoris, amico
Affectu non spernis opes: missisque frequenter
Muneribus, scriptisque [55 1Kb] potens nos rector honoras,
Munera grata quidem, sed longe gratior illa,
[195] Que facit ut nobis sint munera grata uoluntas;
Que sese nobis de tanto culmine rerum
Inclinat, nostreque petit consortia pacis.
Atque ideo quidquid nostris promittere regnis
 Aut fecisse licet, deuota mente uolentes
[200] Spondemus, cupideque tuo sacramus honori.
Sit precor in populis pax et concordia nostris,
Unus amor, sincera fides, commercia tuta:
Obsequiis nostris, studiisque fidelibus opto
Uti sepe iuuet, raro contingat egere:
[205] Auxilii quoties aut res, aut tempus egebit,
 uiribus alternis suffragia grata feramus.
Sic tamen, hic ut tu, qui me cunctosque per orbem
Precellis reges, ius arbitriumque iubendi,
Ut decet, obtineas; mihi sit parere necesse.
[210] Tamque tibi placeat nobis facienda iubere,
Quam nobis fecisse placet: nec fenora blandi
Querimus obsequii, nec paruis magna latenter
Premia captamus: summo sit gratia regi,
Incolumes seruamus opes, nullius egemus:
[215] Regna uigent, fortuna fauet, multisque timemur
Gentibus et populis, Aquitanica me duce tellus
Utitur, Andegauis comitem uocat Anglia regem.
 Non contra reges alios, inopinaque bella
Imploramus opem, tranquilla pace fruentes:
[220] Pace tamen media fidos optamus amicos.
De quibus, ut nobis liceat sperare, quis autem
Utilior, maiorue mihi contingat amicus,
Quam tu, quem toti Romana potentia mundo
Imposuit dominum, quem totus suspicit orbis?
[225] Munera parua tibi, sed que placitura putaui,
Mittere cura fuit: tu suscipe mente benigna,
Que ferimus, missamque tuis hanc, usibus, opto
Semper habe scenam, que te, dux optime, uelis
Protegat expansis, qui totum protegis orbem.
[230]     Nondum festinus mandata recentia lector
Prompserat, atque alii regalia tecta subibant,
Quos rex Hispanus, quos Gallia miserat, aut quos
Dacus, et Hungaricis [56 1Kb] Pannon qui presidet aruis [57 1Kb] ,
Quos alii proceres, magnum qui sparsa per orbem
[235] Regna tenent, aliisque procul dominatur in oris.
Istam quippe domum numquam sine plebe frequenti
Omnibus e terris, et ab omni gente profecta
Inuenies: ut [58 3Kb] qui linguas, moresque locorum,
Et quidquid toto rarum [59 1Kb] contingit in orbe,
[240]  Agnouisse uelit, nusquam perfectius illa
Edidicisse queat; sic plurima tunc quoque turba
Hic aderat, diuersa sonis, et moribus impar.
Munera certatim, mandataque leta ferebant,
Et sua regna pio gaudebant subdere regi.
[245] Quos placidus princeps blandis affatibus implens,
Responsis letos, donis dimisit onustos.
    Inde uiro placuit dotalia coniugis arua,
Allobrogumque domos motis inuisere castris.
Cuius ut aduentum precurrens fama per urbes
[250] Distulit, et rerum preconia magna peregit:
Protinus Allobrogum proceres, multique potentes
Italici, ueneti, Tusci simul atque Latini,
Guascones [60 1Kb] , Hispani, seu quos prouincia diues
Misit, et Allobrogum contingens Gallia fines,
[255] Chrysopolim celeres [61 1Kb] adeunt: ibi regia castra,
Teutonicasque ducum placet exspectare cateruas.
   Huc quoque Romano celebres a presule missi
 Legati uenere duo, Bernardus, et ille,
Qui post in cathedra Rollandus, nomine uerso
[260] Dictus Alexander, multos, magnosque, tumultus
Pertulit Ecclesie [62 1Kb] , cuius sub tempore longum
Schisma quater senos exarsit pene per annos.
His preter solitum census ingentis amorem
Quo Romana suos inflammat curia ciues,
[265] Hec quoque causa uie fuerat; quia nuper ab illa
Sede gradum referens, famoso nomine quidam
Anglus, apostolica multum dilectus in aula
Presul, Teutonicis fede tractatus in oris,
 Et spoliatus erat: nec adhuc crudele, recensque
[270] Flagitium, digna princeps mulctauerat ira.
Reddita magnifico super hac re pagina regi,
Plurima uana quidem, sed et hoc [63 1Kb] monuisse putatur:
Ut memor impensi tanti sibi Cesar honoris
Esset, et accepte papa donante corone;
[275] Nunquam pontificem collati muneris alto
Penituisse uiro, nec si maiora dedisset
Premia, tristitie posthac oneriue futurum.
Hec ideo princeps non contemnenda nec absque
Pondere suspectis credebat tradita chartis,
[280] Quod prius Ausoniis dum uersaretur in oris,
 Audierat Latie diffusum plebis in ora,
Et uulgo dici solitum: contingere nulli
Regna Latina uiro, nisi cui Romanus amica
Traderet illa manu, Petri sub nomine, presul.
[285] Hoc quoque Romane prostans [64 1Kb] in sedibus aule
uana loquebatur, qua uoce licebat, imago.
Hic a Romano mendax antistite pictor
Fecerat imperii sumentem iura Lutherum
 Stare genu flexo, nec non epigrammata uanus
[290] Desuper addiderat, simulatis consona rebus.
Hanc Adrianus ei, ne uere semina cladis
Res simulata daret, penitus delere figuram
Pactus erat; sed adhuc minimi promissa laboris
Distulerat, fomesque mali uiuebat imago.
[295] Ergo ubi magnificis accessit epistola uerbis,
Admonuitque uirum: satis indignatus, ab illo
Imperium princeps se suscepisse negauit.
Cumque refragari legati, et dicere contra
Tentarent, et falsa sua pro parte monerent [65 1Kb] :
[300] Infremuere duces, quos omnes aulicus ira
Ille comes precessit Otho, gladioque cruentas
Acriter educto properabat sumere penas.
 Sed rex in media, fame non immemor, ira
Corripuit, tenuitque uiros, iramque repressit:
[305] Et satis implacide dimissos, iussit eadem
Qua uenere uia, uestigia tuta referre:
Nec tamen ad dextram sit copia, neque sinistram
Detorquere gradum, nec nocte diutius una
Uno stare loco, donec referantur in urbem.
[310] Utque hec causa sue cunctis notesceret ire,
Protinus innumeris absentibus acta libellis
Innuit, et tales properat dictare querelas:
   Cum mihi consensu diuina potentia uestro
Imperium frenare manu, cunctisque per orbem
[315] Gentibus Ausonium dederit sancire timorem,
 Si quid opinato grauius, dignumue querela
Inciderit, uestras iustis conquestibus aures
Pellere [66 1Kb] non timeo; quorum me munere regna
Et primo cepisse, et nunc accepta tenere
[320] Glorior, et nunquam memorem gratumue pigebit,
Inde fit ut summi  iniquos
Pontificis uobis cogar depromere fastus:
Nam cum Chrysopoli, magno cum plebe potentum
Concilium nuper summis de rebus haberem:
[325] Aduenere duo falsi de sede prophete
Romana, qui se mandata salubria nobis
Ferre paciscentes, et toti commoda regno,
 Dulcia miscuerant [67 1Kb] secreto mella ueneno.
Nam cum cepta legi nobis a presule missa
[330] Prima parte sui sapuisset epistola pacem,
Protinus expressis ausa est subiungere uerbis,
Illius nobis collatum munere regnum,
Imperii fasces, et sceptri iura dedisse,
Et gaudere datis, et si maiora dedisset,
[335] Nunquam pontificem facti, doniue pigere.
Quem cum legati uiua quoque uoce furorem
Astruerent, tantis exarsit curia flammis,
 Ut nisi sedato tumidis presentia motu
Nostra tulisset opem, miseranda clade perissent.
[340] Ecce paterna fides, et magni presulis alma
Integritas, humilisque Petri uestigia sectans.
Iam non ferre crucem Domini, sed tradere regna
Gaudet, et Augustus mauult, quam presul haberi:
Ecclesie pacem, gladiis que rite duobus
[345] Utitur [68 1Kb] , alterutro nunquam bene firma remoto,
Scindit, et in sese geminos exasperat enses:
Dumque sacerdoti conatur iungere regem,
Non uno tantum contentus ledit utrumque.
 Quid uoluere duo gladii, quos Petrus in illo
[350] Indicat esse globo? totidem nisi nomina summi
Iuris in Ecclesia; que cum sibi mutua quondam
Federis alterni nexu suffragia prestent,
Sunt diuisa tamen: nec in unum posse uidentur
Iuncta coire caput: nec eodem sepe recurrunt
[355] Instituenda modo, licet unus utrique sit auctor,
A quo nomen habet sub celo queque potestas.
Alter honos cleri consensum postulat: alter
Arbitrio procerum, regnique fauore paratur.
Ergo quid ad summum de regni iure, quid, oro,
[360]  Pontificem spectat? nullum caput ista super se
Aspicit, excepto celorum rege, potestas.
Ecclesiam regat ille suam, diuinaque iura
Temperet; imperium nobis, fascesque relinquat.
Adde, quod infandum tractantes pectore uotum
[365] Latores apicum, mandatorumque sequestri,
Diuinas spoliare domos, sacra tollere uasa,
Excoriare cruces, abrumpere textibus aurum:
Omnia que possent, auide corradere seuis
Unguibus, et secum collecta referre parabant.
[370] Utque minus cautos mendacibus angere possent.
Ac terrere notis, impresso plurima signo
 Deprensa est uacuis apud illos pagina chartis:
Susceptura nouas quas uellent cunque figuras.
At nos Teutonico cupientes parcere regno,
[375] Et simul iniustas cleri prohibere rapinas,
uertere pestiferos a primo limine gressus
Iussimus, et uacua lusos repedare [69 1Kb] crumena.
uos  nunc proceres, quibus hanc auctoribus aulam,
Imperiumque rego, presens iniuria queso
[380] Asperet, et iustos mecum stimulate dolores.
    Interea magnos proceres, Burgundia diues
Pontificesque suis excitos sedibus ultro
Regis in occursum commouerat, omnia late
Oppida, seu ualidis munite turribus urbes,
[385] Excipiunt illum ualuis reuerenter apertis;
Queque relicta sibi iam libertate uetusta
Gaudebat tellus, uenientem milite pauco
Agnoscit dominum supplex, regemque fatetur.
Ipseque Parisie moderator et arbiter aule
[390] Milite cum multo 
Colloquii causa regem Ludouicus [70 1Kb] adibat
Ast ubi dispositis illum dotalibus aruis
Teutonicas reuocasse gradum cognouit in urbes,
Regia magnifico pacis sub imagine fas tu
[395] Misit, et equa suis ab eo mandata recepit.
    Iamque tuos Cesar peragrans, Germania campos,
Saxonie fines, claramque intrauerat urbem,
Quam prius infidis condixerat ille Polonis.
Quos ubi uelle dolum, iurataque pendere parui,
[400] Indefensa fidem cunctis absentia fecit:
Signa Ratisponam sua fert, ubi magna coibat
Concelebranda patrum solemni curia cetu.
Huc quoque Pannoniis legatio uenit ab oris,
uerba, precesque ferens Gaise [71 1Kb] sub nomine regis.
[405] Huic satis in teneris adolescens strenuus annis
Frater erat Stephanus, quem rex ad culmina regni
Aspirare dolo Bela suasore, ferebat.
 Hic placido cultu puerum nutriuerat, ut qui
uir bonus et prudens, et auunculus esset utrique.
[410] Hunc quasi suspectum regnis, et facta parantem
Impia, rex odiis uexabat frater iniquis:
Impositoque sibi funeste crimine fraudis,
Testibus, et falsis iuuenem damnare parabat
Indiciis [72 1Kb] , odiumque furens ferale coquebat.
[415] At puer in magno spem tantum Cesare ponens
Rebus opemque suis, solum ratus esse sub astris,
Qui uelit aut possit tumidos arcere tyrannos:
Hunc adiit, tumidique graues, quas senserat, iras
 Fratris, et indigno fedatam crimine famam,
[420] Exsiliumque suum deflens; insignia magni
Corda uiri, crebris tandem permota querelis
Impulit, ut seuo fratri mandata, minasque
Scriberet, et iuuenem fame, domuique paterne
Restitui, falso lesum rumore, iuberet.
[425] Ille furens odiis, et gaudens fratre remoto,
Cuius erat probitas animi suspecta nocenti,
Excusare suam fraterne [73 1Kb] crimine culpam,
 Inuidiamque sui cupiens lenire furoris,
Hec regi mandata uiros perferre fideles
[430] Iussit, et augustas his fallere uocibus aures:
Germanum, quoad usque nichil crudeliter egit,
uel latuere doli, consorti federe iuris
Participem, nulloque modo, nisi nomine tantum,
Partiri quod nemo potest, habuisse minorem:
[435] At postquam dirum [74 1Kb] patuit scelus, illud amice
Non potuisse pati: nec tunc quoque seuius actum
Aut grauius quidquam, quam quod iam fraude reperta,
Cautus ab infido se subtraxisset amico.
 Illum  coactam
[440] Sponte sua simulasse fugam, causamque doloris
Esse, quod inceptos nequeat patrare furores,
At rex huic finem nequiens imponere liti,
Cum maiora premant priuate pondera cure,
Distulit, et iuuenem ueneti per stagna profundi
[445] Prouidus Argolicam seruandum misit ad urbem.
   Hoc quoque conuentu procerum, dux ille Bemus,
Fama Labezlaum quem nominat, ob sua gesta
Fortiter et bello nuper spectata Polono.
Ex duce rex fieri meruit, gessitque potenti
[450]  Sceptra manu, cinxitque nouo diademate crines.
Protinus ad patrias uestigia rex nouus urbes
Retulit, Italico pactus sua robora bello.
   Nec minus egregium dictu pulchrumque putamus,
Quod patrui regis, dux Austricus, atque Frisinge
[455] Presul sedis Otho, studio, curaque nepotis
In pacem rediere bonam, quos ante feroces
Irarum stimuli, fraternaque rixa cruentis
uexabant odiis: cum dux abrumpere quedam
Fratris ab Ecclesia per uim tentabat: at ille
[460] Prisca sue sedis certabat iura tueri.
 His bene compositis Ripuaria Cesar in arua
Tendit, et extremos Rheni percurrere fines
Accelerat, pacemque locis, et iura reforma
Gentibus: hanc cunctis gaudens preponere curis,
[465] Ne qua parte sui nutantia regna relinquat
Rector, ad Italicos moturus signa labores.
   Rursus uangionum campos, Luthramque reuisit,
Regalesque sibi quos struxerat ipse penates,
Incoluit paucis sedata mente diebus.
[470]  Dum sibi consilio sanctorum rite uirorum
Cuncta gerenda putans, uicinis munera larga
Erogat Ecclesiis: turbeque benignus egenti
Elargitur opes: auctorem nactus in hac re
Hermannum, meritisque grauem, formaque uenustum,
[475] Sanguine conspicuum: qui tempore presul eodem
Brixinensis erat, cunctis quos Teutona tellus
Tunc habuit, clare prelatus nomine fame:
Unde uiri monitis ad magna negotia tendens,
Diuinam studiis princeps a seque, suisque
[480] Tentabat castris auertere mitibus iram.
   Iamque procellosis aquilonibus era molles
Abstulerant zephyri, senii cum frigore pulso
 Grata repubescit iucundi temporis etas,
Dum uiret omnis ager, tellusque decore resumpto,
[485] Floribus, et uiridi iuuenescere gramine gaudet:
Cum iam desuetos post otia longa iuuencos [75 1Kb]
Cura laboriferi cogit iuga ferre coloni:
Queque diu tute tenuit naualia sedis,
Nauta ratem dubias pelagi deducit in undas:
[490] Magnaque pro regno gesturi prelia reges,
Fortia belligeras reuocant in castra cateruas.
Cesar ad Italicum iam se procingere bellum
Apparat, et ualidas castris accire cohortes.
Ne qua tamen puram culpe contagio causam
[495] Infuscare queat, sanctos asciscere patres,
 Et iuste causas exponere maluit ire.
Qui postquam stimulos iam dudum bella uolenti
Adiecere nouos, iustumque, piumque fatentes,
Nomine quod regni geritur sub principe bellum:
[500] Protinus accensa stimulis grauioribus ira,
Feruet, et ultorem uenie spe tutus adepta,
In Ligurum penas princeps accingitur ensem [76 1Kb] .
   Iamque gradu refugo Romam sine laude reuersi
Terribiles nostri legati principis iras,
[505] Queque sue trepidi tulerint discrimina uite,
Quantaque probrorum conuicia, cuncta gementes
 Ediderant [77 1Kb] , Adriane, tibi, mestoque relatu
In regem nimias acuebant presulis iras.
Iam tunc Romani partes dissensio cleri
[510] Fecit, et in geminum secessit schisma furorem:
Hi legatorum partem, papamque sequuntur,
Ast alii regis pulchrum et laudabile factum
Excusant, fortemque uocant, dignumque corona:
Ac uelut elatos culpant, nimiumque tumentes
[515]  Dissidii causam, fomentaque prima dedisse.
Illa dies causam, momentaque prima malorum
Prestitit, et longo [77* 1Kb] uicture tempore pestis.
Principis, an pape fuerit pars iustior, alter,
Qui melius potuit cognoscere, iudicet: at nos
[520] Ignari rerum, partem ueneremur utramque.
   At presul subita [78 1Kb] nimium quoque feruidus ira,
Presulibus nostri tam seua piacula regni,
Contemptusque suos mestis deflere querelis
Accelerans, tales ferri iubet undique chartas.
[525]    Si satis unanimes in Christi nomine fratres
Estis, et eiusdem proles certissima matris,
Contemptus nostros, et sacre scandala uobis
Credimus Ecclesie magno uentura dolori.
 Quam male legatos maiestas regia nostros
[530] Audierit, quantaque furens exarserit ira,
Unius falso decepta interprete uerbi,
uel qui presentes aderant, uidere; uel absens
Si quis erat, potuit certis audire relatis.
At nos, teste Deo, quod sceptrum iuraque regni
[535] Diximus a nobis illi collata fuisse,
Non donata quidem, potius sed tradita nostro
Illa ministerio, uel ei commissa, per illud
Credidimus uerbum sat recte posse notari.
Nunquid ob ambigui suspecta uocabula dicti
[540] Debuit in tantam succendi filius iram,
uerbaque mandatis opponere dura paternis?
Adde, quod eximio famosos nomine nostri
Custodes lateris tanta feritate lacessi
 Pertulit, ut gladios, et seua piacula mortis
[545] uix fugerent: uetitosque ultra procedere tristes
Turpiter, ac trepidos ad limina sacra remisit.
Neue quis ad nostram de toto corpore regni
Audeat ulla sui deferre negotia sedem,
Obseruare aditus, angustaque claustra uiarum
[550] Dicitur, et mediam positis custodibus Alpem.
   At uos, Ecclesie fortes ualideque columne
Pontifices,  uos hec iniuria tangat:
Proque Dei fortem stabiles opponere murum
[555] Ne trepidate domo, solida que, preside Christo,
 Aedificata petra, quamuis concussa procellas
Sentiat, euerti tamen, et succumbere nescit.
Ac primo iuuenem [79 1Kb] monitis inflectere regem
Cura sit, ut tantum properet purgare reatum
[560] Auctoresque mali, rabide feritatis Othonem,
Rainaldumque simul: quorum comes aulicus alter,
Alter in Ecclesia falso iam nomine culmen
Pontificale tenet: famosi criminis ultor
Corrigat, et digna manifeste puniat ira:
[565]  Obsequiumque Deo, nobis impendat honorem,
Illis [80 1Kb] spem uenie, cunctis exempla relinquat.
   Talibus acceptis a summo presule chartis,
Pontifices uno sic rescripsere tenore:
Scimus, et a Domino stabili promissa tenemus
[570] Indubitata fide, nunquam de sede mouendam,
Quam Petrus in solida fidei consistere iussam
Protegit Ecclesiam iusto sub preside, petram.
Cum tamen insolitis sedes Romana procellis
Concutitur, capiti totius corporis angor
[575] Condolet, uniusque dolor transfertur ad omnes.
Hinc fuit, alme Pater, cum regia pectora nuper
Illa recens dubiis mouisset epistola uerbis:
Cum fremerent regni proceres, strepituque feroci
 Obstruerent stupidas insuetis uocibus aures,
[580] Ut neque fulmineam, te contra, principis iram,
Et seuas stimulare minas, nec rursus in illum
Munimenta tue parti prestare liceret.
Ut si forte nouo lunam concurrere soli
Aetheris impulsu mirantia sidera cernant,
[585] In neutram belli secedere territa partem
Forsitan audebunt, et compatientur utrique.
Hunc uelut innato, proprioque calore timendum
Horrebunt: isti placide magis, atque labore
Assuete socio densas purgare tenebras,
[590] Prestabunt tacitum, nil amplius ausa, fauorem:
 Sic nos Cesareas et formidauimus iras,
Et tibi, qua licuit, fauit secreta uoluntas.
Illa tamen dubii sensus defendere uerba,
In tanto procerum fremitu, medioque furore,
[595] Omnibus infestis, nullo presumpsimus ausu.
Que super hec nobis mandata legenda dedisti,
Legimus, et monitis cupidi parere paternis,
Protinus ammonitu [81 1Kb] regalia pectora blando,
Iamque soporatas precibus demulsimus iras:
[600] Cuius ut expressas possis agnoscere uoces,
Dulcibus alloquiis ita respondisse putato.
Imperium geminis disponitur, inquit, habenis,
Legibus, et ueterum seruato tramite morum:
 His ego contentus, fines transire paternos
[605] Nec uolo, nec possum; neque enim prudentior illis
Laude superuacua cupio, uel maior haberi.
Debita pontifici faueat reuerentia; regnum
Legibus antiquis et prisco more regatur:
Cuius ab eterno tantum collatio rege
[610] Prouenit; ad proceres electio pertinet, in qua
Precipuam uocem presul de more uetusto
Moguntinus habet: pastori prima recentis
 Agrippina tuo conceditur unctio regis:
Imperii nitidam summo sacrare coronam
[615] Pontifici ius est; ut uero nomine possit
Non dator imperii, sed confirmator haberi.
Hec ego magnorum suscepi iura parentum,
Hec retinere libet; si quid superaddere quisquam [82 1Kb]
Nititur, inualidum prorsus uacuumque relego.
[620] Sint [83 1Kb] sua iura patri: diuinis legibus orbem
Temperet: Ecclesias, quo debet, iure gubernet.
Cogitet antiquos primeui temporis annos,
Preteritosque dies, et secula prisca reuoluat:
Num Petrus? aut Clemens? num cetera turba priorum [84 1Kb]
[625]  Sceptra Latina dabat? Romanus tempore prisco
Pauper erat presul; regali munere creuit:
Nec tamen ut fasces, et regni iura Latini,
uel dare presumat, uel cuiquam tollere possit.
Excessere modum magnorum munera regum,
[630] Si tantum cuiquam ius in sua regna dederunt.
Sed neque tanta fuit largitio, nec dare quisquam,
Quo caret ipse, potest: huius collatio regni
Auctorem sortita Deum, contingere nulli
Iure potest hominum: collator muneris huius
[635] Est Deus, hoc summis regnum confertur ab astris.
Hoc tamen arbitrium Romanus tempore nostro
uindicat antistes, documentaque uana figuris
 Exprimit, et chartis dat grandia uerba superbis.
Iamiam picture, moneo, tollantur inanes,
[640] Cauta uerecundis mitescat epistola uerbis.
Iam ueris tractare libet; iam muta loquaxue
Cedat, et e medio mendax tollatur imago.
Quid sua uerba ferant studeat pensare prius, quam
Regales incauta manus reprobandaue tangant,
[645] Si cupit Ecclesie pacem cum regibus esse.
Nec sumus ignari, patri quid filius, aut quem
Debeat ille mihi uersa uice iuris honorem.
Legatos siquidem minime procedere passi,
Non [85 1Kb] in contemptum diuini Patris [86 1Kb] ad Urbem
[650] Iussimus, aut odio, uestigia uersa referre:
 Sed quia multa noue secum molimina fraudis,
uel iam scripta notis, uel adhuc scribenda ferentes
Optabant miserum premere atque exsugere [87 1Kb] clerum,
Diuinas spoliare domos, secumque referre,
[655] Quo nunquam Romana sitis satiabitur, aurum.
An pulchrum satis est, et summo presule dignum
Impressas signo uacuas emittere chartas,
 Quas possit lator uariis inscribere nugis,
Cum uolet, et miseris falsas affigere [88 1Kb] culpas
[660] Laturus ueram ficto pro crimine predam?
Nam quod me queritur, positis custodibus omnes
Preclusisse uias: nec me fecisse negabo,
Nec nisi propensa [89 1Kb] factum ratione fatebor.
Si quis habens causam, sacra limina, iure probatam
[665] uel peregrinus adit, uia libera rite patebit:
At si quis nugas, pacis turbator, inanes
Illuc ferre cupit, nusquam transire licebit.
   Hec de responsis diui, Pater optime, regis,
Salua pace tua, tibi rescribenda putamus.
[670] Nam que preterea superaddidit, utpote quosdam
 Pactorum tacitas, ignaro principe, leges,
Contractusque nouos, et conspirata latenter
 Federa cum Siculis, melius reticenda uidentur.
Ille Palatinus iam tunc a principe nostro
[675] Regius Italicas ueluti precursor ad urbes,
Non aderat premissus Otho: Rainaldus, eodem
Accelerare parans, multis presentibus ante
Immunem culpe, populique furentis ab ira
Protexisse uiros, multo se teste probauit.
[680] Nunc, age, tranquille sanctissime pacis amator,
Iustitie speculum, placidorum sanctio morum,
Nunc, age, deposita, si quam dolor intulit, ira,
In melius mentem reuoca, nobisque, tibique
Consule: neu placidam mundi turbare quietem
[685]  Ecclesie regnique grauis dissensio possit:
Mitior Augustas mittenda uidetur ad aures,
Que tantos animi compescat epistola motus



LIBER SEPTIMUS.


 Iamque profecturis ad magna negotia signis
Rhetica rura tenens multo cum milite princeps,
Qua celer Augustam placido Licus irrigat amne,
Proxima uindelice tentoria fixerat urbi.
[5] Hic ex diuersis uenientia partibus orbis
Agmina, septenis placet exspectare diebus.
Cuius ut aduentum tanta Romanus in ira
Comperit antistes, uera tunc denique fama
Territus, Henricum premittens, atque Iacinctum
[10] Ire iubet, placidisque uirum mulcere loquelis,
Scriptaque pacificis minus aspera reddere chartis.
 Nam iam cum ualido prudens Rainaldus Othone
Italiam, finesque tuos uerona tenebant.
His sine Marte uiris ingressu Riuola primo,
[15] Inuictum, nullaque manu superabile castrum
Traditur; erie primis in faucibus Alpis
Exstructum ditione sua uerona tenebat.
Contulit his [90 1Kb] multum, gratosque sequentibus usus
Prestitit, ut tuto transirent agmina gressu.
[20] Tum quascunque uiros urbes, aut magna subire
Oppida contigerat, populis gaudentibus ultro
Exceptos leti decorabat cultus honoris.
Tunc proceres, clarique uiri, turbeque minoris
Ambitiosa manus, studio deuota fideli
[25]  Sacramenta dabant, cunctas seruanda per urbes:
Principis Ausonii ius, famam, corpus, honorem,
Nec se lesuros, uel si quis ledere tentet,
Usque uel ad mortem tota uirtute reniti.
   Inde tuos raptim transcurrunt, Mantua, fines,
[30] Mantua famosi musa uulgata pete,
uicinamque petunt, acturi magna, Cremonam,
Quam Padus effusis delambit molliter undis.
Huc ex Italicis confluxerat urbibus ingens
Pontificum, procerumque manus: reuerenter ab illis
[35] Susceptura sui mandata recentia regis.
Que postquam quanto decuit splendore diserti
 Exposuere uiri, placidaque hic [91 1Kb] aure uerendi
Suscepere patres, magno complenda fauore:
Inde per Aemiliam uestigia uersa ferentes,
[40] Te, Rauenna, petunt, legatos regis Achiuum,
Quos apud Anconam positos hostilia quedam
Moliri audierant  ceptis arcere parantes
Hi contra Siculum specietenus arma mouentes
[45] Pretextu belli furialia uota tegebant.
Nam que littoreis stabant in finibus urbes,
Conciliare suo, nostroque abrumpere regno,
Arte, dolo, belliue metu, pretioue parabant:
uenalesque manus et municipalia castra
[50] Conflabant multo, quod Grecia miserat, auro.
His bellatricem iuuenum Rauenna cohortem
Improba conductis merituram miserat armis:
 Ut plebs illa nichil cum spe mercedis iniquum
Iudicat, oblato nichil est quod abhorreat auro.
[55]    Inde reuertentes [92 1Kb] cum iam sua menia tuti,
uicinasque urbis portas intrare pararent,
Occurrere uiri, dignaque ferociter ira
Correptos seuo circumstrepuere tumultu.
Ductor erat iuuenis Guilelmus nomine quidam
[60] Transuersorque malus, uero cognomine forsan
Quod quasi fraude mala transuerteret omnia, dictus.
Hunc licet ante fores urbis, medioque suorum
Agmine, regalis noxe non impiger ultor,
Nec numero comitum, sed regni feruidus ira
[65] Irruit, et medium forsan mucrone cruento
Confodisset Otho: nisi multo denique fletu
 Ignaue plebis pariter, precibusque suorum
Euictus, trepido, ac sese peccasse fatenti
Donasset miseram [93 1Kb] magno pro munere uitam.
[70] His quoque dimissis Ancone proxima fortes
Castra uiri ponunt, Grecosque potenter ab urbe
Accitos, regnique minas, et iurgia passos,
Tanta quod iniussu Romani principis ausi
Ambiguis suspecta dolis incepta mouerent [94 1Kb] :
[75] Argolice secum fraudis commenta referre
Ocius, et toto iussere secedere regno.
Qui postquam Graie pepulerunt scandala pestis,
Conuerso repetunt Mutinensia menia cursu.
   Huc, Adriane, tuos regalia castra petentes
[80]  Legatos, perfusa [95 1Kb] Pado Ferraria misit:
Quos ubi tranquillos, mandataque pacis habentes,
Atque reformande paci uenisse sequestros
Agnouere duces, ad cepta negotia tutos
Dimittunt, placidumque sinunt explere laborem.
[85] Ergo Tridentine tuti cum presule sedis
Pretereunt rigidas angustis faucibus Alpes
Qui tamen illesas ad regia Cesaris usque
Castra uiris prestare uias, tutasque nequiuit.
Nam duo belligeri comites, crebrisque rapinis
[90] Assueti 
 Nudatos spoliis, captosque in dura feroces
uincula coniiciunt, tam qui ducebat euntes,
Quam qui se tutos illo ductore putabant.
[95] Nec prius emissi, proprio quam fratre Iacinctus
Obside deposito, sese, sociumque laboris,
Presule detento, miseranda sorte redemit.
Mox tamen et nutu diuino presul, et obses,
Saxonis auxilio, Romane ob sedis honorem,
[100] Saxonis Henrici, sub quo duce Norica tellus
 Tunc erat, horrisonis subduxit colla catenis;
Afflictis grauiter raptoribus, atque coactis
Reddere, que tulerant, et iustas pendere penas.
   Ergo ubi uindelice non longe a menibus urbis
[105] Augusto faciente moras, regalia castra
Ausonii subiere uiri, premittere uiuo
Pauca sono cautela fuit, quibus ira uerendi,
Si qua superstes erat, posset mitescere regis.
Hec tibi cunctorum rex angustissime regum
[110] Summus in Ecclesia Petri successor, et idem
Deuotus tibi mente pater, cultorque fidelis
Mittit apostolica premissa uerba salute:
Totaque Romani nunc maxima curia cleri,
 Te uelut eximium regem, Dominumque salutant.
[115] Cetera, que ferimus, nudis quam tradimus, ecce,
 narrabit pagina uerbis.
Protinus explicita papalis epistola fronte,
Talia continuo subnectit uerba relatu.
   Quantus in officio studiosi cultus amoris,
[120] Quanta paterna fides in te, mitissime fili,
Exstitit, ut primum diuino munere sedem,
Et pastoralis suscepi munia cure,
Indubitata tibi deuote pignora mentis
Esse reor: quod prima tui gratanter honoris
[125]  Accepi mandata libens, quodque omnia letis
Sepe ministeriis a te dictata peregi:
Quod tibi collatos diuino munere fasces
Imperii, sacram manu gaudente coronam
Imposui, uidique tuos gauisus honores;
[130] Quodque tui causa Romane iurgia plebis
Sustinui, multosque tuli, scis ipse, labores.
Inter tot ueri certissima signa fauoris,
Si quid forte tuas, ita re cogente, sub aures
uel minus exactum, uel acerbum pagina nostra
[135] Detulit, in subitam stimulari protinus iram
Non decet: in cunctis causas et tempora rebus
Aspiciat, qui uera cupit decernere [97 1Kb] iudex.
Filius ille quidem sapiens et gloria patris
 Creditur, eiusdem qui blandimenta, minasque
[140] Aequa mente libens [98 1Kb] et amica suscipit aure.
Imo, tua quod pace loquar, qui parcere uirge
Sustinet, huic odio perhibetur filius esse.
Non decuit regem, nec tanto principe dignum,
Urbanumque [99 1Kb] fuit, mea dum tibi pagina nuper
[145] Adderet ultrices uiolati presulis iras,
Obsequiique mei, non exprobrare profecto,
 Sed monuisse uolens, quedam tibi signa referret
In tantam paucis accendi uocibus iram,
Quas minus exacta scriptor ratione notarat,
[150] Ut nostri socios lateris, semperque fideles
Te quoque teste, tibi, tanta feritate lacessi,
Tanta pati sineres irati fulmina regni,
Explendique uiros cepti preclusa facultas
Cogeret irrisos ad limina sacra reuerti.
[155] Si quid in illorum factis enorme notasses,
Indignumque tuis, aut intolerabile regnis,
Significare tribus potuit tua pagina uerbis,
Atque emendandum nobis seruare reatum.
Nunc semel admonitus placide, ne tale quid ultra
[160]  Attentare uelis; transacta sequentibus, oro,
Corrige, Romane seruato sedis honore.
Nos quoque, si qua fuit turbato in corde querela,
Ponimus, et dulcem tecum partimur amorem.
Latores apicum, mandatorumque ministros.
[165] Que legis, eximio, fili, pietatis honore
Suscipe: quodque tuas per eos dictamus ad aures
Illud ab interno sinceri crede profectum
Pectoris affectu: tutosque, habitosque benigne
Hos saltem letos ad limina sacra remitte.
[170]    Hec tunc exposuit mandata recentia pastor
Ille Frisingus Otho, quem tanto maior habebat
 Hac de lite dolor, quanto propioribus illum
 tangebat curia uinclis.
Utque pie scriptis a summo presule uerbis
[175] Addidit ipse suas in pacis federa partes:
Protinus ingenui consedit pectoris horror,
Et nitidus rediit, sedato principe, uultus.
   Ut si forte rosas et candida lilia nimbus
Contudit et nitidum uirgis decussit honorem:
[180] Horrent informes spine, frustraque petiti
Querentem fallunt nudato stipite flores.
Mox ubi tranquilli clementior aura Fauoni [100 1Kb]
Ceperit excluso spirare benignius Austro,
Protinus ad placidos flatus sua germina rami
[185] Producunt, solitoque nitent uirgulta decore.
   Preter predictam turbati principis iram,
 Restabant alie litis fomenta querele:
Quas ubi legatis distinctas ordine Cesar
Exposuit: contraque suo pro presule missi
[190] Optima sollicite cauti responsa dedere:
Protinus optate presentibus oscula pacis
Dulciter impendens, pape, cleroque salutem
Innuit, et letos a se dimittit in Urbem.
   Iamque precatores aderant a rege Dacorum
[195] Electo nuper, populique fauore creato,
Principis arbitrio sceptrorum iura petentes:
 Annuit hoc pacto rex, ut post bella reuersum
Ante quater denos properaret Regulus illum
Cautus adire dies, regnum sumpturus ab illo,
[200] Obsequiique fidem iurando iure daturus.
   Iamque suas ualido uires Alemannia motu
Excierat, populique truces feruente tumultu
Partibus e cunctis ad regia castra fluebant.
Saxones, et rigidi qui Norica rura coloni
[205] Guestualiamque tenent, quos aut Ripuaria tellus,
Aut cum Germanis Rhenum partita colonis
Francia, seu magno nomen sortita Lothero
Terra tenet: tunc Allobroges dotalia leti
Arma mouent, Celteque leues, Cimbrique feroces,
[210]  uindelici, Sueui, Sclaui, simul atque Bemi,
Pannones, et letis [1 1Kb] quos educat Austria campis,
Quique Carenthinis populus uersatur in oris.
Non ego uel populos, uel nomina clara potentum
Enumerare queam, quoscunque a cardine mundi
[215] Horridus, et gelida Boreas emissus ab Arcto
uerberat erias donec ueniatur ad Alpes.
Arma ferunt populi: non [2 1Kb] sunt, qui menia seruant [3 1Kb] ,
Non [4 1Kb] qui rura colant; [5 1Kb] premissis undique feruent
Castra uiris, magno scrutatum a principe, per quas
[220]  Hos iubeat transire uias; nam tantus in armis
Plebis erat numerus, ne iunctis agmina castris
Nubifere rupes Alpis transcendere possent.
   Utque dedit ducibus cunctis loca congrua rector,
Distribuitque uias, scisso mox agmine quidam
[225] Cannales, Iuliique [6 1Kb] forum, multique Clauennam,
Cumanumque lacum, multi petiere Tridentum.
Ipse Bemorum regem, multosque potentes
Allobrogum, Sueuumque ducem, fidumque nepotem
Te, Friderice, suum, Chunrado rege creatum,
[230] Secum rector habens, illas transcendere rupes,
Nomine quas ueteri montem Iouis incola dixit,
 Approperat: iam iamque domos et rura iacentis
Italie cernens, fidas quas nouerat urbes,
Ticinum, Laudamque suam, Cumamque salutat
[235] Letus, et in Ligures uiolentam concipit iram.
   Prima feros belli motus, regnique furores
Tuta loco, fidensque nimis Ligurumque suisque
uiribus, aduersis excepit Brixia fatis:
Que posquam regi tentatis restitit armis,
[240] Plus quoque quam potuit: tandem contrita, solutis
 Menibus accepit dominum, quem fecerat hostem,
uixque redempta suos multo luit ere tumores.
   Utque ducis tote subierunt castra cohortes,
Ne quid inhumanum, linguis ac moribus illa
[245] Dissona barbaries castris impune moueret,
Consensu procerum tales a Cesare leges
Composite, stabili castrorum iure feruntur:
   Ne quis rixari ferro [7 1Kb] , pugnamque mouere
Audeat in castris: neu mota lite uocatus
[250] Cum telo ueniat, lorica tutus [8 1Kb] , habensque
Quo tantum rixe dirimat certamina, fustem.
Neu belli signum, nisi forte domestica querens
Agmina, uociferet: miles si fecerit ista,
 Eiecto castris, et turpia plurima passo,
[255] Eripietur ei castrorum tota supellex:
Armiger exusta candenti fronte metallo,
Detonsaque coma, post uerbera pulsus abibit,
uel domini spoliis redimetur et omnibus armis.
   uulneris, aut cedis conuictus, uoce duorum,
[260] Qui modo non fuerint uiolato sanguine iuncti,
Hic caput, ille manum perdet: si teste carebit
Altera pars, facinusque uelit formidine pene
Abiurare reus, poterit iurare [9 1Kb] uolentem
Quilibet oblato licite reprobare duello,
[265] Passurus similem non uicto crimine penam.
   Miles equo cursore carens, clypeoque, uel hasta,
 Sit licet opposite partis, regalia castra
Tutus adire potest; si quis uiolauerit illum,
Sicut et in socio pacem uiolasse feretur.
[270] Si fuerit bellator equus [10 1Kb] , clypeusque, uel hasta,
Non erit ille nocens, penamue merebitur ullam.
   Institor a nostro spoliatus milite, cuncta
Conduplicata feret; maxilla seruus adusta,
uertice detonso, supponet terga flagellis:
[275] Aut erit a Domino predicto more luendus.
   Qui spoliare sacras aliquem conspexerit edes,
Si prohibere potest facinus, prohibere laboret
Si prohibere nequit, maneat securus: at ille
 Iudicis arbitrio penam pro crimine pendet.
[280]    Urbem, uel castrum nostro sub nomine tutum
Impugnans, poterit pacis uiolator haberi.
   Non erit in nostris nobiscum femina castris;
Qui reus exstiterit, spoliis nudatus abibit,
Turpiter et naso mutilabitur illa reciso.
[285]    Seruus deprensi conuictus crimine furti,
Si fur ante fuit, probrosa morte peribit:
Sin minus, abraso signatus uertice frontem
uerbera dura feret, castrisque fugatus abibit,
Ni fuerit domini spoliis, armisque redemptus.
[290]     Si continget equum cuiquam reperire uacantem,
Nec dominum norit, non detondebit, ut illum
Ignotum faciat, nec clausum fraude tenebit:
Sed stabulatori nostro denuntiet, ac sic
Inuento ut proprio, nullo prohibente, fruatur.
[295] Quem si fasce nouo dominus deprendet onustum,
Non erit hoc licitum, deiecto pondere raptum
Tollere: portantem patiens in castra sequatur,
Iamque ministerio liceat reuocare peracto.
   Si quis pacifice plebis uillasue, domusue
[300] Usserit: abrasis signabitur ora capillis,
Et pulsus castris post uerbera multa recedet.
   Lex eadem pene prescripta minoris ementi
 Teutonico, castris ut pluris uendere possit.
Hoc tamen adiecto, quidquid uenale ferebat,
[305] Eripiet camere turpi pro fenore custos.
   Miles Teutonicus socium de gente Latina
Non habeat, nisi notitiam sermonis habentem
Teutonici: quod si presumpserit, omnia perdat.
   Inuentor fouee, nullo prohibente repertis
[310] Gaudeat; at si quis uim fecerit improbus illi,
Id noster digna stabulator corrigat ira.
Nemo parum caute, nimiumue potenter agendo
Conterat educto uinaria uasa liquore,
Que prestare suum possunt castrensibus usum.
[315]    Has, aliasque sacro dictatas principis ore,
Consensere patres, seruare per omnia, leges.
    Aut rex belligeras cupiens armare cohortes,
Ultricesque uiris incudere fortibus iras
Editiore loco, blando spectabilis ore,
[320] Et tamen ingenue reuerendus pondere uocis
Constitit, attentas implens his uocibus aures.
   Maxima sidereo laudum preconia regi,
Rex ego terrenus, modo si foret illa [11 1Kb] facultas
uocis et officii, merito persoluere possum,
[325] Cum mihi deuoto tantos assistere cetu
Aspicio proceres, quorum me munere regna
Accepisse iuuat, studiis retinere laboro.
Nam neque me tanti mea gloria muneris unquam
Immemorem faciet: uestrique [12 1Kb] fauoris egentem,
[330]  uiuere dum potero, bello seu pace fatebor.
Sunt impressa meis suffragia uestra medullis.
Quoque magis recolo, magis hec recolenda uidentur.
Immemor officii non sat memor exstitit ante,
Nec bene gratus erat, qui gratus desiit esse.
[335] Spem mihi de reliquo, que precessere dederunt;
Gratia preteritis, spes est adhibenda futuris.
Sed iam tempus adest, quo certo pignore possit
 uestra nitere fides: ad magna negotia rerum
uenimus, ingentes belli concepimus iras.
[340] Nec mihi res agitur, nec certos sponte labores
Aggredior, belli causas, iramque coactus
Accipio, iustosque mouet uindicta dolores.
Cernitis in quantos sese efferat improba fastus
Urbs Ligurum, regnique minas mandataque nostra
[345] Ridet, et antiquis a regibus edita iura,
Que cum legifero statuit reuerendus Othone
Carolus, ah! pudeat, nunc demum tempore nostro
Respuit, abiecitque ferox ceruice superba
Imperiale iugum, manifestaque bella fatetur.
[350] Hoc ego si patiar, sine causa censear ensem
 Inualida portare manu, regumque priorum
Degenerem, dignumque minus perhibere [13 1Kb] nepotem.
   Ergone seuitie mea sunt electa nefande
Tempora, que tantos nequeant punire furores?
[355] Fallitur ignaue  opinio plebis.
Quidquid in imperium nostro committitur euo,
Inuenit ultorem: dabit, ah! dabit impia penas,
Interituque graui commissa nefanda piabit;
Si bene uos noui, si non mea pectora fallit
[360] Spectate toties uestre uirtutis imago.
Nam neque uos nostri socios non esse doloris
Communis iactura sinit: que sponte dedistis,
Eripit inuito, nisi uos succurritis, hostis
 Munera uestra mihi parat extorquere, simulque
[365] uos, et me [14 1Kb] , socii facto contemnit in uno.
Dumque putat bello nec nostra requirere posse,
Arbitrium uobis, fructum mihi muneris aufert.
   Nunc age, Teutonici fortissima robora regni
Imperii uires, totius gloria mundi,
[370] Magnifici proceres, magnis intendite ceptis
Pectora, sitque palam, nullam sub limite magni
Esse poli, nostris que tuto uiribus obstet,
Legibus aut Latiis impune recalcitret, urbem.
Si uos a patriis laribus, thalamisque pudicis
[375] Noster amor, regnique labor, iustique doloris
Adduxit [15 1Kb] ratio, si dulcia pignora, natos,
Plorantesque domi liquistis sponte puellas:
 Nunc iisdem causis ultrices acriter iras
In tumidos Latii depromite nominis hostes
[380] Atque illud nostro detergite dedecus euo,
Ne nostras impune minas spreuisse feratur
Urbs Ligurum, quas Roma timet: nec iura nec ulle
Hoc prohibent leges: quoties iniuria regnum
uexat, et imperii subito pax hoste laborat,
[385] Principis edicto iustissima bella gerantur [16 1Kb] .
Ille nocens populus; nos regni iura tuentes,
 Ultrices aquilas, qui publica signa secuti
Eximios certe [17 1Kb] referemus laude triumphos.
   uocibus Augusti uirtus accensa suorum
[390] Incaluit: fremuere mine, capuloque reductas
Admouit grauis ira manus: uox omnibus una:
Dicta probant, laudantque uirum, stimulisque morantem
Impellunt, fidasque fouent in prelia dextras.
Sed ne precipiti quidquam prudentia motu
[395] Regia neglecto presumeret ordine iuris:
Primum propositis legalibus esse citandos
Hostes edictis, iuris suasere periti.
   Utque sibi certam Ligures incumbere cladem,
Dilatamque uident offensi principis iram;
[400]  Iam spe maiores scelerum deposcere penas:
Electos de gente sua, legumque peritos
Miserunt in castra uiros, blandisque potentes
Persuadere modis; quorum sermone diserto
Posse putabatur mitescere principis ira.
[405] Qui cum se causis grauiter penalibus angi
Legibus Italicis, et stricto iure uiderent,
Inque coloratis suffragia nulla loquelis
Esse, uel in multa, quam promisere, moneta;
Rebus inexpletis, multum frustraque rogatis
[410] Principibus, mesto repetentes menia uultu
Impleuere suam magnis terroribus urbem.
   At rex instructis properans ad menia castris,
Iam loca contigerat, qua certior Addua limes
Finibus a Ligurum magne secat arua Cremone.
[415]  Qui quamuis medias populis iniecerit undas,
Non tamen hostiles poterat [17* 1Kb] cohibere furores,
Quo minus alterno spumaret sepe cruore.
Gurgite tunc pleno solito torrentior ibat,
Auxerat et tumidas resolutis Alpibus undas,
[420] Nec se belligeris transmitti posse cateruis
Ponte, uado, remoque carens sperare sinebat.
Nec minus opposito Ligurinus in aggere miles,
Magnanimi iuuenes, uel si uada tuta paterent,
Excipere hos armis, ac propulsare parati
[425] Constiterant, densaque uadum statione tenebant
Sic duplici causa fluuio, belloque repulsus,
 Iratus mediis exercitus heserat undis,
Cornipedesque uirosque simul grauis horror habebat.
Tantum distantes alterno margine ripe
[430] Certatim ualidis torquebant tela lacertis,
Donec ab extrema riparum fronte Bemus
Cum duce Dalmatico sese rapientibus ultro
Iniecere uadis: hos agmina tota sequuntur.
Urget eques peditem; multis uiolentior amnis
[435] Lubrica fallaci uestigia subruit [18 1Kb] unda,
uorticibusque cauis inuoluens arma, uirosque,
 Et rapide feritatis equos, correpta deorsum
Cuncta trahit: sic pene uiri periere ducenti.
Ast alii non tam uectu quam remige freti
[440] Cornipedum, solida tandem uestigia ripa
Fixerunt, turpique fuga perterritus hostis,
Menia nota petens, infaustum ciuibus omen
Retulit, et cladis prenuntia signa future.
   Stabat in eiusdem deuexo margine ripe
[445] Turribus et ualido castrum spectabile muro,
Nomen erat Tretium, Ligurum sub nomine tutum
Hactenus, et nullo tactum per secula bello.
Hoc latus excelse circumstant undique turres;
Illud fluminea tutum defenditur unda,
[450] Ingentique rapax incingitur Addua ponte,
 Quem seruat positis custodibus ardua turris.
uisa fuit regi nostris accommoda castris
Illa satis sedes, propter compendia pontis,
Et magno uentura bono: iussitque cohortes
[455] Expugnare locum: paret festina iuuentus,
Tutaque belligero cingit castella tumultu.
At qui presidium seruabat et oppida, miles,
Frustra tentato conatus menia bello
Defensare manu, postquam cognouit ab urbe
[460] Nil opis esse sibi, misere modo munera uite
Depactus, totis patefecit menia portis:
Armaque uictori, castellaque plena relinquens,
Nudus ad hostilem misere compellitur urbem.
   Hos tamen euentus letos, et gaudia rerum
[465]  Inuida turbauit casu fortuna sinistro:
Namque noue quidam querentes semina laudis,
Preclarumque sibi cupientes didere [19 1Kb] nomen,
Menia terrifico strepitu Ligurina petentes
Exciuere suis tutis [20 1Kb] de sedibus hostes,
[470] Seuaque conflictu mouerunt prelia duro.
Primus in his Ekbertus erat, comes ipse, sed alto
Sanguine, regifico minime cessurus honori,
Et magnos reges animi uirtutibus equans.
Hic dum prolapsum quemdam, rapidoque uolutum
[475] Turbine cornipedis cuperet releuare suorum,
 Hasta Ligus iuuenis uibrata per illa magni
Transiit, et latebris animam deprendit in altis.
Sunt tamen, incolumi iuuenem qui corpore captum,
Hostilemque manu tractum fateantur in urbem,
[480] Seuaque discerptis perpessum funera membris.
Hunc et Teutonici proceres, Italique potentes
Et Ligurum bona pars egre [21 1Kb] gemisse feruntur.
Cuius et interitum lacrymoso tristia nectens
 Carmine Teutonicas defleuit fama per urbes.
[485]    Hic quoque Cesaree multi periere cohortis:
Quemque domi famosa ducem Rauenna potentem
Miserat, occubuit miseranda clade Ioannes.
Nonnulli rigidas collo subiere catenas,
Ast alii frenis redeunt ad castra retortis:
[490] Quos grauiter princeps uerbis inuectus acerbis
Corripuit, penasque rei fortasse luissent,
Ni precibus blandis proceres, multoque rogatu,
Fortuneque uices, incertaque fata loquendo,
uix tandem iustam sedassent principis iram.
[495] Qui mox permista tantis cum luctibus ira
Ulcisci socios auide festinat, et arcta
Obsidione ream iam claudere cogitat urbem.
 Totaque septenis distinguens agmina turmis,
Ductorem cuneo prefecit prouidus uni
[500] Cuique suum: nunc cornicines sonitusque tubarum
Prelia terrifico committere prima tumultu,
Signiferosque loco uel leta uel aspera primo
Laturos, acies eque dispergit [22 1Kb] in omnes;
At qua Cesaree, signum latiale, cohortis
[505] Regia fulget auis, magnorum densa uirorum
Agmina, ceu magni glomerauit uiscera regni.
Hinc famulum succincta manus, uulgusque pedestre,
Pondera iumentis ingentia portat onustis,
Queque expugnandis creduntur idonea muris.
[510]  Ultima ceu modico subitura negotia uoto
Aere dato conducta cohors, et bellica miles
Dona sequens, pretioque suum mutare fauorem
Suetus, et accepto pariter cum munere bello,
Hunc habuisse, dator pretii quem iusserit, hostem.
[515]    Sic pulchro felix acies instructa tenore,
Carmine belligero, longeque sonantibus hymnis,
Diuinam sibi poscit opem, Ligurinaque sensim
Menia securo petit imperterrita gressu.
At qui sollicita ciuis spectator ab urbe
[520] Prodierat, primasque fores, uallumque tenebat,
Nullo lasciuus strepitu , nullo clamore superbus
Stabat, et insignem spectabat sedulus hostem.
[525] At rex dispositis pulchro satis ordine castris,
Obsidet ingentem plus centum millibus urbem.
Hanc per circuitum spatio spectanda capaci
Planities, centum stadiis diffusior ambit;
Exstructus quadris uallabat menia saxis
[530] Murus: adhuc [25 1Kb] uasto precinxerat agger hiatu,
 Ad subitos belli strepitus, captosque [26 1Kb] fragores,
Grandibus impensis anno preparatus eodem,
Turribus, et pinnis, tormentorumque flagellis
Hoc minus institerant, quod nulla posse putabant
[535] Obsidione premi plenam tot ciuibus urbem.
Unde nec imperio sese prestare fideles
Curabant, ac sepe iugum ceruice rebelli
Respuerant, regnique [27 1Kb] diu, plebs illa superbis
Luxurians animis, tuto contempserat iras.
[540] Ergo ubi diuisis ingentia menia portis
Teutonici tota proceres indagine belli
Undique cinxerunt, et regia signa superbi,
 Ausoniasque suis uolucres colludere campis
uiderunt Ligures, et opertos milite fines:
[545] Prima uiris alta tentoria cingere fossa
Cura fuit, densare sudes, et ducere uallum,
Castrorum munire sinus: ne clausa latenti
Turba dolo, uel Marte palam tremebunda diurno
Erumpat, subitoque uiros, et castra furore
[550] Turbet, et incautos inopina clade lacessat.
Nam neque tormentis, neque rapto menia bello
Posse capi populosa putant; meliusque uidetur
Exspectare famem , uel si confisus ad arma
[555] Prosiliens, pugnam ferus ultro conserat hostis,
Fortunam tentare manu, facilesque triumphos.
   Unam portarum socia uirtute premebant
Cognati iuuenes, quorum comes aulicus alter
Nomine Chunradus, regis quoque frater: at illum
[560] Ductorem Sueuis Chunrado [28 1Kb] patre relictum
Aequiuocum, iunctumque sibi Fridericus amabat:
Promptus uterque manu, forma uerendus uterque,
Nobilitate pares, et eisdem in finibus eui.
Hos uel quod teneris uigiles minus esse sub annis
[565]  Credebant Ligures, uel quod uicinius urbem
Terrentes, sociis procul obsedisse uidebant;
Hos primum tentare parant, tacitasque cohortes
Nocte pruinosas mundo referente tenebras,
Menibus educunt, quo tempore membra diurnis
[570] Extenuata malis primo sopor irrigat imbre:
Tunc etiam primo somni torpore grauatos
Inuadunt, turbantque uiros, et castra lacessunt.
 Prosiliunt stratis stupidi: uix sumere tela
Noxue timorue sinit: ferit horridus era clamor,
[575] Multiplicatque metus, ueris grauiora timentur.
Non tamen in tanto discrimine mente carentes
Immemoresue sui ualidis hortatibus iram
Exstimulant iuuenes: sumptisque uiriliter armis,
Que tempus, casusque dabant, certamina dura
[580] Instituunt, ferroque simul, lapidumque rotatu,
Et quocunque licet telo, depellere castris
Nituntur tumidis sublatos uiribus hostes.
   Iamque Bemorum tentoria proxima clamor
Armorumque sonus per opaca silentia noctis
[585]  Impulerat: qui mox tremulo clangore tubarum,
Raucaque terribili quatientes tympana pulsu,
uicinam testantur opem: iam castra tenebant,
Iam sua Teutonicis sociarant arma cateruis:
Attoniti subita miseri formidine ciues
[590] Degenerem petiere fugam, turpique relapsu
Menia nota petunt: sed nox, et porta timorque
Impediunt aditus, compressaque turba laborat.
Sic bona pars ferro cecidit prostrata cruento,
Aut iniecta tulit captiuo uincula collo:
[595] Semineces alii, numerosaque uulnera [29 1Kb] passi
Illeso penitus redierunt corpore pauci:
Exemplumque suis, documentaque certa dederunt,
 Ne spem nocturnis auderent ponere furtis.
Sed quia festino bellum procedere motu
[600] Obsessi fortuna loci prohibebat, et ingens
Tempora multa labor, momentaque tarda petebat:
Multorum uirtus torpescere nescia, tardas
Non poterat tolerare moras, longamque quietem
Oderat, et steriles ignaui temporis horas.
[605]    Ergo Palatinus geminis cum fratribus ille
Eximie uirtutis Otho, firmissima nostre
Robora militie, flagrantes laudis amore,
Grande aliquid patrare manu, dignumque referri
 Inter magnorum celeberrima facta uirorum,
[610] uespere iam pene [30 1Kb] referente crepuscula noctis
Eduxere suas castris ad menia uires,
Atque crematuras portam cum ponte latenter
Admouere faces: rapido tabulata uapori
Materiam [31 1Kb] , fomenta dabat uiolentior aura.
[615] Protinus e tota raptim concurritur urbe:
Omnibus hostiles amor est exstinguere flammas.
Nam preter pontis discrimina, tota patebat
Urbs Ligurum flammis, si non consideret ignis.
 Nec mora, conflictu magno certatur utrinque;
[620] Hi prohibere parant incendia pontis; at illi
Oppositi [32 1Kb] prohibere uolunt prohibere uolentes.
Tela uolant, stridunt lapides, densusque sagittis
Aer, nocturnas et uincit et adiuuat umbras.
Tandem restincta multo discrimine flamma,
[625] Pene pari casu sera uix nocte dirempti,
Alternas cedes et mutua uulnera passi,
Hi muros subeunt, illi sua castra reuisunt.
Nec Ligures nostris tardi magis, aut minus esse
Audaces, tumidique uolunt, factoque recenti
[630]  Sponte referre uicem, pulchrum et laudabile credunt.
Sepius obsessis gaudent excurrere muris,
Et iaculo, fundaque leui, celeriue [33 1Kb] sagitta
Incautos turbare uiros, crebrisque Iacessunt
Castra latrociniis: portaque frequentius illa,
[635] Quam ductor ualidis obsederat Austricus armis,
Erumpunt: tandem stimulis grauioribus ardens
Impulit ira uirum, totis educere castris
Agmina: collato muros accedere bello.
At ligures iam non muros defendere, uerum
[640] Obuia ferre uiris ultro uenientibus arma
Accelerant, miscentque grauis certamina pugne.
    Prima uolatilibus mandantur bella sagittis:
Protinus excussis auide concurritur hastis.
At simul ad gladios, et strictas cominus iras
[645] Incaluit uirtus; tunc uero horrendus ubique
Clamor, et ingenti penitus collisa fragore
Arma sonant: tinnire cauas mucronis ab ictu
Audires galeas, incussa trementibus hastis
Scuta graui mugire sono, gemituque cadentes
[650] Oppetere, et rigido terram prosternere trunco.
Instant castrenses, aduersaque pectora seuis
uulneribus lacerant, indignanturque resisti.
Nec cedunt Ligures, nec de statione mouentur
Obnixi, pariterque necant, pariterque necantur.
[655] Donec uix tandem magna uirtute repulsi,
 Et nostris multa respersos cede triumphos
Linquentes, refugo tenuerunt menia cursu.
    Hic inter multos stolidissimus occidit ille
Statius, infausti sibi quem preponere regem
[660] Optabant Ligures, et sceptra dicare parabant.
Cuius et a nostris multo simul ere redemptum,
Et captiuorum numerosa plebe cadauer
Mutatum solito regum sepeliuit honore.
Stulta superstitio, quodque huic sors iusta negarat [34 1Kb]
[665] uiuenti, stolidus morienti contulit error.
   Non mihi cuiusdam Liguris reticenda uidetur
Improbitas, stulteque ferox uesania mentis.
Qui rapido fremebundus equo, fulgentibus armis
 Conspicuus longe, nostris illudere castris,
[670] Militieque rudes, equitandi lege carentes
Dicere Teutonicos, probrosaque multa pudendis
Gaudebat iactare sonis, uanamque superbus
Ostentans artem, rapido modo turbine uectus
Quadrupedantis equi, nunc certa lege reductis
[675] In gyrum frenis sinuosa uolumina torquens,
Unum de multis, potiusue ex omnibus unum
Electum, dignumque sibi concurrere, crebro
Poscebat, captosque metu ridebat inani.
Ut quondam pueri periturus glande [35 1Kb] superbus
[680] Ille Philisteus, trepidanti probra minasque
Iactabat populo, donec pastoris Hebrei
Procubuit tumidam signatus uulnere frontem.
 Non tulit elate comes ostentamina mentis,
 uanamque superbi
[685] Stultitiam Liguris digna compescere pena,
Teutoniceque parat gentis remouere pudorem:
Non tamen aut galea muniri tempora curat,
Aut gladio lumbos, aut ferro pectora texit [36 1Kb] ,
Aut cursoris equi, quo prelia semper agebat,
[690] Officio fungi; clypeo contentus et hasta,
Terga minora premens, uibrata cuspide, segnem
Impulit, armatumque solo deiecit inermis.
Sed neque degeneri dignatus tingere ferrum
sanguine, non spoliis nullo discrimine partis
[695] uictrices ornare [37 1Kb] manus, tellure iacentem
Liquit: et hoc [38 1Kb] aliis magni reputantibus, ipse
 Negligit, et modico factum metitur honore.



LIBER OCTAuUS.


 Has inter laudes et fortia facta uirorum,
Illam precipue curam [39 1Kb] Fridericus agebat,
 Ut sine iactura grandi, sine clade suorum
Conficeret ceptos optato fine labores.
[5]  Et modo cum paucis, denso modo milite cinctus,
Ardua sollicito lustrabat menia gressu:
Spectabat muros, spectabat robora ualli,
Queque locum uasto cingebant aggere fossas:
Quaque uiam ceptis facilem fortuna parare
[10] Tuta uidebatur, cura studioque sagaci
Acriter intendens, oculis et mente notabat.
Hec ita concussit trepidos uigilantia ciues,
Ut quotiens illum muros ambire uidebant,
Non secus, ac si iam ualidas effringere portas,
[15] Turribus aut celsis infligere saxa pararet,
Menia tota graui tremerent concussa tumultu.
Tunc uarius totam clamor strepitusque per urbem,
 Signaque diuinas trepide pulsata per edes,
Feminei planctus, lamentaque mesta sonabant.
[20] At tuba pinnigeri iuuenes ad culmina muri
Terribili clangore uocat, densaque corona
Undique consistunt, et propugnacula seruant.
   Stabat ab obsessa non multo longius urbe,
Quam semel exsiliens arcu iaciente sagitta
[25] Ire potest, quadris moles incognita saxis
Romano constructa modo: quam fama superstes
Dicere Romanum uulgo consueuerat arcum
Quattuor hec [40 1Kb] ualidis surgebat fulta columnis,
Tam sibi conueniens, ut uisu nemo sagaci
[30]  Posset ab alterutris unum secernere saxis:
Formam turris habens, cameras, tabulataque multis
Interius [41 1Kb] sortita locis, altasque fenestras,
E quibus et totos [42 1Kb] ibat prospectus in agros,
Et facili poterant conamine tela rotari.
[35] Hanc Romanorum quendam [43 1Kb] pro fornice regum
Erexisse sui certissima signa triumphi,
uel magis iratos alio quoque tempore reges
Menia uicta per hanc sibi subiecisse ferebant.
Presidium plebs illa loco, sumptusque ciborum
[40] Ad spatium belli, longosque locauerat usus.
Id caute fecisse putant: nam quidquid ab hoste
 Exterius fieret, spectantibus inde uideri,
Et facili sociis poterat notescere signo.
Hec [44 1Kb] transferre suis Fridericus commoda castris
[45] Cogitat, et iuuenes iaculo, celeriue sagitta
Corpora uel longe distantia figere doctos
Stare iubet contra, certosque intendere iactus.
Ut si quis patulis, aut mittere tela fenestris,
Aut spectaturos etiam producere uultus
[50] Audeat, aduersis configant ora sagittis.
Ipse flagellatam tormento rumpere molem
 Apparat, et duro penitus confringere ferro.
Attoniti stupuere uiri, dextrasque potentes
uitam depacti tradunt munimina Regi:
[55] Qui postquam sociam tutos dimisit in urbem,
Collocat ipse suos in tuta sede fideles.
   Hoc tamen in bello ueteris non immemor ire,
Acrius in Ligures Ticini seua iuuentus,
Atque Cremonenses odio grassante fremebant.
[60] Nam si quis Ligurum fatis agitatus iniquis,
Illorum quandoque manus, infestaque tela
Inciderat, tunc dira sui monumenta furoris
Aspicienda dabant, iuguloque uidentibus illis
Condebant gladios, aut duro stipite uinctum
[65] Certatim missis figebant undique telis.
 Nec minus ex illis, si quisquam sorte maligna
uenerat ad Ligures, discerpti corporis artus
Truncaque de summo spargebant funera muro.
Tantus ab antiquis furor et discordia causis
[70] Inter uicinas semper spirauerat urbes.
   Iamque fames Ligurum, nostris optata, superbas
Ceperat insolito mentes contundere morbo,
Ac, reor, a summi proficiscens Iudicis ira
Squallida tabificum corruperat era pestis.
[75] Castra tamen Procerum uindex secreuit ab urbe,
Persequiturque reos, parcens insontibus, er:
Castra uigent: non peste famis, celiue laborant:
 Urbs eget, et dubio tabescit languida celo:
Iamque fugam propria multi meditantur ab urbe
[80] Exagitatque suos sedes natalis alumnos.
Sunt quibus extrema pro libertate tuenda
Dulce sit intrepido mortem promittere uoto;
Esuriem, celumque pati, bellique labores,
Dum modo pro patrie sint [45 1Kb] hec toleranda salute.
[85] At quibus in miseris turbato pectore rebus
Plus aliquid rationis adest, mentisque profunde,
Federa proiecto pacis deposcere ferro,
Quasque uelit princeps, suadent admittere leges.
 Maximus inter eos suadendi federis auctor [46 1Kb]
[90] Utile consilium Guido Blandratensis agebat:
Hic comes eximius, Ligurum conciuis, et idem
Charus erat Regi, nec ob hoc suspectus in urbe.
Tales [47 1Kb] fama uiri uulgauerat inclyta mores.
Hunc igitur medio trepidantis in agmine uulgi,
[95] Cum iam de summis ageretur questio rebus,
Inter Cesareum pariter, patrieque fauorem,
Talia prudente cognouimus ore locutum.
   Si mea pro uestris nunquam sollertia rebus
 Pigra fuit, si uestra libens mandata peregi
[100] Semper, et hoc ipso uobiscum tempore dura
Malo pati, et tristes partiri gaudeo casus:
Non modo quid moneam, sed quo pietatis amore,
Quaue fide, ciues, animo tractate [48 1Kb] sagaci.
Que facies rerum, que temporis huius imago,
[105] Qui status, aut que sit nostrorum forma malorum,
Plus quoque, quam satis est, ipsi cognoscitis, ipsi,
Certaque fortune clarent exempla sinistre.
Sensimus, ut multi, mortalia queque regentem
Nos quoque fortunam: non [49 1Kb] culpa forte caremus.
[110] Nouimus hunc olim populum, regesque creasse,
 Et uirtute sua quosdam pepulisse creatos.
Nouimus Italicas leges, et iura per urbes
Ex isto fluxisse loco: sed durior equo
 dominatio nostra
[115] Exstitit: immodicis uicinas legibus urbes
Terruimus: scit Cuma quid est [50 1Kb] , scit Regia Lauda.
Quasque [51 1Kb] per Italicos, urbes et oppida, fines
Strauimus, aut ualidis seruire cegimus armis.
Mutauit fortuna fidem, dextramque retraxit,
[120] Atque noua longam compensat clade fauorem.
Non ultra stabilire suos, aut pellere reges,
Sed Latio seruire Duci Ligurina necesse
Urbs habet: et recto 
 Ordine res agitur: reges Alemannia nobis,
[125] Urbibus Italicis leges et iura daturos
Mittere rite solet: postquam de partibus illis
Carolus, et Magni regnum surrexit Othonis,
Ausoniaque frui reges cepere corona
Teutonici: quorum tuto contempsimus ante
[130] Respuimusque iugum; nunc iustis ultor in armis
Bellator Fridericus adest: quem nescia uinci
Mensque manusque suis facit hostibus esse tremendum.
Exemplo testata suas Terdona ruinas
Esse potest, quam ne uetito de puluere frustra
[135] Iusserit erectis urbs nostra resurgere muris,
 Haud modicus timor est: exemplo debuit esse
Spoletum, iusta deletum uindicis ira:
Queque per Italiam conata resistere frustra
Oppida, Teutonicis uictor pessumdedit armis.
[140] Nec timeo, socii, fateor, ne regis amore
Falsa mouere [52 1Kb] puter: dudum bene cognita uobis
Nostra fides certis potuit notescere signis.
Nam quod nil proprie pretextu suadeo cause,
Nec fauor, aut odium, que publica commoda sepe
[145]  Impediunt, sed certa fides, et pura uoluntas
Hec suadere iubent: scrutator pectoris alti
Scit Deus, et proprii mihi mens bene conscia uoti:
Omnia discutiens animo, nichil esse salutis
   Censeo placata nisi primum Cesaris ira.
[150] Arma mouere libet, nudamque [53 1Kb] lacessere pugnam?
Sed uix obstructis prohibemus menibus hostem.
Tuta loco clausis seruabimus otia muris?
Sed prohibet uiolenta fames, miserosque fatigat
Pestis, et aduersus pro Cesare dimicat er.
[155] Omnia securi pro libertate feremus?
Sed libertatem contempta nemo salute
 Sanus amat: neque enim certe susceptio cladis.
Quam uitare queas nisi cum ratione salutis,
Libertatis amor, sed gloria uana putatur.
[160] Nunquid et in brutis, immansuetisque uidemus
Hoc ius esse feris, uti uasta minoribus ultro
Imperitare uelint, maioribus infima cedant?
His ego de causis 
Cesareos ambire pedes, et federa pacis
[165] Poscere, precipuam fateor certamque salutem.
Nec placido Regi uictos parere pigebit;
Nullus honor siquidem populi, uel gloria maior,
Quam domino seruire pio. Postrema loquentis
uerba uiri misto suscepit turba tumultu.
[170] Consilium plerique probant, pacisque petende
 Federa: nec desunt alii, qui dicere contra
Conuentus, fedumque putant, dignumque pudore:
Cum patria potius pro libertate cadendum.
Tandem compresso fremebunde murmure plebis,
[175] Preualuit ratio: missisque potentibus urbis,
Austricus ille potens ductor cum rege Bemo
Accitur: per eos Ligures mandata, precesque
Insinuanda uiro cupiunt offerre potenti:
Qui neque difficilem sese, durumque rogatus
[180] Exhibuit, gaudensque ream cum ciuibus urbem
Penituisse sui, leges et federa pacis
Prouidus in scriptum tali ratione redegit.
    Prima quidem Ligures fidei pacisque tenende
Iuramenta dabunt: omnes quoscunque nec etas
[185] Pupillaris habet, nec septuagesimus annus
Contigit, in medio iurabit quilibet euo.
Appendentque nouem pene sub nomine fisco
Millia marcarum puro conflata metallo.
Preterea ueterum neglecta palatia regum,
[190] Lapsaque correctis releuabunt tecta ruinis,
Ut quoties magnam, uel rex, uel regius urbem
 Forte procurator, causa ducente subibit,
Digno magna loco tractare negotia possit.
Oppressasque diu, Cumam, Laudamque solutis
[195] Legibus, et longa penitus ditione remota,
Respirare sinent: non prisca tributa requirent,
Preterquam ueterem diuini iuris honorem,
Quo super has urbes Ligurum uiget inclyta sedes.
Sincera que cuncta fide complenda trecentis
[200] Firmabunt uadibus de quolibet ordine sumptis:
Hosque per Italicas seruandos cautius urbes
Principis arbitrio custodia mitis habebit.
Et quibus illa locis fuerit commissa iuuentus,
Protinus expleto seruatos reddere pacto,
[205] Chara suis patribus iurabunt pignora natos.
 Consulibus positis, et facta pace repertis
Stare licet, plenus dum se conuerterit annus.
Postea nullus erit, nisi quem Rex ipse probarit
Electum populo: quibus hec ad iura uocatis,
[210] Si tunc Italicis princeps habitabit in oris,
Hunc electorum bona pars reuerenter adibunt:
At duo sufficiunt, si transalpina tenebit:
Iurabuntque fidem regi, dignumque fauorem,
Tam sibi, quam sociis ea [54 1Kb] regni dona petentes [55 1Kb] .
[215] Nec minus absentes [56 1Kb] accepto munere regis,
Coram plebe sua, coram primatibus urbis
Prestabunt eadem iurandi federa iuris.
Si tamen Italicis fuerit legatus in oris
 Regius, hoc ipsum regis uice iuris habebit,
[220] Et de consulibus disponere cuncta ualebit.
Ante tamen clausa quam uictor ab urbe recedat,
Captiuos omnes, ueteresque, nouosque Bemo
Committent Ligures: quos protinus ille paternis
Restituet laribus, si iussu principis illas
[225] Cum populo Ligurum concordia iunxerit urbes:
Accipientque suos Ligures uersa uice captos,
Queque iuuant illos sociis conatibus urbes:
Sin minus, in solito retinebunt carcere uinctos,
Nec tamen hinc aliquam patientur Cesaris iram.
[230] Obsidibus positis, captiuis rite solutis,
 Proxima lux regis discedere castra uidebit.
Argenti summam Ligures pro pace ferendam
A [57 1Kb] sibi subiectis poterunt [58 1Kb] conflare colonis,
Dum tamen immunes Laudam, Cumamque relinquant,
[235] Nauigium, portus, uectigal, siue monetam,
uel quecunque sibi defendit commoda fiscus,
Nec rapient Ligures: nec si quis forte nefando
Inuasu rapuisse uolet, patientur inultum.
   Has postquam leges, et spe leuiora rebellis
[240]  Iam dudum populus, gratanter pacta recepit,
Continuo totis effusi menibus omnes
Procedunt: primusque suo cum presule clerus
ueste sacra nitidus, nudo pede, supplice uultu,
uertice demisso, nostre monimenta salutis,
[245] Signa crucis prefert: post hinc in uellere pullo
Infausti ciues, uestigia nuda prementes,
Iudiciumque [59 1Kb] sui pariter, penamque reatus,
Admotos nudis portantes faucibus [60 1Kb] enses,
Tacta [61 1Kb] pudore graui perfundunt fletibus ora.
[250] Protinus e totis fluit ad spectacula castris
Miles, et astantes densas hinc inde cateruas
Angustus dirimit medio discrimine limes:
Quo uix turba gemens ad regia Cesaris ora
Peruenisse queat, placida qui fronte serenus,
[255]  Pectore contritos, et se pecasse fatentes
Suscipit, et tali summo pro munere Regi
Grates letus agit, seua qui mente rebelles
Contudit, et tumidos [62 1Kb] tandem resipiscere iussit.
   At Ligurum primi prostrati corpore toto
[260] Cesaris ante pedes trepidis confusa querelis
Pauca gemunt, ueniamque suis excessibus orant.
Hoc tantum, ueniamque sonant, ueniamque loquuntur.
Non odio regni bellum mouisse, sed illas,
Quas sibi uicine fecissent sepius urbes,
[265] Non potuisse pati tranquillo pectore noxas.
 Nunc ueniam nactos, operam, curamque daturos,
Ut redimant antiqua nouis, premissa futuris.
   Mox ubi prescripti recitata est pagina pacti.
Atque probata uiris, optate pignora pacis
[270] Accipiunt, iunctas consorti federe dextras.
Nec minus emissi Ligurum de carcere longo,
Duraque temporibus multis ergastula passi
Captiui dudum uariis ex urbibus hostes [63 1Kb] ,
Ordine diffuso circa uestigia magni
[275] Consedere ducis, squallentia tegmine fedo
Corpora uelati: miserandos possidet artus
Feda situ macies, deformia turpis et eger
Inficit ora color, pressis cutis arida membris
Insidet, humane tantum uestigia forme
[280]  Seruat, et antiquam retinet natura figuram;
Et [64 1Kb] , si uera uelis imponere nomina rebus,
Non homo, sed uiuens [65 1Kb] hominis uideatur imago.
Et tamen exsultant longos fugisse labores
Carceris, et duras semel abiecisse catenas:
[285] Ignotumque diu post tristia nubila leti
Aspiciunt solem, regemque libentius ipsum,
Cuius ab exsilio sese uirtute reductos,
Ac uelut e stygiis tractos meminere tenebris.
 Quis referat fletus, lacrymosaque gaudia tante
[290] Plebis, et interna tactos [66 1Kb] pietate dolores?
Cum captiua diu post durum corpora tetri
Carceris exsilium, letis sic reddita tandem
Ciuibus, et natos uix agnouere parentes
Iam niueos canis, primo quos flore nitentes
[295] Ultima non faustis ad bellum miserat hora
Auspiciis, longas damnatos ferre catenas.
Nec solum miseros spatiosi temporis etas
Fecerat ignotos, sed squallor, et hispida uestis,
Et situs, et macies, et nullo pectine tacta
[300] Utraque cesaries, agnosci pene uetabant.
   Tunc demum uicta Fridericus ab urbe recessit,
 Modionumque petens, prisco dignatus honore
Illustrare locum, sacro diademate crines
Induit, et dextra gestauit sceptra potenti.
[305] Hanc fortuna diu, Ligurumque potentia diues
Eximiam regni proauorum tempore sedem
Presserat, et longa uictam ditione tenebat.
Sed placidus princeps primeuo cuncta decori
Restituenda putans, iniustis legibus illam
[310] Exemit, priscumque loco reparauit honorem:
Sumptibus et propriis ueteres sarcire ruinas
Iussit, et annosi senium deponere fati.
   Tunc bene re gesta, cunctis in pace locatis,
Cesaris a facie cum tellus tota sileret,
[315] Militie partem placuit dimittere castris.
Austricus Allobrogum dux cum duce, rexque Bemus,
 Pannonieque simul sub eodem rege cohortes,
Et Moguntino proceres cum presule multi,
Rege salutato, meritis et laude uenusti,
[320] Discedunt castris, conuersaque signa ferentes,
Teutonicas repetunt transcensis Alpibus urbes,
Ipse satis multos secum, ceu nullus abisset,
In castris retinens, ad certa negotia regni
Ducitur, et pulchros inuicta mente labores.
[325]    Non tamen in tanto clari uictoris honore,
Italieque metu, stolide uesania gentis,
Exemplo Ligurum penitus compressa quieuit.
Namque satellitio quidam stipatus iniquo,
Ciuis erat, uerona tuus; Tusuidus, ut aiunt,
[330]  Nomen [66* 1Kb] , ab infida causas tacitosque furoris
Urbe trahens stimulos, castrum regale, 
Inuasit, cepitque dolo: iussusque [68 1Kb] relicto
Sepius insanis illo desistere ceptis,
[335] Spernebat regem demens audire iubentem.
Infremuit tandem princeps, Athesamque rapacem,
Nec ratis officio, solitis nec pontibus usus
 ,
Contemptis transiuit aquis, urbisque superbe
[340] Depopulatus agros, quedam castella nocentum
Diruit, et spretas impune retransiit [69 1Kb] undas.
   Nec minus egregium quiddam comes aulicus ille
Tunc quoque gessit Otho; qui te, Ferraria, iussu
Regis adire parans, intactas omnibus ante
[345] Eridani fregisse uado nil territus undas
Dicitur et tumidum primus transisse per amnem.
Hec quoque res multum cure, iustique [70 1Kb] timoris
Urbibus Italicis, et magne nomina fame
 Adiecit nostris, claro sub principe, castris:
[350] Quem nichil aggressum frustra natura uereri
Ipsa putabatur: cui sic famulantibus ultro
Subdita more nouo studiis elementa fauebant.
Ergo Palatinus stupide formidine magna
Plebis, et ingenti pariter susceptus honore,
[355] Regia solerti studio mandata peregit.
Utque quater denos fidei pacisque tenende
Accepit monimenta uades, ad regia castra
uertit iter, cunctis digna cum laude peractis.
   Hoc quoque conueniens, et tanto principe dignum,
[360] Atque inter castos memorabile Cesaris actus,
Seribendumque puto, quod tempore rector eodem
 Illecebrosa suis purgauit scandala castris,
Eque suo cetu lixas, et scorta, nociuum
Ac petulans uulgus, satis indignanter abegit.
[365] Nec docilis tolerare moras, pigrosque quieti
Indulgere dies, exclusis pectore sacro
Bellorum curis, pacis bene ponere tempus
Cogitat, et mundo prodesse laborat inermis.
Neue retractato Ligurum inconstantia pacto
[370] Absiliat, solitaque fremens Laudensibus ira
Immineat, totos urbis transferre penates
Et ueterem mutare situm festinat, et urget:
Describitque locum, quem torrens Addua [71 1Kb] totum
Gurgitibus flexis aditu breuiore relicto
[375]  Circuit: ut modico munimina tuta labore
Artificis prestare queat solertia cure.
Hunc transferre lares, antiquaque menia rector
Imperat: atque nouam regni sub nomine Laudam
Grandibus impensis sese Pater [72 1Kb] auspice fundat.
[380]    Inde per Italicos famosa potentibus urbes
Curia Roncaliis certo mandatur habenda
Tempore, quo pacis leges, et publica iura
 Aut ea, que fisci rationibus applicat usus,
Omnibus in medium, stricte seruanda, ferantur.
[385] Commemorare iuuat, populo quod forte sequenti
Proderit exemplo: ne quis fore credat inultum,
Quidquid in augustos ausus committere reges,
uel meditatus erat [73 1Kb] : nam tempore seruus eodem
Argolici regis  domino secreta fraude parabat
Sanguinis insidias, et tres sibi criminis huius
Addiderat socios, quos ad mala grandia [75 1Kb] promptos
Perdita sacrilegis audacia fecerat armis.
[395] His male premonitis peragende fraudis inique
 Infandum mandarat opus: mox cede peracta
Usurpare sibi manibus diadema cruentis,
Et desolatum cupiens inuadere regnum,
Nescius ipse sui tractabat inania fati.
[400] Nam re comperta, prius illi lumina lictor
Fodit, et exerta terebrato gutture lingua,
Cum [76 1Kb] sociis longa cruciatum perdidit ira [77 1Kb] .
   Iam loca iussa petens ex omnibus undique terris
Principis edicto clarus conuenerat ordo,
[405] Tantaque Roncalias magnorum turba uirorum
Fluxerat, ut nec se similem uidisse priores
Crediderint, nec iam uisuros esse sequentes
De reliquo sperare queant: tentoria ponunt
 Undanti uicina Pado, que more Latino
[410] Ductus ab antiquo talis determinat ordo.
Semper in equali Romanus tendere miles,
Si patitur natura loci, planoque laborat.
At si difficili fuerint loca pendula cliuo,
Asperiusue solum, primo correcta labore
[415] Complanare solet, iacto mox aggere fossam
Ducit, et ingenti cingit munimina uallo.
Protinus in quadram uergentia, siue rotundam,
Pro ratione loci ponit tentoria formam.
Principis in medio digno spectanda decore
[420] Castra nitent, celsi speciem referentia templi.
Quem circa proceres, condigno iuris honore
Cuilibet exhibito, propius, seu longius absunt.
Inque modum magne spatiosis frontibus [78 1Kb] urbis
 Dirigit immensas ad portam porta plateas.
[425] Ante fores ipsas regalia castra secuti
Artifices operum, seu qui uenalia portant,
Castra minora locant, faciuntque suburbia quedam.
Sic tanquam subitis properata colonia tectis,
Atque repentine noua cernitur urbis imago.
[430] Tunc quoque prescripti seruato federe moris
Regia dispositis sederunt agmina castris.
Nec minus opposite Ligures in margine ripe
 Atque alii ciues tentoria iuncta tenebant.
Brixia quos genuit, quos misit Pergamus, et quos
[435] Italie plures in iisdem partibus urbes.
Hec quoque castra suo porrecto ponte per amnem
Continuare parat princeps, biduoque labori
Impenso, medias cinxit pons peruius undas.
Nomina magnorum, quos presens curia uidit,
[440] Commemorare patrum, numerum, gentemque referre,
Non satis est promptum, non [79 1Kb] multum pertinet ad rem.
Id potius certa nobis ratione uidendum,
Quid bene dispositum, quid ab his feliciter actum,
 Que noua prodierint tanto sub principe iura,
[445] Quasue recensuerit celeberrima curia leges.
   Ergo sacros tantum patres, iurisque peritos,
Et de principibus paucos, quibus ipse timorem
Norat inesse Dei, tacitis Fridericus adaptans [80 1Kb]
Colloquiis, triduo secreta negotia toto
[450] Rimatur, iurisque uices, legumque tenorem
Consulit: hanc illis gaudens iniungere curam,
Ut super Ecclesie, seu regni iure, salubri
Consilio monituque uirum formare [81 1Kb] laborent.
Tandem prolato post longa silentia uultu,
[455] In medio procerum, spectabilis undique, cetu,
Talibus ora modis princeps facunda resoluit.
   Si modo non frustra, quoties in nomine Christi
 Tresue, duosue pari consensu iuris amore
Congregat, in medio perhibet se Christus adesse;
[460] Quis dubitet tantis ad commoda tanta uocatis
More suo medium primatibus adfore Christum?
Absit, ut nos unquam Christi presentia patres
Destituisse uelit! quibus ecclesiasticus ordo,
Imperii leges, et publica iura reguntur.
[465] Nunc igitur proceres, communi federe iuris,
Quidquid in Ecclesie, uel regni commoda rite
Pertinet, in medium Christo presente feramus.
Ipse quidem, quamuis diuino munere princeps
Summus in orbe ferar, legumque immunis, et expers,
[470] Non seruire quidem cogar, sed condere iura
Fas habeam, uestris cupio disponere cuncta
 Consiliis: nostro [82 1Kb] non egre spondeo iussu,
uel sancire nouas, uel priscis legibus uti.
Nam nichil, ut uerum fatear, magis esse decorum,
[475] Aut regale puto, quam legis iure solutum
Sponte tamen legi sese supponere regem.
Gratia sit magno, qui temperat omnia Regi,
Undique bellorum tumidos suppressimus estus,
Bellatrix positis Alemannia conticet armis,
[480] Et uetus Italici deferbuit ira furoris.
 Sed ueterum leges, edictaque regia longo
Iustitio suppressa silent, que Carolus olim,
Que noster uulgauit Otho; uestigia iuris
Pauca sui Italicis agnoscit fiscus in oris.
[485] Consulite in medium, quas me uel ferre recentes,
uel senium passas leges renouare uelitis.
Ac primum moneo, quidquid statuisse libebit,
Utile sit, iustum, nature, moribus aptum,
Temporis atque loci patiens, et prorsus honestum.
[490] Ast ego, quidquid erit, tota uirtute tueri,
Et sancire paro: nec me regnante licebit
Has cuiquam nostras impune lacessere leges.
Ac si quis tumidus presumpserit obuius ire,
 Supplicium presens, manifestaque pena docebit
[495] Non magis inuictum bello, quam legibus esse.
   Talia facundo regaliter ore sonantem,
Spectabat stupido miratrix curia uultu.
Quod neque doctrine studiis imbutus, et euo
Pene puer, canos, Scripturarumque peritos,
[500] Sensibus, et blanda precederet arte loquendi.
   Protinus ingenuo quidam sermone diserti
Ora fatigantes, pro consuetudine gentis,
Siue suum regi studium iactare uolentes,
Siue facultatem potius monstrare loquendi,
[505] Officio lingue, studiisque loquacibus illum
Insumpsere diem; quos inter clarior unus
  uix exequanda relatu
Gaudia cunctorum, facundo protulit ore.
   Omnibus, a primo quos, inquit, uidimus, euo
[510] Letior iste dies, et clarior esse meretur,
Cum te pacificum populi, mitissime princeps,
In medio residere sui [83 1Kb] , legesque citantem
Hactenus exstinctas, gaudens uidet Itala tellus.
Hec est illa salus, quam tot iactata procellis
[515] Exspectare solet misere sors naufraga terre.
Scimus ab antiquo, quantos qualesue tyrannos
Senserit Italice fortuna miserrima plebis,
Cum toties proscripta bonis, addictaque ferro,
Aut spoliis nudas [84 1Kb] , aut sanguine pasceret iras.
[520]  Nec legem ratio, sed regum sola libido
Poneret, et ferro gaudens, non iure potestas.
Nec minus infestis gens hec malefida tyrannis,
Atque his sepe suo conata resistere damno,
Pressa metu potius, quam leta fauebat amore.
[525] Hinc odium populis, et seditiosa simultas,
Et furor Italie multos grassatus in annos
Prodiit, et geminas fecit dissensio partes:
Et partim patrie, partim regnantibus urbes
 Assistunt: seuoque diu collisa fragore
[530] Bellorum, alternam senserunt menia cladem.
Quis Ligurum cedem, quis uulnera seua Papie,
Quis referat Creme, quis tristia damna Cremone?
Hec inter uarias oppressis legibus urbes
Exarsit rabies, et longa licentia ferri.
[535] Tu uelut eximium post tristia nubila tandem
Sidus ades, tu bella fugas, pacemque reducis:
Tu leges et iura nouas: te preside rerum
Grata redit facies, certusque renascitur ordo.
Nunc age, diuine, quidquid [85 1Kb] sententia mentis
[540] Dictabit ius esse, iube: pro lege uoluntas
Principis esset solet; quidquid decreuerit ille
Esse ratum, mos [86 1Kb] est et iuris habere uigorem.
 Utere iure tuo, quidquid rectumue piumue
Esse putas, seruare iube: nos uero [87 1Kb] uolentes
[545] Omnia suscipimus: libertas maxima nobis
Tam placido parere uiro. Sic ore diserto
Presul in assensum regis propensius omnes
Impulit, et magno percussit corda fauore.
Tunc quoque compositis quidam resonantia uerbis
[550] Regia Cesaree cecinerunt carmina laudis.
   Postera lux aderat, solio reuerendus in alto
Consedit iudex: ex omnibus undique multi
Urbibus ac uicis aderant, querulique ferebant
Innumeras clamore cruces . Rex omnibus aures
Commodat, et querulis iudex clamoribus idem
Aequus adest, certo dirimens examine lites.
Sed quia tam multis finem dare curia presens
Non poterat causis, placuit satis utile quiddam
[560] Ingenuo pulchrumque duci, cunctasque per urbes
Edoctos in iure uiros, uerique sequaces
Imposuit, medio qui cuncta negotia iuris
Limite discuterent, nec eos ex urbibus iisdem
, accumulant: donec uix denique multo
[25] Aere dato, talique reis est reddita pacto
Gratia: deiectis ut tota turribus urbe
Mesta ruinosis lacerarent menia muris.
 Quasque metu regis cepissent ducere, rursus
Ingesto patulas implerent aggere fossas.
[30] Hactenus Italicis pulchro satis ordine rebus
Dispositis, ad queque uolens extendere Cesar
Anteriora [99 1Kb] manum, Tyrrheno gurgite clausos
Sardinie fines, et Corsica rura potenter
Conciliare suis parat atque asciscere regnis:
[35] Atque ideo geminos proceres premittere, quorum
Hic comes, hic presul; suspectaque pectora gentis
Pacem, an bella uelint, cogendi, an sponte sequantur,
Attentare libet. Securos Ianua missis
Altaque Pisa uiris aditus prestare iubentur.
[40]  Utraque Tyrrhenas longe metuenda per undas,
Utraque famosis late uulgata triumphis
Quid tamen inciderit, cur hec legatio finem
Non fuerit sortita suum, perpendere nobis
Inde licet: quod ab his regionibus utraque sedes
[45] Plurima ferre solet dominatu commoda longo.
Unde satis liquide mandata negotia regni
Prepediisse queunt occulta fraude uideri.
Sed neque tuta dolo uersute Ianua plebis,
Nec sale Tyrrheno, nec quos natura locorum
[50] uix aditu stricto, multoque labore petendos
Opposuit montes, irati principis acres
Eualuit uitare minas: ueniaque petita
uix pretio fraudem marcarum mille redemit.
 Hoc tamen adiecto, ne claudere pergeret urbem,
[55] Iussus ab incepto populus desistere muro.
   Ceperat estiuis succedere torpida castris
Conuerso iam bruma gradu, placuitque potenti
Multimodoque duci, terre melioris opima,
Intactosque prius diducto milite passim
[60] Et late sparsis fines insidere castris.
Nec mora, frugiferis opulentam finibus Albam
Occupat, hibernis satis hospita menia castris,
Hic quanto poterat princeps terrenus honore
Proxima siderei coluit natalia regis.
[65] Inde per Etruscas legatos destinat urbes,
Campanasque domos, et quas in littore curuo
Aequorei lauat unda salis; qui debita fisco
 Iura uetusta petant, per quos statuantur in omni
Urbe magistratus, et ciuica queque potestas.
[70] Preterea reditus cunctis de finibus illis,
Quos formosa prius possederat illa Mathildis,
Pluribus inuasos rex in sua iura retraxit.
Inde recollectos, et tanquam corpus in unum
Partibus ex multis quadam grauitate reductos,
[75] Nescio quid prisci iuris habere uolenti,
Ac uelut heredi, cumulato munere princeps
Concessit Catulo, qui regis auunculus, illo
Tempore dux ualidus felicia castra nepotis
Milite non pauco, mentisque uigore iuuabat.
[80] Hunc ex Romano Catulorum sanguine clarum,
 Et genus, et nomen  trahentem,
Teutonicus uerso Guelphonem nomine sermo
Dixerat, ambigue deceptus imagine uocis.
   Inter successus letos, et prospera rerum
[85] Magna repentino regem iactura dolore
Perculit, et placide turbauit gaudia mentis.
Nam procerum multi, seu qui sub principe claro
Castra sequebantur, seu qui sub pace quieta
Teutonicas urbes, nataliaque arua tenebant,
[90] Extremum clausere diem. Quo tempore presul
Ille Frisingus Otho, maioris causa doloris
Exstitit ingenuo comperta morte nepoti.
Hic patruus regis, studiis in utrisque peritus,
 Regia signa sequi semper consueuerat; at nunc
[95] Credo equidem reuocante Deo, languore grauatus
Manserat, ut medius fratrum, clerique gementis
Inter luctificos psalmis modulantibus hymnos,
Non in castrorum strepitu, ferrique fragore
Expirare sacram diuini muneris [100 1Kb] auram
[100] Posset, et ethereo tandem sua reddere Regi.
   Interea ueterem prauis auctoribus iram
 Summus, et exstinctas animo refricare querelas
Ceperat antistes, magnumque potentis honorem
Anxius inuidie stimulos Adrianus habebat:
[105] Precipue postquam sua iura recognita fisco
Assensu procerum per cunctas comperit urbes,
Indoluit facto, quantumque uidebat honoris
Accessisse uiro, tantum pater ipse putabat
Decessisse sibi: tunc quidquid atrocius actum
[10] Ante uidebatur, legatorumque, suosque
Contemptus, regnique minas, mandataque duris
Asperiora notis, ceu quedam pabula flamme,
Inuidieque faces, ardenti sponte camino
 Adiicit et rapidos fornaci suggerit estus.
[115] Hec quoque causa recens aderat, quod regia missi
Querere iura, uiri, dum per castella, locosque
Pontificis summi mandata fidelius equo
Publica conficiunt, nimia feritate timendi
Insolito miseros urgebant pondere ciues.
[120] Ergo noua ueterem causa stimulante dolorem,
Gaudebat crebris regem culpare querelis,
Iniustum, seuumque uocans, regnoque superbum,
Ingratumque sibi, qui tanti culminis ultro
Nomen, et imperii summum tribuisset honorem.
[125]  Ac primum scriptis leuioribus, atque paterno
Affatu suadere uiro; mox acrius illum
Corripere, et nimium uerbis instare molestis.
Nec minus ille uicem maledictis reddere gaudens
uerba remittebat chartis odiosa superbis.
[130] Sic alterna ferens diuerse iurgia partis,
Acrius incensas stimulabat epistola mentes,
Conflictumque graui totius maxima mundi
Nomina, magnarum quatiebant prelia rerum.
Nec fuit ambiguum, multis 
[135] Pontificis summi scriptis, crebroque rogatu
Pellectos Ligures, iterum ceruice rebelli
Abrupisse sacras, contempto federe, leges.
    Ergo ubi cum claro presul Rainaldus Othone,
Signifer hic prudens, et [1 1Kb] cancellarius ille,
[140] Et comes eximie laudis Gozwinus, ad urbem
Magna peracturi uenere negotia regni;
Infremuit, cepitque furens concurrere uulgus.
Quaque receptus erat presul famosus in ede,

Hanc lapidum seuo Ligures euertere iactu,
Atque ipsum magni legatum Cesaris, alta
Pontificem fama, mentisque uigore timendum,
 Certatim seuo properabant tradere letho.
[150] Nec prohibere potest regi deuotior ipsa
Nobilitas, nec qui socia conciuis in urbe
Egregium nomen Guido Blandratensis habebat.
uix tandem rabidas, eiusdem presule sedis
Subueniente, minas effugit presul, et urbis
[155] Pestifere muros, infidaque tecta reliquit.
Protinus infectis legati regia rebus
Castra petunt, sociasque gradu properante cateruas.
   Interea regum legatio fida potentum,
Diuersis studiis ad magni Cesaris aures
[160] Attulit ex uariis mandata recentia regnis.
Principis Argolici quidam mandata ferentes,
Securos in castra gradus, pacemque petebant.
 Iam dudum siquidem Stabulensis [2 1Kb] morte Guibaldi
Quem lux [3 1Kb] Argolicis oppresserat ultima terris,
[165] Suspectos regi sese uehementer haberi
Audierant, gentemque suam purgare parabant
Nec minus Hungarie rector in fraude recenti
Comperta Ligurum, mandata fidelia pacis
Scripserat Augusto, pluresque prioribus illi
[170] In penam sceleris spondebat mittere uires.
Anglus, et urbanis illo qui tempore Gallis
Rex erat, ambo uiros ad regia castra fideles
Legarant, pacisque fidem, magnique fauorem
Cesaris, oblatis certabant poscere donis.
[175] Hos inter reges uetus et grauis inde simultas
 Orta ferebatur, quod Galli principis uxor
Coniuge dimisso rectori nupserat Anglo.
Inde ferox odium, stimulisque ardentibus ira,
Seuaque limitibus dirimendis bella furentes
[180] uexabant: ideoque sibi properabat uterque
Alterius damno consciscere Cesaris arma.
Hos omnes hilari uir prudentissimus ore
Laudauit, donisque suis dimisit onustos.
   Interea reduces legati castra subibant,
[185] Feda reportantes Ligurini criminis ausa.
Cognita res cunctos, regemque ferocibus ipsum
Concussit stimulis, iterumque recanduit ira.
Ne tamen Augusto quidquam sub principe certo
Ordine non fieret, rursus tribus esse citandos
[190]  Edictis Ligures, iuris suasere periti.
Que postquam tumida spreuerunt mente superbi,
Curia damnatos regni denuntiat hostes.
Utque uiros iuste stimulis grauioribus ire
Rursus ad armiferos incenderet ipse labores,
[195] In medio procerum cetu, uulgique corona,
Talia mellifluo Fridericus protulit ore:
   Sepe quidem uestras ad prelia cogere uires,
Et fidas adhibere manus, iterata malorum
Improbitas, Ligurumque frequens iniuria cogit.
[200]  Res onerosa quidem, nec si dubitabilis esset
Grata [4 1Kb] fides, toties ad magna negotia pigras
Atque recusantes auderem poscere dextras:
Sed quia communis labor est, uobisque minori,
Quam mihi, quod geritur, cure non suspicor esse,
[205] Auxilii quoties uestri, certique fauoris
Tempus eget, regnumque recens fortuna lacessit,
Tutus [5 1Kb] ad inuictum uestre uirtutis amorem
Confugio, certusque manus imploro fideles.
Scitis, et horrendum uobis, durumque [6 1Kb] uideri
[210] Ceu mihi, non dubito, periure sepius urbis
Prodigiale nefas, quam uix modo munere nostro
 Delicti ueniam, fructumque salutis adeptam,
Excitat in solitos feritas recidiua furores.
Que iam de reliquo fidei pacisque tenende
[215] Spes superesse potest, cum sacramenta, fidesque,
Totque uades Italas nostro sub iure per urbes
Infide rabiem nequeant compescere plebis.
Det penas periura graues, crudelia tandem
Facta luat, meritoque cadat, que [7 1Kb] stare recusat.
[220]    Audierant, aliusque alium certante fauore
Preueniunt, stimulisque uirum maioribus urgent.
At rex rem tantam, tantique laboris egentem,
 Non nisi Teutonico peragendam robore credens,
Germanos proceres, cognataque signa nepotis
[225] Baugarie ducis, atque alios plerosque potentes,
Teque tori sociam sacri generosa Beatrix,
Ex transalpinis ad sese conuocat oris.
   Ipse per Italicas, paucis comitantibus, oras
Undique discurrens, bello quecunque sequenti
[230] uel prodesse sibi, uel obesse putauerat hosti,
Accelerat, castella uiris, armisque, cibisque
Instruit, atque nouam ualido munimine Laudam
Cingit, uicini [8 1Kb] passuram pondera belli.
 Cumque sibi fide tetigisset menia Cume,
[235] Belligeras uires, atque auxiliaria poscens
Agmina, plura suis ultro collata petitis
Accepit, fide gauisus plebis amore.
   Cumano precincta lacu iacet insula quedam,
Belligeris fecunda uiris, que federe prisco
[240] Infide Ligurum sese sociauerat urbi:
Nauigioque potens, piratica bella gerendo,
Gaudebat crebris stagnum infestare rapinis.
Hanc rex ob uarios bellorum prouidus usus,
Conciliare suis sapienter cogitat armis.
[245]  Nec fuit hoc frustra: structa nam classe, paranti
Assultum, bellumque uiro, deuecta carinis
In medium plebs illa lacum, uictore recepto
Cessit, et ex illo generoso tempore regi
Fida fuit, puroque fidem seruauit amore.
[250]    Tunc quoque conceptum, tacitumque Placentia uirus
Quo minus euomeret, sese cohibere nequiuit.
Nam dum Cesarei per fines urbis inique,
Nomine penali que ianua soluerat, era
Legati ferrent, ipsa mox urbe latrones
[255] Egressi, spoliare uiros, et regia feda
Non timuere manu contingere turpiter era.
Ergo graui princeps ex hoc quoque concitus ira,
 Maiestate sui securus nominis, ultro
Ingreditur trepidam, paucis comitantibus, urbem,
[260] Regalesque minas, metuendaque uerba superbis [9 1Kb]
Ciuibus incutiens, uix exoratus ab illis,
Quam tulerant summam, concessa pace recepit.
   Instabat ueneranda dies, qua Christus ab imo
Ora solo turbe referens optata fideli,
[265] uictor ab inferna captiuos sede reduxit:
 Hanc [10 1Kb] , quanto potuit, Mutinensi Cesar in urbe
Egit honore diem, finesque Bononia iuris
Ingreditur studiosa tuos, ubi castra, suasque
Tempore iam longo non uisas ille cohortes
[270] Liquerat, eximio magnis in rebus Ebrardo.
   Ergo ubi legitimis Ligures iam sepe citatos
Edictis spreuisse uidet, nimiumque tenaci
Proposito fixisse pedem, ne uel modo quid quam
Precipitanter agat, famosa rector ab urbe
[275] Precipuos in iure uiros, legumque peritos
Euocat, et que sit contemptus pena requirit.
Que discussa diu, cunctorum denique talis
Iudicio descripta fuit; direptio rerum,
Seruitium populi, subuersio funditus urbis.
[280]     Intererant [11 1Kb] castris a summo presule missi
Prudentes, clarique uiri, Guilelmus, et ille,
Qui post schismatica longum feritate rebellis
Perstitit ad tumulum, successorique reliquit.
Hi post sermonum primordia blanda suorum,
[285] Et delinitas facundis uocibus aures,
Aspera, nec placida Friderico mente ferenda
Attulerant, certis ita definita figuris.
   Non licet Augusto, nisi tantum presule summo
Conniuente, sacram legatos mittere ad urbem,
[290]  In qua iura Petrus merito tenet omnia solus.
Non licet [12 1Kb] et fisco castella, uel oppida pape,
Collectis urgere suis, nisi tempore tantum,
Quo princeps primam Rome gestare coronam,
Imperiique nouos admittere gaudet honores.
[295] Pontifices Italos homines [13 1Kb] non expedit esse
Principis, ad fidei modo iuramenta uocandos.
Non licet et [14 1Kb] cuiquam Regis mandata ferenti
Pontificum uexare domos; hunc more uetusto
Solus rite sibi princeps defendit honorem.
[300] Quidquid ad eximii recte patrimonia Petri
Pertinuit dudum, possessio, siue tributum,
Restituatur ei: comitisse terra Mathildis,
Et Spoletanus sub eodem iure ducatus.
Quidquid ab excelsis Romane menibus urbis
[305]  Pendentem seiungit Aquam, Ferraria, Massa,
Et cum Sardois uberrima Corsica campis,
Pontifici summo prisco de more tributum
Soluat, et antiquas iusto sub canone leges.
   Hec satis argutis rationibus omnia princeps
[310] Extenuans, doctis dissoluit singula uerbis,
Opposuitque suam rupta de pace querelam,
Quam secum tali firmatam lege ferebat:
Ne cum Romanis, Siculo, Graioue tyranno
Ipsius iniussu sociaret federa presul.
[315] Denique uel stricto iuri, legumque rigori
Stare, uel arbitrio sapientum uelle uirorum,
Facturumque satis, suscepturumque libenter
Conditione pari sese promisit: at illi
 Accepisse quidem, sed non prestare paratos,
[320]  sese uenisse, ferebant.
Nam se iudicio papam, qui iudice nullo
Fungitur in terris, supponere posse negabant.
Pluribus exhibitis frustra, subiecit et illud
Cesar, ut electi bis tres a presule summo,
[325] Totque sua de parte uiri, quibus omnia uero
Postponenda quidem certa ratione putentur,
Omnia sollicita dirimenda negotia cura
Suscipiant, certoque Dei peragenda timore [15 1Kb] .
Sed nec in hoc presul consensit, et omnia nutu
[330] Ire suo cupiens, iuste se subdere legi
Respuit, ut magne causas qui quereret ire.
   At Ligures tacite molimina fraudis in actum
 Seuitie proferre parant, Treciumque, quod illis
Ereptum ualido iam dudum milite rector
[335] Munierat, terrore graui, ualidaque minantur
Expugnare manu, tormentaque bellica raptim
Secreto fabricata dolo, subuectaque plaustris
Arte [16 1Kb] graui seiuncta ferunt, magnaque repente
Mole leuant, castrumque nouis assultibus urgent.
[340] Missilibus telis alii, celerique sagitta
 Menia summa petunt, lapides agitata minores
Funda rotat: magnos [17 1Kb] balearica machina muros
Incutit [18 1Kb] , et duro munimina uerberat ictu.
Ast alii clypeis densa testudine iunctis
[345] Fossarum supplere lacus, murosque latenti
Suffodisse dolo, seu duri roboris ictu
Frangere, seu gradibus scalarum scandere turres
Acriter, et celsas properant comprendere pinnas:
Hoc magis urgentes, quod [19 1Kb] regia signa propinquis
[350] Finibus, et magnas metuebant Cesaris iras.
Nec minus e summis animosi turribus hostes
 Saxa rotant, franguntque suos in prelia muros.
Undique tela pluunt, baliste turbine ruptus
Sibilat, et longis resonat stridoribus er.
[355] Prima sequensque dies cepte momenta labori
Magna dedit, uictos patefecit tertia muros.
Namque [20 1Kb] fatigatis toto iam corpore nostris,
Nec reuocare manum [21 1Kb] , nec respirare licebat,
Aut mutare locum, primo quem quisque tuendum
[360] Ceperat: at Ligurum sibi mutua signa frequenter
Succurrunt, mutantque uices, semperque uidetur
Augeri numerus, semper succrescere uires.
Succubuit numero uirtus, seuoque tumultu
 Effracte patuere fores, pugnaxque iuuentus
[365] Aut misero gladios hostiles sanguine tinxit,
Aut tulit iniectas collo, manibusque catenas.
Hic [22 1Kb] tamen in duris habito discrimine rebus:
Nam quoscunque illic uictor de gente Latina
Repperit, ense ferox, et inexorabilis omnes
[370] Perculit, et ferrum gentili sanguine pauit:
At quos Teutonici manifeste sanguinis index
Lingua uenustabat, tractandos mitius esse
Credidit, et captis sublata cede pepercit;
Bisque [23 1Kb] quater denis, regni quos fama clientes
[375] uera fatebatur, in uincula dura coactis,
Infandis alii perierunt cedibus omnes;
Ipsaque castelli fractis munimina muris
 Euersa, et rapide ceciderunt [24 1Kb] tradita flamme.
   At Cesar tante comperto uulnere cladis
[380] Indoluit, luctuque graui commotus, et ira,
Continuit gemitum, pressitque in corde dolorem,
Fortia principibus prebens exempla dolendi.
Non placuit meritas noxarum sumere p[.....]
 Ulcisciue suos, aut bella mouere, priusquam
[385] Curia Roncaliis iam dudum indicta coiret.
Hic Ligurum fraudes, et federa rupta, suasque
Omnibus offensas mirantibus, atque superbe
Perfidiam plebis iusto damnantibus ore,
Edidit, atque sue consciuit robora cause.
[390] Protinus hostiles infesto milite fines
Irruit, et latos ferro, simul igne, rapina,
Depopulatur agros, ficus [25 1Kb] , uinetaque ferro
Cedit, et arboreos detracto cortice truncos
Excoriat, nullis ultra iam fe ibus aptos:
[395] Utilius reputans damnis, quam sanguine fuso
Deterrere reos, tumidasque retundere mentes.
Aut si forte truces uel sic resipiscere nolint,
uel famis exitio, sumptu breuiore ciborum [26 1Kb] ,
 Consumpti pereant, uel deditione supremi [27 1Kb]
[400] Seque, suosque simul cogantur tradere muros.
Preterea partes [28 1Kb] posito custode per omnes,
Abstulit utilium clausis commercia rerum.
Neue quis hostili uenalia deferat urbi,
Audenti penam, prodenti premia fixit.
[405] Sepe fores urbis stipatus milite forti
Accedit, tutos ut menibus euocet hostes.
   Sepius egressos impune, iterumque reuersos,
Egregia tandem Fridericus fraude fefellit.
Eductosque sua Ligures paulisper ab urbe,
[410] Conuersosque fuga, sociis precurrere iussis,
Faucibus angustis intercipit, atque negato
Portarum ingressu, captis, ferroue peremptis
 Pluribus, incolumes uix paucos reddidit urbi.
Cumque procul Ligurum fines penetrasset, agrosque
[415] Depopulans, magno momenta potentia bello
Adderet, hostili uelox equitatus ab urbe
Quingenti iuuenes, animis, armisque ualentes
Regia translate petierunt menia Laude:
Inuentosque greges latis armentaque campis
[420] Ad sua conuerso cogebant menia cursu.
Hos dux Ancone raptis Guarnerius armis,
Atque alius, sub quo tunc presule diues agebat
Mantua, precipue meritus preconia fame,
A tergo, iuuenum ualida comitante caterua;
[425] Horribili clamore premunt, predaque recepta;
Sexque decemque uiris Ligurum de gente peremptis,
 uix alios muris pauidos urbs mesta recepit.
   Iamque quater denis ferro flammaque diebus
Inclytus hostiles princeps uastauerat agros,
[430] Oppidaque et ualidis munitas turribus arces
Ceperat, inter quas nulli superabilis ante
Cesserat inuicto quedam munitio regi,
Quam montem sancti plebes uocat illa Ioannis.
 Iamque fere cunctis mutilauerat undique membris
[435] Infidum reprobumque caput, tantumque relictis
Cetera subdiderat uictor sibi castra duobus.
His aliud quiddam pulchrum fortuna recensque
Addidit, et largi cumulauit dona fauoris
Namque suos equites opulenta [29 1Kb] in rura Cremone,
[440] Et predabundas emisit Brixia [30 1Kb] turmas.
Cumque per inuasos late discurrere fines
Cepissent, nulloque metu uentura cauerent:
Premoniti dudum latebrosis sedibus hostes
Prosiliunt, terrentque uiros, funduntque, fugantque,
[445]  Attonitosque necant, et ferrum sanguine pascunt.
Sic sexagenos equites, peditesque trecentos
uel gladius fudit, uel constrinxere catene.
At Cesar reprobe uastatis finibus urbis
Fida sue repetit uictor munimina Laude.
[450] Hic iam dimissis Italis, uxoria signa,
Et transalpinas libet exspectare cohortes.
   Creuerat interea Ligurum cum tempore pestis,
Appositisque malum capiens augmenta diebus
Ingruerat, totamque fames possederat urbem.
[455] Non tamen infaustos homines mala tanta docebant
Penituisse sui, quos desperatio tutos
 Fecerat, exclusa certe formidine cladis.
Unde nec insidias infandi, occultaque mortis
Expauere sacro molimina reddere [31 1Kb] regi.
[460]    Protinus immani metuendum corpore quemdam,
Cuique erat ex facili uerum simulare furorem [32 1Kb] ,
Allectum pretio stimulant, ut regia castra,
uesanum simulans uerbis ac gestibus, intret,
Exceptumque dolis, inuento tempore, regem
[465] Interimat, quocunque modo: nec tardior ille
Consiliis parere malis, hostilia magni
Proxima conspicue regis tentoria Laude
Subuersa facie, cunctis incognitus, intrat.
 Exceptusque semel totis ludibria castris,
[470] Et faciles prebere iocos, risumque mouere
Gaudebat, stulte simulator callidus artis:
Squallidus, illota facie, barbaque, comaque
Horridus impexa, scisso squammosus amictu,
Fulgur habens oculis, spumanti sordidus ore,
[475] Nunc pauidus uultu, nunc efferus: et modo mitis
Et modo trux: modo blanda loquens, modo iurgia nectens:
 Nunc humilis, nunc ore minax, ac feruidus ira:
Nunc celer incessu, nunc tardior: et modo pallens,
Et modo terribilis succensus lampade uultum.
[480] Nunc risu lacrymas, gemitu modo gaudia rumpens,
Sepe genas alapis, colaphis supponere colla
Gaudebat, prudens hominis simulator inepti.
Sic olim Priamum, perituraque Pergama mendax
Ille Sinon, Graia munitus fraude subiuit.
[485] Illususque diu miseris illudere Teucris
Optabat, sensuque dolos tractabat iniquo.
Utque per expressi certissima signa furoris,
 Omnibus in castris suspectus desinet [33 1Kb] esse,
Ipsum etiam regem cepit funestus ineptis
[490] Delinire iocis, dum tandem tempore rapto
Prodiit in uerum uesania ficta furorem.
Nam cum more suo primo rex lucis in ortu,
Ad matutinos diuine laudis honores
Strenua neglecto rapuisset membra cubili,
[495] Omnibus in castris pingues [34 1Kb] efflantibus auras,
Et matutine pressis torpore quietis:
Demonis impulsu seuissimus ille satelles
Opportuna ratus peragende tempora fraudis,
Pronus in alterutrum, uel sese subdere morti,
[500] uel patrare nefas, incautum fortibus ulnis
Implicat, et grauiter robusto corpore pressum
 Extrudit castris, alteque crepidine ripe
Precipitare parat, fluuioque immergere regem:
Fecissetque reor, ni Cesar fraude reperta
[505] Multa reluctatus, castrorum in fine supremo,
Implicitusque manu prensis hesisset utraque
Funibus, et magno socios clamore uocasset.
Qui mox excusso somni torpore ruentes,
Iniectis manibus circumstant undique monstrum:
[510] Ac primum rigidos ulnarum soluere nexus,
Illesumque ducem caute subducere tentant.
Inde flagellatum, condignaque fraudis adeptum
Premia, flumineis torrens absorbuit undis.
    Non tamen hoc sceleris comperto fine quieuit,
[515] Abstinuitue dolis reprobe uersutia plebis:
Eque suis octo magna mercede paratos,
Furtiuis Laudam stimulant accendere flammis.
Horum qui primus scelus attentauit, in ipso,
Ignibus admotis, deprensus criminis actu,
[520] Quas decuit penas ligno persoluit adactus,
Certaque complicibus scelerum, ne tale quid ultra
 Ausuros impune putent, exempla reliquit.
Alter, ut explorans hostilia castra subire
Posset, et innocue speciem pretendere mentis,
[525] Induerat monachum; sed et hic deprensus, eodem
Supplicio mortem, probrosaque fata subiuit.
   Nec reticere libet, quid [35 1Kb] tempore Cesar eodem
Ambiguo quodam scriptos auctore salubres
Accepit monitus, uenturum in regia quemdam
[530] Castra, ueneficiis, magicoque furore potentem,
Deformem facie, longi dispendia passum
Temporis, alterius fraudatum luminis usu [36 1Kb] :
 Spretorem mortis, solitum quascunque potentum
Pro nichilo reputare minas, huiusque sequaces
[535] uiginti, pluresque [37 1Kb] uiros erroris [38 1Kb] habentem:
Qui gentilis Arabs, tanquam munuscula regi
Adueheret frenos, calcaria, cingula, bullas,
Quodque liget digitos, quod colla cerceat, aurum:
Omnia sulphureis ita delibata uenenis,
[540] Ut si forte manu princeps contingere nuda
 Ceperit, infecto permistum sanguine uirus
Aestuet, et toto dominetur corpore pestis.
At si sacra manus contactu forte nocenti
Cautius abstineat, sica sub ueste latenti
[545] Regia uel fixo fodiat precordia cultro.
Ergo ubi signa ferens predicta ueneficus ille
Castra ducis magni facile agnoscendus adiuit:
Captus, et iniectis astrictus membra catenis,
Exhibitisque uiro, promissa uera loquenti
[550] Supplicii uenia, multumque diuque rogatus,
Prodere quid peteret, quoue hec auctore moueret,
Spreuit, et inualidas sese fragilesque negauit
Formidare minas: si quid truculenter in ipsum
 Arctum forte foret, damnatum carmine regem,
[555] Prestigiisque suis, penas sibi morte daturum,
Protinus inque ipsa socium sibi clade futurum.
Forsitan hec aliis poterant metuenda uideri,
At Cesar fucata dolo figmenta, minasque
Risit, et appensum ligno, iustissimus ultor,
[560] Faucibus elisis condigna morte peremit.



LIBER DECIMUS.


 Interea magni coniux Augusta Beatrix,
Principis accinctu ualidas ex orbe cohortes
Teutonico rapiens, superata fortiter Alpe
, Italicos fines ingressa tenebat.
Huic preter proceres alios, fameque minoris
Germana de gente uiros, fidissima Saxon
Ille puer, regumque nepos, regisque propinquus,
Saxonas [39 1Kb] , et Norice nuper sibi reddita terre
[10] Signa regens [40 1Kb] , gemine sociauerat agmina gentis.
Horum igitur totis aduentus gaudia castris
Magna dedit, Liguresque metu concussit acerbo.
 Tempore post modico famosus auunculus [41 1Kb] ille
Cesaris, Etrusce princeps et marchio terre,
[15] Teutonicaque potens, et dux metuendus in ora,
Aduenit Catulus, cumulataque gaudia nostris
Attulit, et ualido suppleuit milite castra.
 uicinam magne Cremam locus ipse Cremone
Fecerat, et longo sub eadem [42 1Kb] tempore dudum
[20] Legibus antiquis obnoxia manserat: at nunc
Excusso laxata iugo, Ligurumque superbam
Ausa sequi rabiem, regis iam sepe citata
Spreuerat edictum, nec iuri stare uolebat.
His Cesar stimulis et centum mille talentis,
[25] 
Impulsus, tumidam bello subuertere Cremam
Cogitat, inque duas diuiso milite partes,
Hanc secum Liguros uastandos ducit in agros,
Ast alii [43 1Kb] magne confederat arma Cremone,
[30] Inuisamque iubet bellis incessere sedem.
Paret, et assultu ualido munimina tuta
 Miles uterque petit, subitusque superuenit hosti.
Qui tamen intrepidus, duris assuetus in armis
Occurrit, confertque manum; ferroque perempti
[35] Hinc illinc cecidere uiri quos maximus inter
 Precipuo dignus Garnerus [44 1Kb] marchio luctu
Occubuit, bellumque simul uitamque reliquit.
Castra locant alii, clausos in menibus hostes
Obseruant, et que rapiendis congrua muris
[40] Esse putant, magna properant effingere cura.
Nec minus obsessis inclusi menibus hostes
Bellica sollicito raptim tormenta labore
Exfabricant, illud tantum, quod respicit hostes
Contenti munire latus; nam cincta palustri
[45] Magna parte sui clauduntur menia ceno,
Nec latura pedum molli uestigia limo
Defendunt tutos lutulenta uolutabra muros.
   Tunc quoque Romulea legatio uenit ab urbe,
Sanguine pollentes, et claro nomine ciues;
[50] Claudaque Cesareas Romane plebis ad aures,
 Atque senatorum cauti mandata ferebant:
Scilicet ut posita tandem clementior ira,
Parceret ipse sue rex augustissimus urbi:
Neue quod a stolido scelus et sine nomine uulgo
[55] Prodierat, ciues diffunderat ultor in omnes.
   Auribus hoc [45 1Kb] placidis et miti pectore Cesar
Accepit, cladisque memor, qua tempore primo
Imperii propria miseros attriuit in urbe,
Afflixitque reos, animi pietate coacta
[60] Retulit in melius, responsaque blanda uicissim
Reddidit, et magnis cupidorum pectora donis
Impleuit, geminosque uiros redeuntibus illis
Regia magnifice laturos addidit urbi
uerba, Palatinum famose laudis Othonem,
[65] Quique diu regno studio curaque fideli,
 Primus in Ecclesia prudens Haribertus Aquensi
Seruierat, dignaque sui mercede laboris
Iam tunc prepositus, mox presul in urbe futurus
Chrysopoli, grato preclari munere regis:
[70] Usque adeo magnis ducibus seruire lucrosum est.
His mandata dedit, consensu presulis atque
Totius populi, ueterem renouare senatum,
Reddere primeuo prefecti iura uigori:
Et si pontifici placeant ea federa summo,
[75] Omnia in antiquam correcta reducere pacem.
Ipse per hostiles numeroso milite campos
 Undique discurrens, hostilia queque gerendo,
Cuncta metu [46 1Kb] , ferro, flammis, et sanguine miscens,
Menia iam Ligures in tuta cegerat omnes:
[80] Ac ne clausa satis faciant munimina tutos,
Quos bello uinci murus, nullumque uetabat:
Molitur superare dolo, Ticinaque prudens
Agmina, precipuos Ligurini nominis hostes,
Precursare iubet, predaque patenter abacta,
[85] Deceptos clausis educere menibus hostes.
 Ipse suos secum secreta in sede latenter
Collocat insidiis, et eos huc [47 1Kb] uertere cursum
Hoste premente iubet: nec lusit opinio regem.
Nam postquam refugo simulatam puluere cauti
[90] Conuertere fugam, tacitas improuidus hostis
Incidit insidias, circumfususque tumultu
Horruit, ac ueluti celeres in retia cerui
Sepe cadunt, resonantque graui collisa fragore
Cornua, clamososque canes uenator in illos
[95] Concitat, et cedit gaudens impune rudentes.
Sic postquam telis hostilibus undique septi
In medium cecidere uiri, nec tela mouere,
Nec cessisse licet, gladiis impune necantur
 Cominus, arctatique loco breuiore laborant.
[100] Hic quinquagenis ferro centumque peremptis
Sexcenti duras collo subiere catenas.
Quos autem rapidis inuoluit proximus amnis
Submersitque uadis [48 1Kb] , seu quos lethalia passos
uulnera uix tandem trepidos urbs mesta recepit,
[105] Nec breue, nec promptum, numero comprendere certo.
Fida noue repetit uictor munimina Laude
Augustus, letamque suis successibus urbem.
   Temporis eiusdem tractu, nondumque reuersis,
Quos ad Romuleam Fridericus miserat urbem,
[110] Confinis magne, multumque domestica Rome,
 Funera Romani pastoris Anagnia uidit:
Quem tamen inde suam translatum clerus in urbem,
Sede sacra Petri sepeliuit honore fideli.
Ante tamen tumulo, quam membra exsanguia presul
[115] Subderet, exorto geminas iam schismate partes,
Mansuramque diu litem de sede reliquit.
Nam cum de tanti rationem clerus haberet
Successore uiri, studiis melioribus ultro
Rollandus petitur, qui cancellarius ante,
[120] Sanguine conspicuus, ueteri mox nomine uerso
Factus Alexander, per tempora multa superstes
 Ecclesie pacem sedato schismate tandem
uidit, et optato tunc demum fine quieuit.
Altera pars sacra, Octaui, te sede locatum
[125] Auspiciis decepta suis, ignara superni
Iudicii, falso uictorem nomine dixit.
   Rursus ad hostiles uastandos impiger agros
Signa mouet Cesar, lateque per omnia bellum
Rura trahens, quecunque nouis illesa manebant
[130] Cladibus euertit, grauiora prioribus addens.
 Ast ubi continuis crebro spoliata rapinis,
Nec domino [49 1Kb] uictum, nec equo dare pabula tellus
Iam poterat, conuertit iter, rapidoque tumultu
Tendit ad obsesse trepidantia menia Creme.
[135] Hanc equidem iam tunc a prima ceperat ingens
Obsidione timor; sed nunc ubi regia signa
Cesaris, et Latias uento quatiente uolucres
In campis uolitare suis, ipsumque uerenda
Maiestate suos hortantem ad bella maniplos
[140] Aspiciunt, quatit ossa metus, cladisque future
Preuia turbatam confundunt nubila mentem.
Non tamen infauste uel nunc resipiscere plebi,
Seque, suosque pio uictori subdere muros,
 Ultrices uitare minas, ueniamque mereri
[145] Subuenit: insistunt sceleri, maluntque perire
Quam dono uixisse ducis; mors libera pluris,
Quam donata salus, concessaque uita putatur.
Ergo pari studio ciues, ac nostra iuuentus
Arma uolunt, pacemque negant, tormenta grauesque
[150] Attollunt fabricas: diuersos machina in usus
Exstruitur, que saxa rotet, que torqueat hastas,
Queque uel in muros, uel in altas emula turres
Spargat in exstinctas uiuaci sulphure flammas.
Tela, faces et saxa uolant, niger era nimbus
[155] Inficit, et missis subtexitur aura sagittis.
 Ardet utrinque furor, celumque clamore feroci
Rumpitur, et stimulis grauioribus estuat ira.
Hi clausos uirtute pares se [50 1Kb] uelle uideri,
Indignum, fedumque putant, gaudentque feroces
[160] Inculcare minas: illi non esse minores
Nituntur, referuntque uicem, ac maiora rependunt.
Audaces mors certa facit, pellitque timorem
Desperata salus: tunc si quoque sorte maligna
Comprensos, captosque tenent, hostilis in illos
[165] Grassatur rabies, sociisque uidentibus ense
Colla secant, luduntque manu, ceruice rotata
More pile, aut miseros lacerant crudeliter artus.
    Haud procul a seuo belli semota tumultu,
uicinum coniux seruabat regia castrum,
[170] Ne miseras cedes, infandaque multa uideret,
Castaque crudeli sceleraret lumina uisu.
Hanc uisente uiro, per eam quam regia signa
Seruabant portam, tutis e sedibus hostes
Prorumpunt, strepituque graui tentoria regis
[175] Assiliunt, multosque necant, maculantque cruore
Hostili proprioque solum, sternuntque caduntque
 Cedibus alternis: tota non uiribus ullis
Depelli potuere die, dum Phebus opaco
Infudit tenebras, demerso lampade, mundo.
[180] Nuntius absenti certissimus [51 1Kb] omnia regi
Pertulit: ille graui concussus pectora motu,
Castra petit properans, et adhuc a cede recenti
Signa cruenta uidet, captiuaque corpora quedam
Urbis in aspectu laqueo supponere fauces
[185] Cogit, et ex alto suspendit in ere ligno.
Tunc etiam quidam uinctos in castra trahebant
Sex Ligurum de gente uiros, qui iussa ferentes
uerba Placentinis Ligurine nomine plebis,
 Hostibus inciderant: horum qui maximus unus
[190] Esse uidebatur, se presulis esse nepotem
Gaudebat, generisque notis, opibusque nitebat.
Hos quoque, contempto non parui ponderis ere,
Quod pro morte sua redimenda pendere fisco
Spondebant, pena princeps affecit eadem.
[195] Nec minus obsessi captos quoscunque tenebant
Suspendunt, factique uicem mox reddere gaudent.
Tunc magna exarsit generosi Cesaris ira,
Quod uelut ex equo secum contendere uicti
Auderent, nec adhuc miseros agnoscere casus,
[200] Fortunamque suam uellent in morte fateri.
    Protinus obsessos preconis uoce moneri
Imperat ut misere solatia nulla salutis
In bonitate sua ponant sibi, ne quis ad ipsum
Spe uenie fugisse uelit: pro sanguine certet
[205] Quisque suo, propriamque manu se ferre salutem
Nouerit, et ualidis tantum spem ponat in armis.
Inde quater denos, quos plebes perfida dudum
Illa uiro dederat, fidei pacisque tenende
Pignora certa uades, fabricis et turribus altis
[210] Imperat adnecti, qui tela, facesque [52 1Kb] suorum,
Saxaque tormentis uiolenter ab urbe rotata
Excipiant, miseris tutantes robora membris.
   Quantus erat luctus, miseri que forma doloris
 Que super e totis populus suspiria muris,
[215] Cum pendere suis expanso corpore natos
Oppositos telis miseri uidere parentes.
Pectora singultu saliunt, gemitusque dolore
Rumpitur, atque omni lacryme sub casside manant.
Non tamen idcirco parcendum turribus illis
[220] Esse putant, curantue suos auertere iactus.
Atque aliquis toto distentus corpore pendens,
Saxa uidens in se miserum torquere parentem,
Luctifico clamore ciens, ita filius inquit:
 Quid facis, infelix? huc tandem respice, seue
[225] Ac miserande Pater, lapidum compesce rotatus,
Tela manu suppressa tene: non obruis hostem;
Filius est, quem morte petis: uel parcere nato
Si prohibet fortuna patrem, da tempora uite
Non spatiosa mee, ueniatque miserrima mater,
[230] Pendentemque prius uideat, mortique paratum,
Quem genuit, sic ille miser sua fata parenti
Defleuisse suo, sic et pater anxius illi
Respondisse potest: non me tua fallit imago,
Nate, nec ignara te nescius obruo dextra.
[235] Agnosco miserum miser, accipioque uocantem:
 Heu pietas, non parco tamen; sed desine seuum
Incusare patrem, non te, miserande, sed hostem,
Inque meam structas cladem peto turbine turres,
Cogit amor patrie; mallem distractus in illo
[240] Stare loco, corpusque tuis opponere saxis.
Sors tua dura minus, saxi quem protinus ictu
Machina discutiet, nos turba miserrima fastus
Teutonicos, regisque minas, longique dolorem
Funeris, amissa iam libertate timemus.
[245] uix ea, cum rapido moles excussa flagello,
Fortiter inflicto pendentem discutit ictu.
 Sic aliquot pueri mortem subiere, sed omnes
Expositi fato grauiorem morte timorem,
Longaque pendentes miserandaque fata tulerunt.
[250] Interea Ligures tantis ad menia regem
Implicitum ceptis, aliis non posse putantes
Ferre salutis opem, sociosque leuare labores [53 1Kb] ,
Agmine collecto, quanto non ante, Manerbum
Haud procul a Cumis, uix expugnabile castrum
[255] Assultu, raptoque parant euertere bello.
Comperit hos motus, qui tunc in partibus illis
uirtutum merito generosum nomen adeptus,
Teutonica dudum miles de gente, uocatus
Cesaris imperio, comitem Gozuinus agebat:
[260] Propositum Ligurum regi, magnosque paratus
 Significat, cautusque suis a principe castris
Supplementa petit: collectis omnibus ipse
Quos eadem tellus aptos his rebus habebat,
Arma rapit, iamque obsessos euertere muros,
[265] Castrensique necem populo, seu uincla minantes
Aggreditur, turbatque uiros, celerique relapsu
Conuertit, flectitque fugam, fallitque sequentes.
Sic iterum, sic sepe suo comes impiger astu
Ludificat Ligures, inceptaque magna retardat.
[270]  Id satis esse putans, socie dum signa cohortis,
Auxiliumque ferens a principe miles adesset.
Ergo ubi conspicuis uelox equitatus in armis
Quingenti iuuenes, fortissima robora belli,
Adfuit, et ualido suppleuit robore partes:
[275] Plura rati Ligures, et te quoque, Cesar, adesse,
Precipitem petiere fugam, timidique soluta
Obsidione, suos properant attingere muros.
Imminet attonitis uictor, spoliisque retentis,
Pluribus occisis aut uincula ferre coactis,
[280] Non prius abstinuit ferro, quam cardine uerso
Hostibus exclusis fugientes porta recepit.
   Iam crebris infida dolis, astuque maligno
Ausa pium fuerat stimulare Placentia regem.
 Quippe nec occultis Ligurum malesana uolebat
[285] Parcere colloquiis, alimentaque grata ciborum,
Armaque damnate mittebat perfida plebi.
Ergo Placentinos, toties offensus ab illis
Imperii Cesar manifestos deputat hostes:
Hoc satius reputans, quam si sub melle uenena
[290] Impia celantes, hostilia queque mouerent.
Nulla quidem pestis magis est operosa nocendi,
Quam simulatus amor, nimiumque domesticus hostis.
   Iamque rebellatrix suppresso Crema timore,
Preteritis afflicta malis, metuensque futura,
[295] Ceperat in sese grauiter multata reuerti;
 Iam se posse minus trepidi, tristesque fatentur,
Nec solitis turbare uiros excursibus audent.
Ne tamen omnino nulla sint fraude nocentes,
Muscipulis similes laqueos, nexusque tenaces,
[300] Furtaque mirande non apparentia fraudis
More nouo, notaque minus, reor, hactenus arte,
Per quascunque uias et circa menia tendunt:
Ut [54 1Kb] si cauta parum laqueo uestigia quisquam
Inserat, ante quidem, quam se dissoluere possit,
[305] Adsit, et obtruncet, captumue cerceat hostis.
Preterea densis scrobibus tellure cauata
Precipites fodere dolos, fossasque latentes
Iniectu texere leui, quas incidat hostis
 Inscius, et subito pateat discrimine morti [55 1Kb] .
[310] His aliisque dolis, quos tendere callida plebes
Sueuerat, ultrices tandem Fridericus in iras
Excitus, extremamque manum prestare labori
Accelerans ,
[315] Omnibus affectis, finemque optantibus olim
Bellorum, quocunque modo munimina bello
Expugnare parat: tardum sibi quippe uidetur
Exspectare famem, cum longos ciuis in usus
Plurima de totis cautus collegerit agris.
[320]     Protinus ad muros munitas undique turres,
Inuectasque rotis, et magno pondere firmas
Ducit, et hostili celsas super aggere sistit.
Harum summa tenent, quos uel balista, uel arcus
Morte procul missa facit hostibus esse timendos,
[325] Qui iaculum ualido longe torquere lacerto,
Longius excussa didicere potenter habena.
Inferiora uiri fortes, ex agmine toto
Electi, promptique manu tabulata tuentur:
Qui dum transfossas porrecto ponte patentes
[330] Menibus assiliunt, et muros rumpere tentant;
Qui loca summa tenent, iaculis leuibusque sagittis
 Infestant miseros per propugnacula ciues,
Ne confringendis liceat succurrere muris.
Tunc et subiectas facilis despectus in arces,
[335] Et leuis ex alto trepidos conatus [56 1Kb] in hostes
Qui si forte suos sursum [57 1Kb] conuertere uultus
Incauti tentant, uehementibus ora sagittis
Figuntur; nec scire licet, neque cernere fas est
uulneris auctorem, latebris quem lignea tutum
[340] Occultant tabulata: cauis [58 1Kb] pluit aura sagittis
Desuper, et toto funduntur ab ethere mortes.
At que de muris nostras fluitantia turres
Tela petunt, infirma uolant, spatioque tenoris [59 1Kb]
 Languida, uix summo delibant robora ferro.
[345] Si rapidas tormenta faces ad lignea forte
Robora torserunt, et turribus ignis adhesit,
Desuper effusis incendia protinus illa
Restinguuntur aquis, aut uino [60 1Kb] sparsa quiescunt:
Aut si restingui nequeant, et feruida uiuo
[350] Sulphure flamma uiget, fumantia membra securis
Amputat, et toti succisa parte medetur.
Turbine fulmineo magnos tormenta molares
Menibus infligunt, murosque et tecta flagellant:
Fundaque contorto transuerberat era plumbo
[355] Et mediis liquide glandes in nubibus ardent.
 Ast alii fossas iniectu cespitis implent,
Hostilesque petunt densa testudine muros.
Suffodiunt alii turres, ac fortia subter
Fundamenta cauant, aut duri roboris ictu
[360] Impellunt muros, labefactaque menia quassant:
Aut emota loco, muri compage soluta
Saxa remoliri cuneis arctata laborant;
Aut uelut in plano uestigia certa ferentes,
Scalarum gradibus celsas apprendere [61 1Kb] pinnas
[365]  Contendunt, pugnantque simul: nec segnior hostis
Undique discurrens nunc hos, nunc obuius illos
Excipit: herentes scalas detrudit ab alto
Margine murorum: uicinos cominus ense
Percutit, aut duro contundit tempora conto:
[370] Longius amotos lapidum torrente ruina
Obruit, aut iaculis, et certo sauciat arcu.
Aestuat ira minis, seuus crudescit utrinque
Clamor, adhortantes incendunt pectora uoces.
   Utque procellosum uentis agitantibus equor
[375] Oppugnat misera perituram sorte carinam,
Rumpunt uela noti, commista grandine nimbus
Ingruit, et miseros affligit ab ethere nautas:
 Assiliunt fluctus, ualidis agitata procellis
uerberat unda latus, nexu tabulata soluto
[380] Rupta gemunt, haustoque mari rimosa fatiscunt;
Stant miseri naute, quaque impetus acrior urget
Hac studio maiore rati succurrere tentant.
Hic latices trepidus salsos in stagna refundit,
Et properat rime sarcire patentis hiatum:
[385] Ille uacillantem fluctu iactante carinam
Remigio, doctaque manu sustentat, et ipsi
Decertans pelago, perfringit remige fluctus:
uela noto, clamore uiri, stridore rudentes
Quassa fragore ratis, plangoribus insonat unda:
[390] Dum tandem decimus uiolento gurgite fluctus
 Insiliat, uictamque premens obsorbeat [62 1Kb] alnum.
uix modicum tempus, disiectaque fragmina summis
Fluctibus, et tabulas uideas per stagna natantes:
Naufragio pars hausta perit, pars reddita celo
[395] Enatat, et nudi ueniunt ad littora naute.
Sic plebs infelix, cladisque ignara propinque
Fortis in aduersis, et adhuc inuicta resistit.
Iam quantum poterant muris accedere, turres
Admote fuerant, longique ad menia pontes
[400] Prodierant, belloque furens animosa iuuentus
Fixerat in summi uestigia margine muri.
 Occurrunt hostes et spicula, saxa, facesque
Coniiciunt, hastisque uiros, sudibusque repellunt,
Deturbantque solo, quosdam uiriliter ausos
[405] Insiluisse leui trepidantia menia saltu,
Obtruncant ferro: quos inter fata duorum
Sicut acerba nimis, sic et miseranda fuerunt.
   Horum unus trepidos dum per sua menia ciues
Territat insultans ,
[410]  Primus in attonitos saltu se miserat hostes [64 1Kb] .
Dum fugiunt omnes unum, pauidisque fatiscunt
Mentibus, a tergo furtim librata securis
Tempora flauenti decussit tecta capillo [65 1Kb] ,
Totaque detracta est capitis membrana resecti,
[415] Atque peremptoris nitido superaddita conto:
Hostilemque comis galeam pendentibus umbrans,
Prebuit infandi signum crudele triumphi.
Alterius [66 1Kb] manibus ferro, pedibusque resectis
,
[420] Truncus in hostili fede tellure uolutus
Palpitat, et miseri prebet ludibria fati.
   Non impune quidem, nec gaudia longa malorum
 Ciuis agens, magne cladis suscepit eodem
Damna die, belloque diu conflixit: at inde
[425] Pulsus in internam trepidus se contulit arcem.
Iamque suis rebus certa diffidere tandem
Ceperat ille fide: placuit consulta salutis
Sepe prius neglecta sequi, pacisque petende
Utile consilium certe preponere cladi.
[430] Nec mora, colloquium cum Saxone poscit habendum,
Cumque Peregrino, quem tunc Aquileia diues
Eximium clare patriarcham laudis habebat.
Horum facundis lenitas uocibus aures
Permulcet, ueniamque sibi sermone diserto
[435]  Preparat, et doctis excusat crimina uerbis:
Non odio regni, nec seditione rebelli
Arma tulisse manu; sed ne sua fata superbis
Hostibus, et tumide gemeret subiecta Cremone.
Federa cum populo Ligurum iurata, fideli
[440] Dum licuit, coluisse manu; nunc illa soluto,
Quando ita rex iubeat, tandem seiungere [67 1Kb] nexu:
Nec plures adhibere moras; id poscere tantum,
Puniat ipse reos uictor, quocunque libebit
Afficiatque modo, tantum ne uicta Cremone
[445] Ludibrio fiat corrupto principe plebes.
Hec ubi sunt perlata [68 1Kb] duci, lenita resedit
Ira ferox animi, multumque domestica magno
 Ac bene nota uiro tetigit clementia mentem.
Protinus assensu procerum moderamine tali
[450] Utitur, ut nec se uenia uitaque repulsos
Infausti doleant ciues, nec lenior equo
Incitet ad similem multos uindicta fauorem [69 1Kb] .
Menibus incolumes tuto migrare relictis,
Quodque semel [70 1Kb] ualeant humeris deferre sinuntur:
[455] Cetera uictori rapienda relinquere iussi.
 Quis rogo luctus erat? quis tota per oppida clamor?
Qui gemitus populi, dum paucis rebus onusti,
Multa relinquentes, miseri sua menia ciues,
Arsurasque domos, et limina chara supremo
[460] Ore salutarent, dulcesque relinquere cunas,
Orsa sui generis, cultasque parentibus edes
Prodirent, querule uiginti millia turbe.
At quos uel Ligurum populus, uel Brixia clausis
Miserat auxilio, nudati rebus et armis
[465] Omnibus, accepta uix tantum [71 1Kb] a principe uita,
Indecores, mestique suas referuntur ad urbes.
Protinus ad predam, spoliandaque menia raptim
 Curritur, et preda miles ditescit opima.
Omnibus ereptis [72 1Kb] castrensibus oppida flammis
[470] In cineres collapsa fluunt, euersaque fractis
Turribus, antiquos expendunt clade tumores.
   uictor ad excelse munimina fida Papie
uertit iter, solitamque suis gaudere triumphis
Ingreditur pulchram castris uictricibus urbem.
[475] Gaudia Ticine plebis, celebresque triumphos
Cesaris, et magni speciem describere plausus
Dignum uate foret; sed et hoc et multa reliquo
Cautus, et inualide parcendum credo Camene.
Iamque alibi similes in edem diximus urbe
[480]  Exhibitos regi deuote laudis honores,
Post clades Terdona tuas: ideoque premenda,
Ne bis agatur idem, presentia facta uidentur.
   Stabat adhuc studiis herens et fixa nefandis
Urbs Ligurum, necdum ceptis desistere, uel tot
[485] Cladibus ipsa suis, uel Creme sorte recenti,
uel fatis Terdona tuis edocta, uolebat.
Sed quia iam bello tellus afflicta bienni,
Frugibus, et solita minus ubertate uigebat,
Hostilique solo crebris iam sepe rapinis
[490] Exhausto, sociis etiamnum [73 1Kb] parcere regem
Sumptus, et immense cogebat copia plebis:
Milite dimisso spoliate parcere terre
Constituit, uerso dum rursus cespite solem
 Aspiciat ieiunus ager, dum semine iacto
[495] Leta tumescat humus, dum plena turgeat urna
Bacchus, et arboreis redeant [74 1Kb] sua munera ramis.
   Ergo ubi belligeris ex omni parte cateruis
Stantibus, arrecta capiendis uocibus aure,
In medio cetu pulchro stetit ore sereno,
[500] Indixitque manu, placidoque silentia uultu:
Incipit ex alto doctis facundia uerbis,
 Atque lepos consuetus adest, magnique capacem
Ponderis ingenuam comitatur gratia uocem.
   Non ego digna satis, comites, preconia uobis
[505] Ore referre paro, nec si prudentia magni
Nestoris, aut Ithace nobis facundia lingue
Adforet, equandas meritis ingentibus unquam
Sperarem nostro conceptos pectore laudes.
Ne tamen immemorem forte ingratumque putetis,
[510] Quamlibet exsiles uobis pro tempore grates
Letus ago, maiora quidem, modo uiuere detur,
Exspectare iubens: uenient sua tempora rebus,
Et meritis referetur honor. uos ardua regni
Pondera sollicitis humeris gestanda dedistis:
[515]  uos gelidas mecum transcendere sepius Alpes,
Coniugibus, patriaque domo, natisque relictis
Exiguum quiddam, facto iam more, putatis.
Quid referam prompta susceptos mente labores,
Quos Terdona dedit, quos Astum, quos prior illa
[520] Obsidio Ligurum, tumideque rebellio plebis?
Imperii summum multo mihi sanguine nomen
Et diadema graui perfusum cede parastis.
Aera pestiferum, miserandaque funera passi,
Sensistis socios coniuncta sorte labores.
[525] Et nunc obsessa brumali frigore Crema,
Quanta uel e celo pro me, uel ab hoste tulistis?
Hec et plura quidem, quorum me nulla uetustas
 Immemorem faciet, pro me suscepta recordor
Gratus, et immense mercedis debitor esse
[530] Gaudeo, quam pleno cumulatum fenore reddam.
Nouimus, et memori scriptos in corde tenemus,
Qui toties nostris ad certa pericula iussis
Prostiterint: quos bella pati, durosque labores
Iuuerit, atque hilarem pariter cum pectore uultum
[535] In summis prestare malis: qui prelia primi
Tentare, aut murum conscendere fortiter ausi:
Multaque, presentes oculis que uidimus istis,
 Et uero pro teste sumus, sit gratia summo
Magna precor regi, qui me fulcire meorum
[540] Dignatus studiis. Alii uenalia castra
Et mendicatas certa mercede cohortes
Alliciunt [75 1Kb] : ego gratuitis, ultroque paratis
Fidens auxiliis, ad magna negotia rerum
Tutus eo, fidas ducens in bella cateruas.
[545] Nunc quia uastatis hostilibus undique campis
uictum terra negat, castrisque alimenta ministrans
Plus socius studio, quam bello leditur hostis:
Respirare iuuat, laxataque soluere castra,
 Ruraque dimissis ad transalpina cateruis
[550] Sumptibus assiduis oppresse parcere plebi,
Dum melius promittat ager, repetitaque cultu
Producant letos Ligurina noualia fruges.
Protinus expleto  anno,
Si bene nota fides, in castra redibitis omnes.
[555] Nec prius hostili bellum referemus ab urbe,
Quam iustas experta minas, superataque bello
In uestras dabitur, proscriptis mesta colonis,
Diripienda manus, penitusque excisa iacebit.
   Hec ubi uerba uiris regali plena uigore
[560] Aut meliora dedit, cunctos simul ore uenusto
Laudat, et egregiis titulos exaggerat actus.
Tunc si quos preclarum aliquid, laudisque superbe
 Commeminit gessisse manu, regaliter illos
Appellans, memorem factorum quemque suorum
[565] Efficit, et sese memorem simul indicat esse:
Munificaque manu meritis bene, munera magna
Erogat, argenti multum largitur, et auri,
Crateras, pelues, discos, paterasque capaces;
Addit equos celeres, galeas, thoracas et enses,
[570] Textaque multimodis operose picta figuris,
Atque figuratam late se rege monetam,
Distribuitque suis regale numisma maniplis.
Sic demum castris suspensa parte laboris,
Pollicitos alacres ad queque sequentia uires,
[575] Muneribus letos, titulis dimisit onustos.
    Me quoque, non armis, sed carmine castra secutum,
Hactenus egregii decursa parte laboris,
Si bene promerui castrorum premia miles,
Non illaudatum, uel munera nulla ferentem,
[580] Spero quidem, magni dimittet gratia regis.
Non spernenda mea 
Munera militie, nec clarius arbitror esse
Pauca probe gessisse manu, quam multa referre;
Nec minor hic illo labor est: que singula multi
[585] Fortiter egerunt, ego prosequor omnia solus.
   Hoc quoque me fame, si desint cetera, solum
 Conciliare potest, quod iam per multa latentes
Secula, nec clausis prodire penatibus ausas
Pierides uulgare paro, priscumque nitorem
[590] Reddere carminibus, tardosque citare petas.
Imo etiam pulchro reuerendi Cesaris ausu,
Cesareeque domus uideor meruisse fauorem.
Cum de tam lato magnarum gurgite rerum
Sunt electa mihi cupide, que scribere mallem,
[595] Nominis acta sui: ne res notescere dignas
Fuscarent tenebre, speciosaque facta laterent.
Atque ideo dum musa recens, nosterque legetur
 Iste labor ,
uirtutes, Friderice, tuas mirabitur orbis.
[600] Forsitan hunc olim, faueat modo fama, libellum
Et pater, et magni proles generosa parentis
Attrectare manu, placidamque legentibus aurem
Tradere curabit, propriasque admittere laudes.
Et nunc pauca quidem, sacre que sanximus aule,
[605] Carmina sufficiant, et respirare petam
Ad tempus liceat, dum bellica signa quiescunt,
Grataque dimissus bello fouet otia miles.
Mox ubi sollicite reuocatus in castra redibit,
Nos quoque belligeras acies, et castra petentes
[610]  Interrupta nouo repetemus cepta labore:
Cunctaque summatim, superet modo uita, sequentes
Continuo quodam suscepta negotia filo,
Propositi memores; ad tempora nostra trahemus.
   Interea tacitus, de se quid iudicet aula,
[615] Audiat, et doctos, quorum tutandus amore
Atque fouendus erit, noster Ligurinus adoret.
Nec frontem duxisse uelit, licet unus et alter
Arguat, et meritum naso subsannet adunco.
Quemque sui meminisse decet: nos nominis alti
[620] Non sumus: egregios uix suscipit aula petas.
 Hoc tamen in cetu non deerit forsitam unus,
uel duo, uel plures, qui te, Ligurine, legendum
Esse putent, lectoque semel, rursumque relecto
Plus faueant, tandemque seras ad principis aures
[625] Nomen et auctorem, que rerum insignia portes,
 Quidue petas [76 1Kb] , perferre uelint, et amica loquantur.
Hunc ego, quisquis erit, qui tam placabilis in nos
Exstiterit, gaudere bonis maioribus opto
Semper, et eterno fulciri regis amore.
[630] Sic ubi conspicua tandem nouus hospes in aula
Constiteris, claroque piam cum principe prolem
Ceu totidem stellas nitido cum sole uidebis,
Hec tibi non stulte proferri posse uidentur:
   Gaudeat ista domus, qua gaudet preside mundus,
[635] Gaudeat Augusto felix cum patre propago,
Gaudeat, et nostrum iubeat gaudere parentem.
Neue suum uatem patiatur littus arasse,
 uanaque deceptis fregisse noualia sulcis,
uel tot in officio uigilatis noctibus isto
[640] Conseruisse leues, quas texit aranea, telas:
Sed quisquis rerum, quas scripserit ille, nitorem
Te perhibente leget, pulchri quoque premia facti
Nouerit, et gratum feliciter isse laborem.
Nam mihi per totum magnalia Cesaris orbem
[645] Impetus est, prolisque sacre diffundere laudes.
His ita premissis, cunctis prebere legendum
Te poteris, totasque palam distendere pennas.
Mox ubi sit noster Solymarius ille requires,
Quem prius ingenuo dedimus leue munus alumno,
[650]  Qui sibi te quinto, post se uix mense creatum,
Ac ueluti medio proiectum uentris aborsu,
Accessisse nouo mirabitur ordine fratrem.
Hec monuisse sat est: age nunc, proficiscere cautus,
Sit fortuna tuis et felix exitus ausis.




ANNO DOMINI MCCXII
HELINANDUS FRIGIDI MONTIS MONACHUS





NOTITIA HISTORICO-LITTERARIA


 Helinandus, Frigidi Montis monachus, Hermanno nobili Flandro, sed in Galliam profugo, genitus est, ut ipsemet in suo Chronico ad annum 1127 innuit, cuius causam declarat Caroli Flandrie comitis  necem a rege Gallie uindicatam: qua uindicta multi innocentes que non rapuerant tunc exsoluerunt. Inter quos, inquit, fuerunt pater meus Hermannus, et frater eius Ellebandus, qui pueri nobiles et pulcherrimi, magnis hereditatibus perditis, de Flandriis in Franciam aufugerunt. Helinandus itaque, genere nobilis, ingenio acer et promptus, facie uenustus, corpore elegans, et cunctis nature fortuneque bonis adeo instructus, ut nullus illo in Gallia prior, imo uix ei equalis reperiretur. Sed admodum leuis et inconstans fuit, monachum tandem  professus est apud Frigidum Montem, qui seipsum ita depingit sub nomine Guillelmi ad Gualterum scribens, apud uincentium Bellouacensem in Speculo historiali, lib. XXIX, cap. 107, in libro De reparatione lapsi, et tomo uII Bibliothece ueterum Patrum Ordinis Cisterciensis, pag. 318, ut de me taceam, inquit, quantos tibi possum ostendere, qui de uita delicatissima ad hunc ordinem, quem appellas durissimum, se transtulerunt, nec tamen adhuc ab eo resilierunt, quamuis et etate iuniores te sint, et natura teneriores et debiliores uiribus, et ut de tot millibus unum excipiam, unum tibi excipio, qui certe solus ad omnium, sufficit exemplum. Ipse quidem spectaculum factus est angelis et hominibus leuitate  miraculi, qui prius eis spectaculum fuerat miraculo leuitatis: dum non scena, non circus, non theatrum, non amphitheatrum, non forum, non platea, non gymnasium, non arena sine eo resonabat. Nosti Helinandum, si quis nouit hominem, si tamen hominem. Neque enim tam natus erat homo ad laborem, quam auis ad uolandum, circumiens terram et perambulans eam, querens quem deuoraret, aut adulando aut obiurgando. Ecce in claustro clausus est, cui totus mundus solebat esse non solum quasi claustrum, sed etiam quasi carcer. Quomodo ergo non potes, quod  ipse potest? Neque etenim ipse tam leuis erat, quam ipsa leuitas: unde et tanta leuitas tam leuiter mutata, apud plures nichil aliud putatur quam leuitas. Hinc est quod iam quinquennis eius conuersatio uix facit alicui fidem future: quia nimirum quantum in se ipso dedit experimentum inconstantie, tantum perseuerature constantie nunc debilitat argumentum. Idem uincentius Bellouacensis ibidem, c. 108, ad annum 1208, cuius uerba cum in eximiam Helinandi commendationem tendant, hic pretermittere non possum: His temporibus in territorio Beluacensi fuit Helinandus monachus Frigidi Montis, uir religiosus ac facundia disertus, qui et illos uersus De morte in uulgari nostro, qui publice leguntur, tam eleganter et utiliter, ut luce clarius patet, composuit:  et etiam Chronicam diligenter ab initio mundi usque ad tempus suum in maximo quodam uolumine digessit. Et hoc quidem opus dissipatum est et dispersum, ut nusquam totum reperiatur: fertur enim quod idem Helinandus cuidam familiari suo, scilicet bone memorie domino Guarino Syluanectensi episcopo, quosdam eiusdem operis quaterniones accommodauerit: sicque siue per obliuionem, siue per negligentiam, siue alia de causa penitus amiserit. De hoc tamen opere, prout inuenire potui, in hoc quoque nostro opere, multa per diuersa loca inserui. Hic autem etiam quedam eius operis notabilia, que nusquam sunt superius posita, inserere uolui, et etiam de quibusdam aliis eius scriptis, unde flores excerpsi. Scripsit  enim, ut legitur, epistolam, cuius titulus est De reparatione lapsi, missam scilicet ad Gualterum clericum, qui fuerat nouitius in ordine Cisterciensi, et canonicus in ordine Premonstratensi: et tamen, quasi liberum se a uoto existimans, eo quod minime fuisse professus, rediens ad secularem uitam, duxit uxorem nomine Rixendam. Super quibus rogatus Helinandus a Guillelmo, scilicet fratre eiusdem Galteri, socio et conclaustrali ipsius Helinandi, scripsit epistolam ad eumdem Galterium sub eiusdem Guillelmi persona, ita ut ipsius esse uideatur. Scripsit  etiam idem Helinandus Sermones aliquos peroptimos. Hec sunt autem que de prefatis eius opusculis excerpsi, et in unum hic apposui, etc. Idem Ioannes Tinnaouth, Anglus, in Historia sua, quam uerbotenus ex uincentio Bellouacensi desumpsit, ut habet Guillelmus Cauus in Historia rei litterarie, ad annum 1212, p. 707.

Porro in Bibliotheca ueterum Scriptorum ordinis Cisterciensis, quam uariis in folio tomis imprimendam curauit Bertrandus Tissier, prior Bonifontis in Thierascia, et que Parisiis apud Ludouicum Billaine uenditur, exstant tomo uII, p. 73, sequentia Helinandi opuscula: Chronicon ab anno 635 ad annum 1202. Hoc autem Chronicon, cuius solum superesse ultimam partem conqueritur Bertrandus  Tissier in Preludiis ad opera Helinandi a se edita, eamque quartam decimam duntaxat Chronici quod olim exstitit, opinor non esse uerum, sed integrum ad nos peruenisse dicti Helinandi Chronicon. Nam Historia hec, que adhuc exstat in ms. originali, quod olim ad me ex Frigido Monte transmissum, fuitque per tres hebdomadas in cellula mea, dum Bucilliaci manerem, aliud nichil est quam nonnulle tabule diuersarum successionum, ut patriarcharum, regum Isrel, Persarum, Medorum, Assyriorum, Romanorum, et aliorum eiusmodi, ab initio mundi: que sola fere nomina continent, nichil autem historicum, uixque ab oculatissimis et attentissimis, ob characteris paruitatem et attritionem legi possunt.  Unde si Chronicon hoc continuit libros XLuIII, necessum est ut quisque huius Chronici liber fuerit modicissimus, uixque equauerit iustam hodiernorum unius eiusdemque libri capitulorum magnitudinem. Adde quod eiusmodi nude nominum tabule, uel successionum transcripte nomenclature, aut nullius uel modici usus hodierna die sint. Inspecta autem attentius et in otio, Historia Helinandi monachi, que ad annum 1203 excurrit, originali, illam puto XLuIII libris scriptam fuisse: cuius prima pars libris sexdecim summatim, ut supra diximus, per solas fere nomenclaturas: De rebus ab orbe condito, ad Darii Nothi tempora ageret; secunda libris totidem uel sequentium temporum paulo latius ad Christi natiuitatem complecteretur; tertia libris  XII, a Christo nato ad annum 636; quarta ultimorum temporum, libris quatuor, etc., que sola utilis uisa, prelo data est. Ita quidem ex allato ad me originali ipsius Helinandi e Frigidi Montis abbatia ad Buciliensem in Therascia ordinis Premonstratensis. uerum lectis catalogis mss. codicum bibliothecarum Anglie, qui annis 1696 et 1698 duobus in folio tomis Oxonii prodierunt, coniecture mee in hoc pertimui, ne falsa uel incerta esset. Nam in catalogo mss. codd. Cottoniane bibliothece, p. 40, col. 2, littera Claudius B., codice IX, num. 1, legitur Chronicorum Helinandi monachi, ordinis Cisterciensis, pars prima, a creatione mundi  ad tempora Darii Nothi et Archelai, libris sexdecim. Atque codex optime note uidetur, nec procul ab etate Helinandi conscriptus.

Sermones eiusdem Helinandi, ibidem, pag. 206, numero XXuIII, de uariis festiuitatibus et argumentis. Horum sermonum, quos etiam habes mss. apud Frigidum Montem cum Chronico integro eiusdem, exstant nonnulli etiam mss. in bibliotheca Sancti uictoris Parisiensis, littera R. R. 3. Ex quo codice ms. Helinandum aliquandiu post conuersionem suam Tolose mansisse constat, ibique ad scholares aliquos habuisse sermones.

Opusculum De cognitione sui ipsius, ibidem, pag. 306, ad illud Apollinis oraculum: Nosce te ipsum, quod totum transcripsit uincentius Bellouacensis,  ut ipse supra fatetur.

Epistola Helinandi ad Galterum clericum, scripta nomine Guillelmi, fratris eiusdem Galteri, que inscribitur Liber de reparatione lapsi, ibidem, p. 316; de qua loquitur idem uincentius Bellouacensis, qui etiam in mss. codicibus appellatur Liber de laude uite claustralis. Illic enim per encomium commodorum uite claustralis et celibis Gualterum ordinis Premonstratensis canonicum ad professionem factam reuocare conatur, despecta ac relicta uxore Rixenda, quam post canonicam professionem palam duxerat.

Insuper Antonius Loisel in sua Historia Bellouacensi, Gallice edita, scribit se anno 1594 curasse  imprimi uersus Gallicos Helinandi, de morte, quos mire extollit et laudat prefixa epistola ad dominum Fouchet, primum monetarum presidem, continente ipsius Helinandi uitam, ex qua plura puncta suis iam dictis inseruit Historiis Bellouacensibus. Colligit dictus Antonius Loisel ex his uersibus De morte, auctorem fuisse ualde familiarem principibus et episcopis diuersis ob ingenium lepidum ac uiuidum, nominatim Philippo de Dreux, episcopo Bellouacensi, Henrico de Dreux, eius fratri, episcopo Aurelianensi, itemque episcopo Nouiomensi Reginaldo, comiti Boloniensi, et Godefrido episc. Syluanectensi.

Exstant pariter sub Helinandi nomine: Agon, seu Martyrium sancti Gereonis et sociorum eius, quod  euulgauit Surius, tomo u, ad diem 10 Octobris  , dignum plane lectu ob stylum longe insigniorem, quam in Legendis aliorum sanctorum. Porro Helinandum huius esse Martyrii auctorem, fatetur quoque Cesar Baronius in Notis ad Martyrologium Romanum, 10 Octobris, his uerbis: Gereonis et sociorum, quorum Acta ex antiquis tabulis excerpta ab Helinando, habet Surius tom. u. Hec de impressis, nunc de manuscriptis.

Scripsit Commentarium insignem in Apocalypsim Ioannis, desumptum ex scriptis uetustiorum doctorum, quem uidi bis manuscriptum cum proprio nomine auctoris, in bibliotheca Longipontis, ut  supra dixi, exstatque etiam in bibliotheca Morimundi, eiusdem ordinis Cisterciensis, in episcopatu Lingonensi, quem etiam anonymum uidi in Regia Galliarum Bibliotheca.

Suauissime cantabat Helinandus, unde eum rex Galliarum sepius mense sue accumbere iubebat, uti discimus ex quibusdam uersibus Gallicis, quos refert Seculum Iu Uniuersitatis Parisiensis, p. 746, in catalogo illustrium Academicorum. Charissimus itaque Philippo Augusto, scripsit etiam illo instante tractatum seu librum De regimine regum, ms. in nonnullis bibliothecis Belgicis, ut refert Carolus uischius. Exstat autem anonymus in Bibliotheca Galliarum Regia, codice 6608, cuius initio pauca carmina ita incipiunt:

 Omne ministerium tritido quod preminet orbe
Arte gubernandum; sunt artis plurima dona, etc.

Opusculum autem: Postquam regale sceptrum regnique gubernacula rector Christianus susceperit, etc.  , De hoc opusculo Chronicon Guillelmi de Nangis, ad an. 1210: Helinandus . . . . scripsit . . . . librum De regimine principum.

 Obiit Helinandus uti uixit, sanctissime, anno 1227  . De eo loquuntur Bellarminus et Labbeus in libro uterque suo De scriptoribus ecclesiasticis; Antonius Posseuinus in Apparatu sacro, tomo I, fol. 721; Carolus uischius in Bibliotheca scriptorum ordinis Cisterciensis, pag. 140 et 142. Aduertendum autem est Gerardum Ioannem uossium ex uno Helinando duos fecisse, atque incidisse in eumdem ferme errorem in quem Carolus uischius in sua Bibliotheca. Itaque uossius lib. II De historicis Latinis, cap. 54, pag. 441, unum appellat Elimandum Frigidi Montis in agro Bellouacensi monachum, cui attribuit Chronicon libris XLuIII contextum, post uincentium Bellouacensem. Et cap. 55, p. 445, alterum appellat Helinardum Frigidi Montis monachum,  cui, immemor sui, attribuit Historiarum opus lib. XLuIII, quos ab orbe condito orditur. Nullus qui illic hallucinationem non agnoscat, quod homini plurimis attendenti, frequens esse potest. Cesar Egassius Bulleus Seculo Iu Historie Uniuersitatis Parisiensis, fol. 746, et alii, eiusdem mentionem faciunt.





HELINANDI FRIGIDI MONTIS MONACHI SERMONES.




SERMO PRIMUS IN ADuENTU DOMINI.


Quasi diluculum preparatus est egressus eius, et ueniet quasi imber nobis temporaneus et serotinus terre . Quatuor aduentus Saluatoris ad homines, qui per istas Dominicas huius temporis designantur, fides catholica in his sanctis diebus annua deuotione celebrare et recolere consueuit. In carne specialiter ad Iudeos, in monte ad electos, in morte ad singulos, in fine ad uniuersos. Primo ad redimendum, secundo ad iustificandum, tertio ad retribuendum, quarto ad seculum per ignem iudicandum. De primo habes: Si non uenissem, et locutus eis fuissem, peccatum non haberent , subaudi, tantum, quantum habent.  De secundo: ueniemus, et mansionem apud eum faciemus . De tertio: uigilate quia nescitis, qua hora Dominus uester uenturus sit . De quarto: ueniet Dominus, et illuminabit abscondita tenebrarum . De omnibus pariter est illud, quod apposuimus: Quasi diluculunt preparatus est egressus eius, etc. Horum namque quatuor aduentuum duo extremi corporales sunt, atque uisibiles, id est primus et ultimus; duo medii spirituales et inuisibiles, id est secundus et tertius. Ideoque duo extremi non inconuenienter egressus appellantur, duo medii imber. Quasi enim de secreto ad publicum egredi est, uel in carne passibili apparere passibilem, mansuetum, et humilem: uel in carne immortali uisibiliter exhibere se iudicem. Primus tamen duorum istorum dicitur occultus, propter humilitatis mansuetudinem, in qua diuinitas incarnata latuit;  alter uero manifestus, propter eiusdem carnis iudiciariam potestatem, quam Filius hominis uisibiliter exercebit. De occultatione primi aduentus habes: Et  homo est et quis cognoscet eum? id est quis cognoscet in homine Deum? De manifestatione postremi scriptum est: Deus manifeste ueniet; Deus noster, et non silebit ; iterum: uidebit eum omnis oculus, et qui eum pupugerunt . Ideo sicut dixi, uterque aduentus egressus appellatur. De primo: Egressus es in salutem populi tui; in salutem cum Christo tuo ; iterum: Exiit qui seminat seminare semen suum . De altero scriptum est: Egredietur Dominus de loco sancto suo . Locus Dei misericordia est, locus pax est, iuxta illud: Factus est in pace locus eius . De hoc loco egredietur Dominus in iudicio, quoniam obliuiscetur misereri Deus, et nemini parcet, quando excitabitur tanquam dormiens  Dominus; tanquam potens crapulatus a uino, percutere inimicos suos in posteriora, opprobrium sempiternum dare illis ; ueniet in furore et in ira; ignis in conspectu eius exardescet, et in circuitu eius tempestas ualida . De utroque egressu intelligi potest, quod hic dicitur. Quasi diluculum preparatus est. Diluculum, quare? quia diluculum tenebras noctis solet effugare. Que sunt tenebre noctis? Nox in sacra Scriptura tripliciter accipitur: pro ignorantia, pro culpa, pro miseria. Prima nox habet tenebras erroris, secunda tenebras iniquitatis, tertia tenebras calamitatis. De prima: Nox precessit dies autem appropinquauit . De secunda: Qui dormiunt, nocte dormiunt .  De tertia: Per diem sol non uret te, neque luna per noctem . De omnibus pariter est illud: In noctibus extollite manus uestras in sancta, et benedicite Dominum ; quod est dicere in nocte ignorantie contra tenebras erroris, querite lumen sapientie; in nocte culpe contra tenebras iniquitatis, querite lumen iustitie; in nocte miserie contra tenebras calamitatis querite lumen pacis, et letitie spiritalis: quod totum est Christus, qui est uirtus et sapientia Dei Patris. Quoniam namque sapientia est, potest illuminare uestram ignorantiam: quia uero uirtus est, potest sanare infirmitatem uestram, id est relaxare culpam, et conferre gratiam; quoniam  Christus est, id est unctus et suauis, potest uos ungere oleo letitie cum participibus suis et auferre ab oculis uestris omnem omnino lacrymam. Primas tenebras harum trium noctium fugauit Christus, in primo Aduentu uerbo, predicando ueritatem; secundas, infundendo cordibus fidelium caritatem; tertias, afferendo omnibus pacem. De primo: Tempus requirendi Dominum, cum uenerit, qui docebit nos iusta . De secundo et tertio: Orietur in diebus eius iustitia, et abundantia pacis . De omnibus pertinet: Ego sum lux mundi; qui sequitur me non ambulat in tenebris . Et bene lux ista diluculo  comparatur; quia sicut diluculum paulatim crescit, donec proficiet in splendorem, et perueniat ad feruorem; sic fides incarnationis Dominice primo paucis admodum innotuit; deinde per mundum latius se diffudit; postremo usque ad martyrii ardorem incaluit. Diluculum tres habet gradus: ortum surgentis aurore, qui est ortus Luciferi; splendorem matutini; meridiei feruorem. De primo:

Iam lucis orto sidere.
De secundo et tertio:

Splendore mane instruis,
Et ignibus meridiem  .
Sic fides Incarnationis Dominice cum suis omnibus sacramentis, primo annuntiata est, deinde probata,  tertio defensa. Primo annuntiata est per simplicem predicationem, deinde probata per rationem, tertio defensa etiam per sanguinem. Nuntiata est per piscatores, probata est per philosophos conuersos et rhetores, defensa est per utriusque sexus et etatis martyres. Nuntiata est contra errantes ex ignorantia, probata est contra resistentes de industria, defensa est contra persequentes ex inuidia. In primo gradu fuit quasi ortus surgentis aurore, in secundo quasi splendor matutinus, in tertio quasi feruor meridianus. Ultimus etiam Christi aduentus tres istas noctes illustraturus est, et earum tenebras expulsurus. ueniens namque Christus ad iudicium, noctem fugabit ignorantie,  quando liber aperietur, id est secreta cordium: noctem culpe, quando omnes operarii iniquitatis mittentur in stagnum ignis ardentis et sulphuris : noctem miserie, quando absterget Deus omnem lacrymam ab oculis sanctorum . Crescet autem etiam istud diluculum per gradus suos. Erit enim quasi ortus surgentis aurore, quando corpora de puluere suscitabuntur; erit quasi splendor matutinus, quando boni et mali ad dexteram et ad sinistram segregabuntur; erit quasi feruens meridianus, quando isti assumentur, et illi relinquentur. Ait ergo: Quasi diluculum preparatus est egressus eius; ac si aperte dicat: Sicut impossibile est in hoc temporum cursu naturali et legitimo post noctem non  lucescere; sic impossibile, in diuine dispositionis ordine nostro incarnandum Dei Filium, ad redemptionem humani generis, et ad iudicium non uenire. Sequitur: Et ueniet quasi imber nobis temporaneus et serotinus terre . Sicut illud, quod premissum est de comparatione diluculi, duos corporales aduentus significat: sic illud quod subiunctum est de comparatione imbris temporanei et serotini, duos spirituales designat. Christus namque quasi imber temporaneus est, quando iustificat impium; quasi imber serotinus, quando remunerat iustum. Nam, ut ait Hieronymus, quantum ad litteram, imber temporaneus est, qui iacta  semina coalescere facit: imber serotinus, qui fructus ad maturitatem perducit. Fides per dilectionem operans quasi iacta semina facit coalescere; iustitia iustum remunerans quasi fructum facit ad maturitatem uenire; fructum iustitie in uita eterna; fructum corruptionis in morte perpetua. Si autem preparatus est egressus Saluatoris ad saluandum nos uenturi, quanto magis nos preparare debemus ad occurrendum ei! sicut scriptum est: Paratus esto Isrel in occursum Domini, quoniam uenit . Paremus ergo, sicut ait Ioannes, uiam Domini; rectas faciamus semitas Dei nostri . Idem namque et prorsus idem, paratum esse in occursum Domini, et iam parasse uiam Domino uenienti. Non est tamen scriptum: Parate  uiam Domino, sed uiam Domini. Omnis enim uia, per quam uenit Deus ad hominem, Dei est, non hominis. Et que sunt uie Domini? Uniuerse uie Domini misericordia et ueritas . Duo primi aduentus, qui sunt in carne, et mente, sunt in uia misericordie: duo secundi, qui sunt in morte, et in fine facientes, sunt in uia ueritatis. Redimere namque animas sub diabolo captiuas, iustificare a peccato impias, opus est immense misericordie, et nonnisi diuine. Retribuere autem unicuique secundum merita sua, et iudicare seculum per materialis ignis incendium, opus est ueritatis et iudicii, soliusque omnipotentis Dei. Parande sunt iste due uie. Ipse tibi uis parare uiam misericordie?  Esto tu ipse misericors. Beati enim misericordes, quoniam ipsi misericordiam consequentur . uis parare uiam iudicio? Iuste iudica de teipso. Nam si nosmet diiudicaremus, non utique iudicaremur. In quo, inquit, iudicio iudicaueritis, iudicabimini , apud summum iudicem. Nunquam est misericordia sine ueritate, sicque ueritas sine misericordia. Ut ergo illius misericordia et ueritas te saluum faciant, misericordia et ueritas non te deserant; misericordia in proximum tuum, ueritas in teipsum. Misericordia, ut proximo parcas; ueritas, ut teipsum punias; si enim temetipsum punieris, tui ipsius misereberis: sicut scriptum est Miserere anime tue placens Deo . Quatuor impedimenta sunt, que  reddunt uias difficiles; lutum, et lapides, colles, et fouee; lutum polluit, lapis ledit, collis lassat, fouea precipitat. Per lapides et lutum, facinus et flagitium; per colles et foueam, elatio et simulatio designatur. Contra prima duo scriptum est: uie illius, uie pulchre, et omnes semite eius pacifice . Pulchre, sine contagio; pacifice, sine scandalo. Pulchre, ne polluantur; pacifice, ne ledantur. Non dat sapientia sancta sua canibus, nec margaritas porcis. Odit eam, que maculata est, corporis tunicam: et in maleuolam animam non intrat. Ideo uasa ministerii nostri iubet beatus Benedictus nos resignare cellerario munda et sana; munda a flagitio, sana a facinore. De duobus ultimis ait ueritas in Euangelio: uulpes foueas habent  et uolucres celi nidos . uulpes sunt dolosi, simulatores, et callidi; uolucres, leues, elati. Nisi ab his quatuor corda et corpora nostra emundauerimus, Filius hominis non inueniet in nobis ubi uel pedem ponat, uel caput reclinet.



SERMO II. I IN NATALI DOMINI.

ueritas de terra orta est, et iustitia de celo prospexit . Beata uere terra, de qua ueritas orta est; celoque beatior ipso, de quo olim falsitas orta est; scilicet quando de celo descendit falsus ille Lucifer; qui mane oriebatur, et iam ruinam minabatur, quia superbiam meditabatur, dicens in corde suo. In celum conscendam, super astra celi exaltabo solium meum: sedebo in  monte Testamenti, in lateribus Aquilonis: similis ero Altissimo . uere falsus Lucifer, quando sic mentita est iniquitas sibi, falsum sibi promittens et impossibile. Quis enim in nubibus equabitur Domino: similis erit Deo in filiis Dei?  Deus, quis similis erit tibi? ne taceas, neque conpescaris Deus, quin Luciferum istum deiicias, qui ante faciem maiestatis tue tot et tales proiicit ampullas, et sesquipedalia uerba; qui non fortunam Priami sed gloriam ipsius principii sibi cantat, et nobile bellum tibi indicit. Similis, inquit, ero Altissimo. Similitudinem Diuinitatis in honore et gloria, non in bonitate atque iustitia male cupidus ambiebat. Infelicissime, cur non dicis, similis ero iustissimo, siue sanctissimo, sicut et altissimo? Illam  similitudinem non iniuste usurpares, sed iuste et feliciter affectares. Siquidem illam omni rationali spiritui imperat Altissimus dicens: Sancti eritis, quoniam ego sanctus sum. In celum, inquit, ascendam . Et in celo eras, quando hoc dicebas. Quare celi illius fastidiebas fastigium, fastigatius appetebas? Quoniam uera est sententia dicentis: »Hoc habet proprium omnis ambitio, non respicit in finem. Nemo agit de tribunatu gratias: sed queritur, quod ad prefecturam usque non est perductus .« Tu autem miserrime in prefectura creatus eras, et de illa gratias non agebas; sed ipsius creatoris tui monarchiam inferne insatiabilis appetebas. In celum, inquit, conscendam super  astra celi exaltabo solium meum: sedebo in monte Testamenti, in lateribus Aquilonis; similis ero Altissimo. Quid dignum tanto feret hic promissor hiatu? Parturient montes, nascetur ridiculus, non mus, sed draco, formandus ad illudendum ei. uere falsus Lucifer, qui mendax est, et pater mendacii. Ab initio peccat, et in ueritate non stetit: qui cum totus sit tenebrosus, tamen per antiphrasin dictus est Lucifer; sicut lucus a lucendo quia minime lucet. Aut certe, ut ex re nomen habeat, Lucifer dicitur, quasi luci uim inferens, lucem auferens, luci semper infestus. Luci quippe uim intulit, id est inferre conatus est, quando comparare se uoluit Auctori. Lucem abstulit, seu potius furatus est, quando inuidendo nocuit homini. Luci semper infestus est;  quia percussit fedus cum morte, et pactum cum inferno: ut ad lucem non redeat; sed quia semel cecidit, non amplius resurgat; excecatus quippe fumo ambitionis in altum consurgente, sed in ipsum recidente, tanquam locum non inueniente, quo ascenderet ultra, ipsam ruinam suam preuidere non ualuit; sed repente comprehenderunt eum iniquitates sue, et non potuit, ut uideret: in ipso ortu suo experiri coactus illud Dauidicum Deiecisti eos, dum alleuarentur. Iustissima plane presumptoris deiectio, qui dignitatis Angelice priuilegium paruipendens, et diuine subiectionis impatiens, noluit subesse omni creato spiritui, nisi et par esset ipsi Creatori. Nouus in Deum Cesar, in Angelum Pompeius; iuxta illud:

 Nec quemquam iam ferre potest Cesarue priorem,
Pompeiusue parem.
Idcirco presumptionis sue nimio sub pondere lapsus, de celo corruit ad instar fulguris, dicente ueritate: uidebam Satanam, sicut fulgur de celo cadentem . Quod ait, uidebam et cadentem presens tempus iungens cum preterito imperfecto, innuit diabolum nondum totum excidisse, sed semper adhuc cadere usque ad diem iudicii: et tunc mole suorum criminum pregrauante submergendum, quasi plumbum in aquis uehementibus gehennalis abyssi. Unde et dictus est cecidisse tanquam fulgur, id est inopinate et celeriter, impetuose, grauiter, cum ardore nimio, et fetore, et fumo: que tria manifesta sunt indicia fulguris, et  notissima uestigia draconis. Draco enim flammiuomus afflatu suo respirat ignem, uitiat erem, obscurat lucem. Sicut ille serpens fumifer, de quo dicit pocta:

Oraque discindens auida, fumantia prestat.
Similiter diabolus priusquam de celo deiectus est, ut fulgur; deiectus est ut draco. Triplice pestilentia totum afflauit mundum: inspirando scilicet ore uipereo primis parentibus concupiscentiam mali, tanquam ardorem et fetorem nimium; et ignorantiam boni, tanquam spargens puluerem, et nebulam, et fumum: qui fumus, et que nebula tantum creuerunt postea, ut in ortu Saluatoris totam terram tegerent, sicut ait propheta: Aspiciens a longe  ecce uideo potentiam Dei uenientem, et nebulam totam terram tegentem  . Et uere nebula totam terram texerat in ortu ueritatis, cum totus fere mundus adhuc uerum et uiuum Deum ignoraret, falsosque et mortuos deos adoraret, idola surda et muta coleret: uera et eterna nec bona quereret, nec mala fugeret; mundum prouidentia regi non crederet; omnes actus humanos etiam uoluntarios aut fato aut fortune falsis allegationibus imputaret. Hinc est error ille Platonis et Pythagore de reuolutione animarum; Trismegisti et Mime, Socratis et Porphirii, de societate demonum; Zenonis et Chrisippi, de morte uoluntaria; Aristotelis de curta prouidentia, id est usque ad lunarem regionem  non infra; Epicuri de nulla; et de summo corporee uoluptatis bono; Ptolomei de fato; omnium fere simul, et maxime Ciceronis et Senece, de animarum supplicio post mortem non timendo. Isti sunt, qui dicunt apud Ezechielem, Dereliquit Dominus terram, et Dominus non uidet . Et apud Sophoniam: Non faciet Dominus bene, et non faciet Dominus male . Et apud Isaiam: Comedamus et bibamus, cras enim moriemur . Hinc est illa querimonia Betii lib. De consolatione philosophie:

Omnia certo fine gubernans,
Solos hominum respuis actus.
Nam cur tantas lubrica uersat
Fortuna uices?
 Propter hoc exclamat Osee dicens: Non est misericordia, non est ueritas, non est scientia Dei in terra . Et Psalmista quasi uim patiens: Saluum me fac, Domine, quoniam defecit sanctus; quoniam diminute sunt ueritates a filiis hominum . Igitur ad tollendum de terra nebulas, errores, et fumos ignorantie, ardores irarum, et ignes auaritie; fetores libidinum, et sordes idololatrie, hodie ueritas de terra orta est, et iustitia de celo prospexit. In cuius rei signum, omnia simulacra Aegypti ad pueri Iesu fugientis aduentum pariter corruerunt: sicut olim prophetauerat Isaias dicens: Ecce Dominus ascendet super nubem leuem, et ingredietur Aegyptum, et mouebuntur omnia simulacra  Aegypti . Que ruina hodie incepit Rome a palatio Romuli, et a simulacro urbis Rome, et a templo pacis; que tria hodie Rome corruerunt. Ruina palatii Romulei signum fuit mundane glorie per Christum ruiture. Ruina simulacri urbis Rome, quod erat in effigie maxime cuiusdam mulieris, et corpulentissime, signum fuit auaritie per Christum destruende. Huius enim erei simulacri corpulentia significabat iamdiu regnantem auaritiam Romanorum, que uelut quoddam inexplebile barathrum et uorago insatiabilis totius mundi opes absorbuerat, nec impleri poterat uniuerso orbe sub uno censu descripto. Nec mirum Romanos lacte lupino alitos tante rapacitatis uel olim fuisse, uel adhuc existere. Nam sicut uulgo dicitur,  uulpes pilos mutant, non mores. Et:

Naturam expellas furca, tamen usque recurret.
Hec autem auaritia per Christum cepit destrui; quando per illum ceperunt pauperes euangelizari. Hoc autem significauerat illud idem simulacrum, quando primo fuit erectum. Nam cum quidam causarentur, tibias illius tanquam nimis graciles et minus habiles ad tantum pondus molis eree sustinendum, respondisse fertur per artem magicam. »Non corruam donec uirgo pariat;« quod similiter fertur dixisse Romulus de suo palatio, quando primum factum est, qui et ipse magus fuit. Propter que duo responsa demonum, tanquam deorum,  uocabatur antiquitus eterna Roma. Porro ruina templi Pacis significauit uoluptatem carnis, in qua sola pax mundi est, per illum ruituram qui dicit: Non ueni pacem mittere in terra, sed gladium . In eiusdem rei signum hodie uirgo iuuencula in sole sedens apparuit, tenens infantem in gremio, significans solos celibes in celo regnaturos: et ortum esse hodie ex utero uirginis magistrum celibatus, qui doceat homines semetipsos castrare ferro timoris Domini, propter regnum celorum. Igitur ruina templi, et simulacri palatii, per que et propter que falfi dii colebantur, significauit quod hodie ueritas de terra orta est: uirgo autem sedens in sole significauit, quod hodie iustitia de celo prospexit. Quid enim iustius, quam ut unusquisque  possideat suum uas in sanctificatione et honore, non in passione desiderii; sicut gentes que ignorant Deum? ueritas, inquit, de terra orta est. Quid est ueritas? hec fuit olim Pilati questio , qui solutionem sue questionis audire non meruit; quia responsionem non exspectauit; sed questione proposita, et responsione non exspectata, continuo foras ad Iudeos exiit. Et nos ergo fratres, si uolumus discere ab ipsa ueritate, quid sit ueritas, non exeamus foras, id est, non queramus bona forinseca et transitoria; sed remaneamus intus in pretorio cordis, audientes quid loquatur in nobis Dominus Deus. Prope est enim uerbum in corde, et in ore nostro: Ne te quesieris extra  . Nauibus atque quadrigis petimus bene uiuere; quod petis hoc  est.

Non egrediamur foras, sicut Satan, qui egressus est a facie Domini ; et Cain primus agricola, et postea fratricida ; et Ismel fuit uir ferus et sagittarius, exsors et exsul ab hereditate paterna, et Esau uenator, fratris simplicis persecutor: sed remaneamus intus, id est cor nostrum omni custodia seruemus: primum querentes regnum Dei, et iustitiam eius, et omnia extrinsecus necessaria satis superque adiicientur nobis . ue fatuis uirginibus, que foris relinquende sunt: nec ob aliud, nisi quia cordis custodiam reliquerunt . Quid est ueritas? ueritas dicitur quasi uerbum rei existentis ita subaudi, sicut  dicitur. Nam ueritas cuiuslibet rei nichil aliud est quam equalitas existentie eius, quam comprehendens animus intelligit rem, sicut est; nec infra subsistens, nec ultra effluens. Quisquis enim uerum dicit, id solum, et totum dicit, quod in re est; nec plus, nec minus. Nam si plus uel minus diceret, non diceret uerum, sed falsum: hoc enim diceret, quod non esset de rei existentia, et ideo non de rei ueritate. Igitur ueritas est equalitas existentie rerum, id est modus, infra uel ultra quem nichil omnino potest subsistere. Hec autem equalitas existentie rerum nil aliud est quam equalitas unitatis. Est enim equalitas, sicut et unitas, singulis  rebus forma essendi, et causa, per quam unumquodque subsistit.

Sicut enim quidquid est, idcirco uere est, quia unum est ; ita quidquid est, ideo uere est, quia equale uni est. Nam si equale uni non esset, unum non esset. Ergo ueritas, id est equalitas, est singulis rebus forma essendi: et causa, per quam unumquodque subsistit. Si autem ueritas est causa existentie rerum, et omnis causa est prior eo, cuius est causa, ergo ueritas est prior omni creatura, ergo est ab eterno, ergo est principium rerum, ergo est Deus. Unitas ergo, et eius equalitas sunt una causa omnium, et unum principium rerum, et unus Deus creator omnium;  eiusdem prorsus potentie, et sapientie: ergo eiusdem substantie. Sed unitas Patris est Filius, qui et uerbum, et ueritas, et splendor, et figura substantie Dei. Non immerito nuncupatur uerbum, quia decernit esse, quidquid uerum est esse: ueritas, quia quidquid semel dicit, confirmat et stabilit, sicut scriptum est: Semel loquitur Deus, et secundo idipsum non repetit . Splendor, quia per ipsum manifestatur nomen Patris, id est notitia Patris habetur, sicut ait Psalmista: In lumine tuo uidebimus lumen . Unde et ipse dicit: Pater, manifestaui nomen tuum hominibus quos dedisti mihi . Figura uero et imago Patris dicitur, quia Patris pulchritudinem  perfecte representat. Ipse enim est facies Patris, in quam semper desiderant angeli prospicere , id est de procul inspicere: nam de prope non possent, pre claritatis immensitate. Ideo et lucem dicitur inhabitare. Filius autem dicitur, quia reuera generatur. Sed si queris, quomodo? utique eo modo, quo equalitas ab unitate, splendor a luce, ueritas uerbi a Patre, ab equalitate existentie, uerbum cordis a corde. Unitas quippe ex seipsa, et ex sua substantia nil aliud generat quam equalitatem; in equalitatem uero per alios numeros. Nam semel unum nichil aliud est quam unum. Hec autem omnia ceua sunt, et cequalia suis gignentibus; nec substantiis, sed proprietatibus differunt. Ergo Filius per omnia Patri equalis  est, et ceternus. Ubi est ergo infelicis Arii stulta disputatio, Filium Patre minorem asserens, et rationum consequentias non attendens? Porro hec ipsa ueritas cum sit equalitas existentie rerum, et modus, infra uel ultra quem nichil potest subsistere, ergo iustitia est. Nam iustitia nil aliud est, nisi modi tenor, et equalitas inter plus et minus constituta, nullum omnino defectum patiens, uel faciens excessum. Et hec ipsa iustitia quid aliud est quam summa beatitudo, uel summum bonum?

Summam quippe beatitudinem definit Betius, esse statum quemdam omnium bonorum aggregatione perfectum. Hic autem status extra limites  iustitie contineri non potest. Idem uero Betius probat, duo summa bona diuersa esse non posse. Nam si unum ab altero minus habebit, summum non erit. Igitur alterum duorum aut erit imperfectum, aut superfluum. Potest igitur summa beatitudo hoc modo aliter definiri: Bonorum uniuersitas sub uno comprehensa, cuius sola uisio semel acquisita omnem sufficientiam uoluptatis, et gaudii plenitudinem generat in uidente, omne desiderium sine diminutione superans, sine fastidio satians, sine anxietate innouans et inflammans. ueritas igitur est summum bonum, similiter et iustitia. Summum ergo bonum de terra ortum est, quando ueritas de terra orta est: et summum bonum de celo uenit, quando iustitia de celo prospexit. Quod  autem Christus se in Euangelio ueritatem appellat , et non iustitiam; hoc ideo fecit, ut arbitror, quia nomen iustitie aliquid innuit rigoris et uindicte: et quia Christus iudicari uenerat, non iudicare; non ministrari, sed ministrare ; non ferire, sed parcere; misereri, non uindicare; blandiri, non terrere; ideo nil sibi attribuere uoluit, quod austeritatem sonaret, sed quod totum esset pacis et indulgentie, suauitatis, mansuetudinis et pietatis: ideo se non iustitiam appellauit, sed uiam et uitam. Apostolus tamen dicit eum factum nobis a Deo sapientiam, iustitiam, sanctificationem, et redemptionem : quod sic exponit: Sapientia in predicatione, iustitia in conuersatione,  sanctificatio in peccatorum remissione, redemptio in morte. Psalmista uero sciens proprium esse iustitie et mereri et reddere, et a solo Christo nostrum esse meritum uel premium, ipsum iustitiam appellauit. Christus autem pro hoc solo nomine hec duo posuit, uiam et uitam, dicens: Ego sum uia, et ueritas, et uita . uia propter meritum, uita propter premium, ueritas propter utriusque complexum; uia iustitie, ueritas doctrine, uita letitie; uia uirtutis, ueritas sermonis, uita beatitudinis; uia sine offendiculo, ueritas sine nubilo, uita sine tedio; uia, que nec impeditur nec polluitur; ueritas, que nec mentitur nec fallitur; uita, que nec leditur nec finitur. uia que dirigit, ueritas que corrigit, uita que regit. Dirigit actus,  corrigit excessus, regit affectus. uia iustis per exemplum, ueritas impiis per iudicium, uita angelis per semetipsum. Sicut enim Pater habet uitam in semetipso, sic dedit et Filio uitam habere in semetipso: et potestatem dedit ei iudicium facere quia Filius hominis est . Igitur Christus uia in hoc seculo, uita in futuro, ueritas in utroque; hic promittens, illic dans; hic minans, illic feriens. Et hec dicta sint pro ueritate que de terra orta est: nunc de terra uideamus de qua ipsa orta est. ueritas, inquit, de terra orta est. O quam uerum est, quod uulgo dici solet, de terra uenit bonum! Sed quenam est hec terra? Duo namque terrarum genera in Scripturis legimus. Est enim terra maledicta, deserta et sterilis: et est terra benedicta,  fructifera, et pinguis. De prima est illud: Maledicta terra in opere tuo ; de secunda: Benedixisti, Domine, terram tuam .

Primum genus triplex est: nam maledictarum terrarum alia est terra quam formidamus, alia quam calcamus, alia quam portamus. Prima est infernus, qui a propheta dicitur terra nouissima , id est ultra quam nulla est. Terra uere maledicta, plena peccatis et tormentis, reatibus et cruciatibus: cuius omnis culpa irremissibilis, omnis pena interminabilis, omnis fletus inconsolabilis, omnis fetor intolerabilis, omnis stridor implacabilis, omnis ardor inexstinguibilis, omnis uermis immortalis. Hec est terra mortuorum, in qua quidquid est, contrarium est uite. Secunda  terra est illa communis, quam terimus; maledicta in opere Ade; cuius omnis fructus naturaliter est maledictus, sicut testatur ueritas in parabola de seminante, ubi ait: Quod autem cecidit inter spinas, hi sunt qui audiunt: et a diuitiis et uoluptatibus huius uite euntes suffocantur, et non referunt fructum . Constat autem, omnes terrenas diuitias de fructibus terre esse, ut est frumentum, uinum et oleum, aurum et argentum, et lapides pretiosi; et cetera huiusmodi. Si ergo bona terrena spine sunt, ipsa mala qualia sunt? Quomodo autem spine non sunt: que adueniendo, uehementer; manendo, uehementius; abeundo, uehementissime pungunt? Nam cum multa sollicitudine et labore plurimo acquiruntur, cum timore custodiuntur,  cum dolore amittuntur.

Et quoniam cunctis terrenis fructibus maledictio originaliter inest, propter peccatum Ade, idcirco sancta et catholica instituit Ecclesia, quam institutionem ab ipso Domino habet, ut quoties ad mensam accedimus de terrenis fructibus reficiendi, prius Deo agamus gratias, et nomen eius sanctum super eos inuocantes, et signum uiuifice crucis, quasi ligni uite contra lignum uetitum facientes, maledictionem benedictione pellamus, et secure iam deinceps iam mundatos et sanctificatos sumamus eos cum timore Domini, post de perceptis diuinis muneribus ipsi largitori gratias acturi. Nam qui sine benedictione et oratione premissa, tanquam  iumenta uel pecudes terrenis fructibus deuorandis incumbunt, sepe mortem corporis et anime occasionaliter in eis accipiunt; sicut illa sanctimonialis, que mordendo lactucam diabolum momordit sedentem super eam, ex quo morsu mox in furorem uersa est, ut testatur beatus Gregorius in libro Dialog.; sic et Tarquinius ille, qui beatum Siluestrum incarcerari iusserat, de osse piscis faucibus herente strangulatus est; sic et ille diues qui sedebat ad mensam regis Anglie, quem rex suspectum habebat de morte fratris sui, cum teneret offam in manu, et diceret ad regem: Domine mi rex, si ego reus sum uel conscius de nece fratris tui, nunquam offam istam possim transglutire, quin suffocer ab ea. Quo dicto misit offam in os suum:  que cum ad guttur ueniret hesit, mox oculos ille inuertens cecidit mortuus super mensam. Idcirco beatus Benedictus precipit in Regula  , ne quis ante horam statutam aliquid presumat cibi uel potus. Quod non bene obseruauit infelix ille monachus, qui, cum frixuras quasdam deferret in refectorium, abstractus et illectus a propria gule concupiscentia, unam earum tanquam canis rabidus cursim deuorauit; et mox tantam libidinis in carne sua sensit pruriginem, ut quoniam aliter desiderium sordidum implere non poterat, quod dictu quoque nefas est, manuali actu genitalium semen effunderet; quod antea nunquam illi contigerat. uere huic misero conuenienter aptatur illud Iude infelicis elogium: Et post buccellam introiuit in eum  Satanas . Nec mirum si enim protoplasti in fructu paradisi, qui utique non erat maledictus, sed tantummodo interdictus, propter inobedientiam mortem corporis et anime occasionaliter acceperunt: quanto magis timendum est, ne fructus terre maledicte, qui omnes originaliter maledicti sunt, nobis male utentibus utriusque mortis occasio fiant? Porro tertia terra, uidelicet quam portamus, caro nostra est, et ipsa utique originaliter maledicta, propter illud: Maledicta terra in opere tuo . Hec enim maledictio non solum de terra quam calcamus, sed etiam de illa quam portamus; intelligenda est allegorice, sic: Maledicta, inquit, terra in opere tuo, id est maledicta terra, in qua et de qua operaturus es, querendo in ea uel  alimentum uite, uel heredem mortis tue. Terra in qua operaturus erat Adam querendo heredem, caro erat uxoris proprie; terra de qua operaturus erat in ea, caro erat ipsius propria. Utraque ergo caro et masculi et femine uno maledictionis iaculo lethaliter uulnerata est, quando ad Adam dictum est: Maledicta terra in opere tuo. Opus istud quid intelligendum est, quam coitus? qui etiam in coniugali copula maledictionem non effugit, istam uidelicet, que sequitur: Cum operatus fueris terram, non dabit tibi fructus suos , id est tales quales datura erat, si etiam obediens permansisses? Omnis enim caro que ex te nasceretur, sancta nasceretur, non repugnans spiritui, nec concupiscens aduersus  eum; sed potius prorsus eum sequens ad omnia quecunque sancta, quecunque laudabilia, quecunque bone fame. Nunc autem spinas et tribulos germinabit tibi; quia cum stimulo carnis et ardore libidinis, et prologo pudoris, et iactura uirginitatis irreparabili, germinabis tu et posteri tui; et in sudore uultus tui, id est in repugnantia fortis spiritus tui concupiscentis aduersus carnem tuam, uesceris pane tuo, id est mandata mea custodies, iustitiam perficiens, uoluntatem meam implebis, pane lacrymarum cibaberis, panem angelorum in celo manducabis. Sic igitur terra quam portamus ex necessitate maledictio subiacet, iuxta illud Apostoli:  Non enim habitat in me, hoc est in carne mea, bonum . Et iterum: Prudentia carnis mors est . Et: Sapientia carnis inimica est Deo, legi enim Dei non est subiecta, neque enim potest . De nulla igitur istarum trium terrarum potest intelligi, quod dictum est: ueritas de terra orta est; id est nec de terra mortuorum, que est infernus, nec de terra morientium, que dicitur terra, uel tellus, solum, uel humus, nec de terra mortalium, que est mortale corpus; sed de terra benedicta, de qua scriptum est: Benedixisti, Domine, terram, tuam ; que et ipsa tripliciter intelligenda est: id est aut de terra desiderabili, aut de terra exorabili, aut de terra adorabili. Terra desiderabilis celum illud  est, quidquid illud est, ad quod Apostolus raptus est: ubi audiuntur uera ineffabilia, et gaudia inenarrabilia absconduntur. Ista uere terra terra benedicta est, carens omni maledicto, id est pena et peccato, terra uiuentium, in quam quicunque semel intreunt semper uiuunt. Terra fructifera de qua multiplex fructus usque ad nos descendit; id est angelorum uisibiliter apparentium dulcia solatia, diuine legis mandata saluberrima, Christi uisitatio, Patris testificatio, Spiritus sancti unctio. Angeli apparuerunt ut lex ordinaretur, sicut scriptum est: Lex ordinata est per angelos in manu mediatoris . Lex scripta est, ut peccatum mortificaretur. Per legem enim notitia peccati: Christus uisitauit nos ut peccatum tolleretur, sicut  scriptum est: Ecce Agnus Dei, ecce qui tollit peccata mundi . Pater testificatus est, ut in Filium crederetur, sicut scriptum est: Ego autem habeo testimonium maius Ioanne . Spiritus sanctus missus est, ut pro corporali absentia Domini alius Paracletus credentibus daretur, qui cum eis maneret in eternum, sicut scriptum est: Rogabo Patrem meum et alium Paracletum dabit uobis . ue illis, qui pro nichilo habent terram istam desiderabilem. Qui sunt autem isti, nisi qui terram istam sterilem quam calcamus, uel quam portamus, pro magno habent? Si autem huius terre desiderabilis uilipendium et contemptus pro maximo peccato Iudeis imputatur, quibus specialiter terrena  ista bona caduca et transitoria promissa fuerant, quid de nobis fiet, quibus terrena contemni iussa sunt; celestia desiderari? Desideremus ergo, desideremus, obsecro, terram desiderabilem, que omne desiderium superat, omne uotum transcendit, omne precellit meritum, omne pretium ad comparationem sui nichil esse ostendit. Porro terra exorabilis, id est orari digna, et exorari facilis. Maria uirgo est; terra benedicta, sanctificata ab utero, impregnata a Spiritu sancto, omni maledictione carens, saluo pudore concipiens, sine dolore pariens, sine timore moriens, sine peccato uiuens. Hec est terra promissionis lacte et melle manans, id est promissum  nobis Saluatorem generans, humanitate lacteum, et uita celestem, innocentia candidum, indulgentia dulcem, misericordia copiosum, iustitia insignem, humilitate paruulum, potestate sublimem; paruum in presepio infantulum, et amabilem nimis; magnum in celo, et laudabilem nimis. Hec ergo terra uenientem super se bibens imbrem sancti Spiritus, pluuiam uoluntariam, quam segregauit Deus hereditati sue , omni benedictione spirituali repleta est in celestibus in Christo, et irrigata tanquam paradisus Dei, de quo produxit nobis Deus omne lignum pulchrum uisu, et ad uescendum suaue; et nostre redemptionis pretium in statera crucis appensum, et fructum triplicem, id est formam omnis iustitie et perfectionis exemplum, tanquam  lignum uite, quod est in medio paradisi; et ualde necessarium potentissime intercessionis auxilium, tanquam fontem qui diuiditur in quatuor loca uel tempora: primo in lapsu culpe, ut statim resurgamus per penitentiam; secundo in statu innocentie, ne denuo corruamus per culpam; tertio in egressu anime, ut eruamur a rugientibus preparatis ad escam; quarto in prolatione sententie, ut minus longam uel asperam, quam meruimus, penam purgatorii sentiamus. O uere terram fertilem, que tantos et tales fructus affert! Hec est terra uiuentium, id est penitentium. Sicut enim peccatum cum consummatum fuerit, generat mortem, sic penitentia cum consummata fuerit, uitam  restituit. Nam in quacunque die peccator ingemuerit, saluus erit. Et sicut anima que peccauerit, ipsa morietur; sic Cum auersus fuerit impius ab impietate sua quam operatus est, et fecerit iudicium et iustiam, uita uiuet, et non morietur. Nolo, inquit, mortem peccatoris; sed ut conuertatur, et uiuat . Beati uiuentes, qui in hac terra plantati sunt, famem et inopiam deinceps non passuri; beatiores autem, qui de hac terra fecundati sunt, et in eius possessionem iam missi, nullas deinceps calumnias uel hominum uel demonum audituri.

In hac terra plantantur Cistercienses, qui magne huic domine faciunt homagium, et eius seruitutem  perpetuam profitentur. Hanc enim solam ordo noster in aduocatam elegit, que omnes suas ecclesias in illius nomine intitulatas decreuit. Hanc autem terram in feodum accipiunt, et in eius possessionem mittuntur, qui in nostro ordine cum bona conscientia defunguntur. Sicut autem huic regine securitatem facimus de suo seruitio in professione nostra, sic et ipsa nobis securitatem facit de feodo nostro in charta sua, id est in breuibus que fiunt pro defunctis: ubi dulce nomen Marie, et eiusdem inuiolabilis sigilli confirmatio hoc modo recitatur: Eo die obiit frater ille monachus uel conuersus sancte Marie de Fremont. Huius solius instrumenti recitatio omnem calumniantis improbitatem reprimit, omne os loquentium iniquitatem obstruit,  omnem litem dirimit, omnem possessionem euincit.

Et sciendum, quod hec terra de qua ueritas orta est, etiam celum illud potest intelligi de quo iustitia nos prospexit. Celum per sublimitatem uite, per munditiam et puritatem corporis et anime, per serenitatem conscientie, per duo magna luminaria, id est magna exempla utriusque uite, actiue scilicet et contemplatiue. Solium excelsum per arduam nouitatem uirginitatis propo iti, eleuatum per singularitatem spiritualis doni, id est fecunditatem uteri; stellatum tot sideribus quot illustratum uirtutibus, quot gratiarum dotibus picturatum. Sed iam de terra adorabili uideamus. Hec est humanitas Christi, quam adorabilem appello, propter illud  Psalmiste: Adorate scabellum pedum eius, quoniam sanctum est . Hec est terra ab omni maledictione peccati libera, quia peccatum non fecit, nec inuentus est dolus in ore eius . Hec est terra omni benedictione plena, de cuius plenitudine omnes accipimus . Cui datus est Spiritus, non ad mensuram, sicut adoptatis; sed ad cumulum, tanquam unigenito. Tota paterne unctionis pyxide super eum effusa, iuxta illud: Unguentum effusum nomen tuum . O nomen odoriferum tota plenitudine celestis balsami delibutum! o nares fetidissimas, et mortali polipo obturatas, que suauitatem huius odoris tam large diffusi non sentiunt quam plane quisquis sensit, post eum, uel potius in ea currit, sicut ille que  dicunt: Trahe nos post te, curremus in odorem unguentorum tuorum . Hoc est terra promissionis nobis ab initio mundi repromissa.

Hec est terra uiuentium id est iustorum, in qua triplex fructus permaximus et pernecessarius ab iis percipitur, quos nulla unquam terra, nisi ista sola potuit offerre. Id est abolitio culpe, collatio iustitie, pignus et arrha felicitatis eterne. Primum nobis contulit effusio sanguinis Christi, secundum infusio Spiritus sancti, tertium confert nobis participatio corporis et sanguinis Domini. De primo habes: Qui dilexit nos, et lauit nos a peccatis nostris in sanguine suo . De secundo: Charitas Dei diffusa est in cordibus nostris per Spiritum sanctum  qui datus est nobis . Charitas enim ipsa est iustitia, que reddit unicuique quod suum est; non querens quod sibi utile est, sed quod alteri; non sua querens, sed que Iesu Christi. Unde: Nemini quidquam debeatis, nisi ut inuicem diligatis . Et: Qui diligit proximum, legem impleuit . Si autem legem, ergo iustitiam. De tertio est illud: Qui manducat meam carnem, et bibit meum sanguinem, habet uitam eternam . Omnia tamen inueniuntur in singulis, et singula in omnibus; quia nec sanguis sine corpore, nec corpus, sine sanguine, nec unctio Christi sine utroque, nec alterutrum sine unctione. Hec ergo triplex ueritas de uera humanitate Christi tanquam de terra orta est, ueritas scilicet remissionis peccatorum,  ueritas iustificationis impiorum, ueritas glorificationis miserorum: lex enim per Moysen data est, sed gratia et ueritas per Iesum Christum facta est . Lex hec omnia premonstrabat, prefigurabat, predicabat; sed nichil horum prestabat. Nam impossibile erat peccata dimitti uel deleri per sanguinem hircorum aut uitulorum; impossibile quoque erat iustitiam per opera legis impleri, qui nichil ad perfectum adduxit lex . Constat etiam claritatem legis Mosaice in comparatione claritatis euangelice prorsus euacuari. Nam nec glorificatum est quod claruit in hac parte, propter excellentem gloriam. At quod per sanguinem Christi mundatur, perfecte abluitur. Quas enim ueternosissimas maculas non emundet, qui et petras  scidit, et monumenta aperuit, et terram concussit, et solem obscurauit? Et quod unctione Spiritus linitur perfecte sanctificatur. Nam Christus resurgens ex mortuis iam non moritur; mors illi ultra non dominabitur : ex qua resurrectione facies eius resplendet ut sol, cum lucet in uirtute sua: et uestimenta eius facta sunt alba sicut nix , qualia fullo non potest facere super terram. Nulla ergo maior arrha claritatis eterne, nullum pignus pretiosius nobis dare potuit beate immortalitatis in carne nostra complende, quam quotidie sumpta in immortalitatis alimentum, a nobis mortalibus caro immortalis. Quod omnino uerum esse confessus est in Apulia ipse diabolus,  coactus inuisibiliter ab ipsa ueritate, per os mulieris obsesse, meritis et precibus sancti Bernardi a demonio liberate. Quis est autem diues ille tam felix et beatus, qui de hac terra tres istos fructus ueritatis colligit, nisi cuius terra ueritatem parit, ut fiat quod scriptum est: ueritas de terra orta est?

Fratres, benedixit Dominus terram nostram. Iam ergo etiam de terra nostra potest oriri ueritas, que ab ipsa ueritate personaliter potuit assumi. Oriatur igitur de terra cordis nostri uera compunctio, de terra oris nostri uera confessio, de terra corporis nostri uera satisfactio: cui triplici ueritati contrarium est triplex mendacium, id est uoluntaria consensus peruersitas, locutionis falsitas,  simulationis calliditas. Quodlibet autem istorum mendaciorum dupliciter perpetratur. Nam consensus peruersitatis est, quoties aut bonum alienum non placet, aut malum alienum non displicet; istud autem placere debet usque ad adiutorium totis uiribus conferendum; istud displicere usque ad resistendum similiter pro uiribus. Similiter duplex est locutionis falsitas, uidelicet cum aut falsum dicitur, aut uerum quod dicendum est tacetur: error enim cui non resistitur approbatur; quod subtiliter intellexit etiam gentilis ille comicus, cum dixit: Peierat sepe qui tacet; tantum est enim tacere uerum, quam et falsum dicere. Similiter duplex  est simulatio, cum uidelicet aut mentis sanitas, aut carnis infirmitas simulatur: pessima est utraque fictio, nullum enim maius mendacium, quam quod non solum ore, sed et toto corpore confirmatur. Primum genus hypocrisis abundat in claustralibus, secundum in secularibus; quamuis et apud illos spirituales nonnullos hypocritas, et apud istos carnales plurimos perfacile sit inuenire. In utroque genere mentitur iniquitas sibi : sibi, inquam, non alii; quia si sapiens fueris, tibimetipsi erit; si autem illusor, solus portabis malum. ueritas perdet omnes qui loquuntur mendacium, magis autem eos qui etiam operantur iniquitatem: qui contra conscientiam aut simulant, quod non sunt, aut quod sunt, dissimulant. Simulatores  et callidi prouocant iram Dei. Porro istam triplicem ueritatem de terra triplex iustitia de celo prospiciet: ueram enim satisfactionem respiciet et accipiet eterna corporis glorificatio; ueram confessionem eternum canticum, id est eterna mentis in diuinam laudem prorumpens exsultatio; ueram exspectationem beata et eterna Trinitatis cognitio. De prima habes: Saluatorem exspectamus Dominum nostrum Iesum Christum qui reformabit corpus humilitatis nostre, configuratum corpori clariritatis sue . De secunda: Beati qui habitant in domo tua in secula seculorum laudabunt te . De tertia: Beati mundo corde, quoniam ipsi Deum uidebunt . Ad quam  uisionem nos perducere dignetur ueritas hodie orta de terra, meritis et precibus genitricis sue Marie. Amen.



SERMO III. IN NATALI DOMINI II. Ad clericos.

Et pluit illis manna ad manducandum . Opportune satis post tam longum ieiunium pluit nobis Dominus manna ad manducandum. Pluit ad copiam, manna, id est celestem gratiam incarnati uerbi, dulcem et salutarem presentiam ad manducandum, id est ad iustitiam faciendam. Hec est enim manne absconditi, id est incarnati uerbi uera comestio, iustitie uidelicet delectabilis et dulcis operatio, iuxta illud Augustini  : Crede  et manducasti. Quod est dicere: Habe fidem que per dilectionem operatur; et sic sacramenti uirtus a te manducabitur. Beati igitur, qui uerbum carnem factum et tanquam uerbum audiunt, et tanquam carnem comedunt. Ad hoc enim uerbum est, ut salubriter audiatur, ad hoc caro factum, ut suauiter comedatur, sicut ipsum uerbum dicit: Caro mea uere est cibus, et sanguis meus uere est potus . Nimirum caro cibus est delectabilis: et ideo per carnem delectatio significatur operis. Sicut enim caro manducata cum quadam uoluptate traiicitur in corpus, et incorporatur carni et sanguini; sic opus iustitie uoluntarie et perseueranter  adimpletum, quodammodo incorporatur Spiritui, in tantum ut ab eo nec post mortem possit separari: sicut scriptum est: Opera enim illorum sequuntur illos . Hinc est quod incarnata Dei Sapientia cum in peregrino carnis hospitio nouam pateretur esuriem, et tentaretur a diabolo de lapide conuertendo in panem respondit: Non in solo pane uiuit homo, sed in omni uerbo, quod procedit de ore Dei . Dicens autem non simpliciter in uerbo, sed addens in omni, significat plura ferculorum genera sub uno uerbi pabulo contineri. Est enim uerbum, ut panis confortans; et est uerbum, ut caro roborans; et est uerbum, ut uinum cor letificans, et mentem inebrians audientis. In preceptis panis est, in consiliis caro, in promissis  uinum. In primis est necessitas, in secundis uoluntas, uoluptas in tertiis. Sine pane omnis mensa inops est, sine preceptorum obseruatione non constat salus. Sine carne autem potest quidem cena duci, quamuis ex illa multo sit splendidior. Similiter sine consiliorum susceptione potest quidem salus acquiri, sed est illa multo copiosior acquiritur.

Solis enim consiliorum susceptoribus promittitur centuplum, preter uitam eternam; quod est quasi quedam carnis pinguedo. Porro uinum promissorum illud est, de quo dicitur in uulgari prouerbio: »Omnis religio sentit cum bono uino;« quia omnis uere religiosus illud uinum optimum concupiscit. De quo dicit architriclinus ad sponsum: Tu autem  seruasti bonum uinum usque adhuc . Et de quo dicit Psalmista: Inebriabuntur ab ubertate domus tue; et torrente uoluptatis tue potabis eos . Cum igitur uerbum Dei uerus ille cibus sit, quo nutritur anima, uegetatur et uiuit, profecto constat quod ex solo auditu uerbi nemo uitam consequitur, sed omnino necesse est ut uerbum manducetur, sicut ipsa ueritas incarnata dicit: Nisi manducaueritis carnem Filii hominis, et biberitis eius sanguinem, non habebitis uitam in uobis . Hoc est enim illud manna, quod nobis hodie datur ad manducandum. Ad manducandum, inquam, non ad perdendum, non ad spectandum, non ad portandum, non ad uendendum, non ad reseruandum.  Perdit auditor obliuiosus, spectat lector curiosus, portat factor nimiosus, uendit relator ambitiosus, piger et fastidiosus operator reseruat. Quidquid autem de manna reseruatur in crastinum, uermes creat ex seipso; quia quidquid de mandatis Domini in presenti per negligentiam relinquitur imperfectum, conscientiam torquebit in futuro. Unde scriptum est, quod nec unum iota, nec unus apex preteribit ex lege, quin omnia impleantur : subaudi, uel conferendo uitam factoribus, uel penam contemptoribus inferendo. Hinc est, quod Dominus mittens discipulos suos ad predicandum, et dicens: Ite, docete omnes gentes, baptizantes eos in nomine Patris et Filii et Spiritus sancti, adiunxit: Docentes eos seruare omnia, que mandaui  uobis . Omnia, inquit, non autem partem, uel medietatem. Cum igitur quidquid de manna fiat nichil prosit facienti, nisi illud comedat; ue omnibus qui colligunt magna nec comedunt; ue qui considerant uultum natiuitatis sue in speculo, et abeuntes mox obliuiscuntur quales se uiderint. ue qui hodie accedunt sicci ad unctum, et sicci recedunt: remanentes ad pluuiam aridi, ad solem ceci, ad rorem asperi, ad mensam ieiuni: et inter angelicas, quas hodie celum mellifluum, imo mannifluum rorauit escas, miseri fame pereunt, et inedia consumuntur. Beati autem, qui sic celeste manna colligunt, ut comedant; beati qui panem angelorum manducant; beati qui audiunt uerbum Dei, et custodiunt illud .

 Custodiunt uidelicet tanquam panem, qui nunquam melius custoditur, quam cum comeditur; multis enim subiacet periculis antequam comedatur: at postquam in uentrem comedentis receptus est, mox ab omni periculo securus est; nec est iam quod ei timendum sit a fure uel a mure, a cane uel a uetustate; a fure ne subripiatur, a mure ne corrodatur, a cane ne diripiatur, a uetustate ne murco corrumpatur. Fur est tentatoris calliditas, mus est concupiscentie carnalis improbitas, canis aduersitas molestans et affligens, superbia et inuidia uetustas est consumens. Nec immerito ista duo uitia sub nomine uetustatis expressi, quibus inter cetera mala nullum uel ad ortum antiquius, uel perniciosius ad corrumpendum. Hec sunt enim primogenita Aegypti,  id est prima uitia diaboli tenebrarum principis: quorum primum ortum est in celo contra ipsum Creatorem, secundum in paradiso contra primum hominem. De quorum primo eleganter ait philosophus: »Superbia nichil a te accipere libet; quidquid das corrumpis .« Et peta:

Inquinat egregios adiuncta superbia mores. 
De secundo Salomon: uita carnium suauitas cordis: putredo ossium inuidia . Ad hoc ergo, ut hodiernum manna totum comedatur, per singula gomor, id est uerbum Domini bene custodiatur ab auditoribus, necessarium est quadripertitum remedium contra predicta quatuor pericula, id est  contra furem prudentia uigilans, contra murem temperantia refrenans, contra canem fortis patientia, uel patiens fortitudo; contra duplicem uetustatem caritatis perfectio, que nec inflatur contra superbiam, nec emulatur contra inuidiam; sed benigna et humilis occidit hanc et illam. Sed iam quod de hoc manna dante Deo collegimus, in panes laicos transformemus. uulgo dicitur, ieiunus stomachus non est fastidiosus; quod peta sic dicit:

Ieiunus stomachus raro uulgaria temnit. 
Ut enim ait Cicero, »Omnes cibi et potus desideriis condiuntur.« Ptolomeo peragranti Aegyptum comitibus non consecutis, cum esurienti panis cibarius in capsa oblatus esset, nil uisum est illo pane  iucundius. Darius in fuga cum aquam turbidam et cadaueribus inquinatam bibisset, negauit se unquam bibisse iucundius. Lacedemonii fame et labore cibos suos condire solebant. Hec sunt condimenta ordinis nostri.

Idcirco sancta et uniuersalis Ecclesia a Spiritu sancto edocta, salubriter et sapienter instituit, ut ante Natale Domini per totum Aduentum ieiunia celebrentur, uolens nos afferre uentres uacuos ad mensam epularum celestium nobis hodie preparatam. Nam si uentres plenos ad eam afferremus, aut easdem respueremus delicias, aut illas sumentes cum fastidio, saporem quem afferunt perderemus; quia, ut solet dici, tertia mica pastam sapit. Fratres, Deus cum fecisset angelum et hominem, tantum  dilexit hominem, ut eum exponeret dapibus angelicis educare; sed quia sapientia sapienter agit, noluit ei a principio cibum dare tam solidum; quia humane nouitatis infirmitas adhuc pene edentula exercitatos sensus nondum acceperat ad eum masticandum. Quod et ipse Deus probare per experientiam non distulit; nam cum dedisset homini mandatum ad portandum facillimum, ille nouitate sue felicitatis ebrius, portare illud non potuit; sed diuine uoluntati, cui obtemperare cibus angelorum est, uoluntatem uxoris preposuit; nec mortis intentate minis terribilibus a tanta stultitia reuocatus. Iusto ergo iudicio Dominus hominem priuauit paradisi deliciis, quibus quamuis magne sint, altiores preposuerat, id est diuinam facere uoluntatem. Expulsum  autem a monte deliciarum in hanc uallem miserie, permisit, ut misericors, ad miseriarum solatium mundanis uti uoluptatibus; quas tamen interdum multo calamitatum sale misericorditer aspergebat. Unde homo redimendus tandem fatigatus suis iniquitatibus cepit desiderare iustitiam, uicatim eam per ora prophetarum infatigabilibus desideriis inclamando. Quod pueri nostri significant, cum nocturnis uociferationibus natale Domini tripudiantes inclamant. Horum tandem clamoribus excitatus Pater misericordiarum opportuno tempore panem misit angelicum: tunc scilicet cum iam mundus ceperat fastidire terrenum. Nam et olim in deserto filii Isrel non ante suscipere meruerunt rorulentam pluuiam  panis angelici, donec illis cibi Aegyptii quos secum tulerant defecerunt . Sed et postquam peruenerunt ad terram promissionis, mox ut ceperunt uesci de fructibus terre, panis celi eis defecit.

Beatus, cui deficit panis terrenus, ne panis angelicus deficiat. Beati, qui terrenis euacuantur dapibus, ut repleri celestibus mereantur. Nihil enim sic meretur repletionem celestium, ut uoluntarie suscepta propter hanc euacuatio terrenorum. Beati, inquit, pauperes spiritu, quoniam ipsorum est regnum celorum. Beati qui esuriunt et sitiunt iustitiam, quoniam ipsi saturabuntur ; e contrario autem: ue uobis diuitibus qui habetis consolationem uestram . Hoc ipsum et ecclesiastica demonstrat  institutio, que neminem nisi ieiunum ad sacramentum altaris permittit accedere, nisi forte repentino alicuius infirmitatis periculo pregrauetur. Nam et Eliseus noster nonnisi uasa uacua spiritualis olei largitate perfundit: et Psalmista saturitatem panis angelici nonnisi pauperibus repromittit, dicens: Edent pauperes et saturabuntur . Pauperes enim, id est seculi contemptores, ait glossa interlinearis. Quisquis ergo per hoc Aduentuale ieiunium a carnalibus desideriis se euacuauit, securus ad delicias panis angelici nobis hodie appluentis accedat. Hoc est enim manna illud hactenus absconditum, sed hodie in carne manifestatum, sermo scilicet diuinus, cuius comestione admodum delectabili, id est operatione predulci, illi beati  spiritus et uitam, et beatitudinem consequuntur. Ex tali nimirum edulio confirmati ne cadant, roborati ne langueant, animati ne tepescant, et ne ultra esuriant satiati.

Huius tamen manne duplex est pluuia, una sub specie uerbi puri corporaliter ab hominis prolati, altera sub regia carnis humane trabea. Qualiter ad nos hodie de uirginalis aule pluuia manne secretiore thalamo processit. Pulchre autem sermo diuinus manna nuncupatur, nomen interrogatiuum uel potius admiratiuum loco proprii uel appellatiui sortitus, ex repentine scilicet admirationis euentu: quia cum primum filii Isrel rorulentam pruinam, uel rorem pruinosum uidissent, dixerunt: Manhu? quod interpretatur quid est hoc?  Quod  nomen diuino sermoni tam prolato ab homine, quam nato de uirgine, satis conuenienter aptatur, quia nunquam sic locutus est homo, sicut uterque loquitur, Galileus est enim, unde et utrumque loquela sua manifestum facit, et ideo bene appellatum est manna, propter admirationem singularis efficacie et nouitatis inaudite. Audi potentiam singularem: Omnipotens sermo tuus, Domine, a regalibus sedibus uenit . Et illud: Dixit et facta sunt, mandauit et creata sunt . Et illud: Nonne uerba mea sunt quasi ignis, et quasi malleus conterens petram?  Audi nouitatem inauditam: Beati pauperes, beati qui lugent, beati qui esuriunt, beati qui persecutionem patiuntur . Manhu?  quid est hoc?  Quis unquam audiuit talia? Speciebus miseriarum imponit nomina beatitudinum. uere nunquam locutus est homo, sicut hic loquitur . Mundus dicit pauperem ubique cadere; ille uero dicit pauperem regem esse, et regem celi. Mundus dicit mites terram suam perdituros, iste uero possessuros. Mundus dicit luctum contrarium consolationi: iste uero meritum esse sempiterni solatii. Mundus dicit esuriem nunquam conuenire cum saturitate: iste uero solos esurientes saturandos esse. Mundus dicit persecutionem pati etiam propter iustitiam summam esse miseriam, ille uero per talem patientiam perueniendum esse ad beatitudinem sempiternam. Manhu? quid est hoc? nunquam sic locutus est homo, sicut hic loquitur.

 Hominibus tres tantum loquele note sunt: loquela mundi, carnis, diaboli. Prima suggerit sublimia, secunda suauia, tertia maligna. At sermo Dei contra primam loquelam dicit: Omnis qui se exaltat humiliabitur; et qui se humiliat exaltabitur . Contra secundam: Agite penitentiam: appropinquabit enim regnum celorum . Contra tertiam: Diligite inimicos uestros . Contra omnes simul: Nolite diligere mundum, neque ea que in mundo sunt . Manhu? quid est hoc? uox mundi quasi uox Pythonis de humo sonantis. uox autem istius est quasi uere uox Dei de celo tonantis. Qui enim de terra est, de terra loquitur: qui autem de celo uenit, super omnes est: et quod uidit et audiuit hoc testatur. Bene igitur appellatur  manna diuinus sermo, contraria loquens carni et mundo. Dicatur ergo: Et pluit illis manna ad manducandum. Fratres, non uos terreat nomen istud admiratione plenum. Est enim manna istud ad manducandum suauius, quam facilius ad intelligendum. Et reuera antequam caro fieret uerbum Dei, audibile quidem erat, sed non manducabile, nisi forte quibusdam paucissimis, quia perfectissimis, qui exercitatos sensus habebant ad percipiendum solidum cibum, nec iam tanquam mammotreti succis lacteis indigebant: qualis erat Ieremias etate puer, sed sensu presbyter, qui dicebat: Inuenti sunt mihi sermones tui, et comedi illos . Et Ezechiel ad quem sermo factus est dicens: Fili hominis, uenter tuus comedet, et uiscera tua replebuntur uolumine  isto, quod ego do tibi. Et aperui, inquit, os meum, et cibauit me uolumine illo: et factum est in ore meo sicut mel dulce . Potest tamen ista Ezechielis comestio, saluis aliis intelligentiis mysticis Iudeorum significare duritiem, qui solum corticem rodentes littere, ad medullam spiritus nunquam pertingere meruerunt; uerbum semper in membrana scripta sed cruda, tanquam testam sine nucleo, paleam sine grano, pellem sine carne mandentes. Isti comedunt uerbum corticeum, non carneum uerbum inflans, non uerbum infans. uerbum uerberans, non uerbum sanans, sicut scriptum est: Misit uerbum suum, et sanauit eos .

Quid ergo mirum, si semper exsangues et pallidi sunt, tam arido cibo refecti? Talis cibus erat lex  sine gratia, culpam tantum describere sciens, delere nesciens; potens ad puniendum, impotens ad iustificandum et indulgendum. At postquam paruulus Dei Filius natus est nobis, sciens indulgere, et placari facilis, nesciens percutere, et irasci difficilis, uelox ad dandam gratiam, tardus ad sumendam uindictam. Gratia et ueritas per Iesum facta est, et uerbum caro factum est . uere manducabile factum est, quia per carnem dulce et suaue, mite et placabile, nec solum manducabile iam adultis, sed etiam potabile; uelut, ut ita dicam, sugibile infantibus recens natis liberando eos a culpa, quam non sponte contraxerunt: per gratiam, quam non sponte suscipiunt. Manducemus igitur, fratres karissimi,  manna uerbi Domini, quod nobis pluit Dominus ad manducandum, et manducemus cum auiditate, tanquam famelici, cum suauitate, tanquam panem celi, nichil inde reseruantes uermi et putredini, sed totum comedentes, uel absumentes igni, sicut et de agno paschali precipitur, ut nichil ex eo usque mane relinquatur, sed uel totum uicinus assumptus comedat, uel residuum ignis absumat . Beatus, qui panem angelorum sic totum manducauerit, ut nichil inde furetur inimicus per eius imprudentiam, nichil inde rodat per intemperantiam, nichil inde mordeat per impatientiam, nichil inde putrefaciat uenenum inuidie, fermentumque superbie nichil corrumpat. Beate ianue celi, quarum apertio tam pretiosam effundit pluuiam! Quam gloriose  nubes ille, quibus diuina mandat indignatio, ne pluant super indignos hunc imbrem

Ipse sunt ianne, que et nubes, doctores scilicet Ecclesie, et sancti quilibet predicatores, qui ianue dicuntur, ab exemplo uite laudabili; nubes, ab humore suspenso uerbi. Iste ianue aperiuntur, quando eis docendi gratia copiosa confertur, sicut de ipso fonte gratiarum Scriptura protestatur, dicens: Et aperiens os suum, docebat eos, dicens: Beati pauperes spiritu, etc. . Clauduntur autem, quando non reseratis primo portis iustitie, aut contemptibiliter aliunde profluit, aut omnino non effluit imber doctrine; nam cuius uita despicitur, restat, ut predicatio contemnatur. Sed hec dicta sunt de prima pluuia celestis manne, secundum  quod significat rorem uiuificum diuini uerbi humano subministratum obsequio. Nunc de secunda uideamus, per quam designatur incarnati uerbi desiderata presentia de uirginali utero hodie adueniens, tanquam roris pluuia de celo cadens, sicut scriptum est: Mane iacuit ros per circuitum castrorum; cumque operuisset superficiem terre, apparuit in solitudine album, in similitudine pruine minutum, sicut semen coriandri, et quas pilo tusum . Et uide, quam merito appellatum sit manna uerbum incarnatum; quippe positum in signum, cui fere ab omnibus erat contradicendum. Nam conceptus est iehsu Christus de Spiritu sancto. Cum ergo desponsata esset mater  iehsu Maria Ioseph, et inuenta esset ab eodem habens in utero de Spiritu sancto, dixit idem Ioseph: Quid est hoc? Ego conscius sum uirginitatis huius: unde ergo habet in utero? Natus est idem iehsu de uirgine Maria, et dixit omnis mundus: Quid est hoc? Quando ista uirgo et mater est, generationem istam quis enarrabit? Unde et Ecclesia canit: Quando natus es ineffabiliter ex uirgine . Annuntiatus est natus idem Saluator pastoribus ab angelo, cum tali signo: Inuenietis infantem pannis inuolutum, et positum in presepio. Et omnes qui audierunt mirati sunt de his, que dicta erant a pastoribus ad ipsos ; et dixerunt: Quid est hoc? quomodo potest iste iacens in presepio Saluator esse mundi? Indicatus est a  stella Rex esse Iudeorum, et inquisitus a magis tanquam Rex eorum, et dixit Herodes: Quid est hoc? nonne ego sum rex Iudeorum? Circumcisus est octauo die, tanquam e uentre matris aliquid attulisset superfluum, et dixit diabolus: Quid est hoc? quid pertinet circumcisionis remedium ad Filium uirginis, ne dicam ad Dei Filium? Redemptus est quadragesima die oblatione auium, tanquam ipse in Adam cum ceteris esset uenditus sub peccato, et dixit iterum diabolus: Quid est hoc? quomodo iste Redemptor est, sicut ait Simeon, qui ut alii infantes oblatione redemptus est?

In hac autem sententia diligenter notanda est multiplex manne commendatio, ab opportunitate temporis, a largitate muneris, a suauitate roris, ab  utilitate comestionis: Mane, inquit, iacuit ros . Mane, id est in initio noue lucis, post tenebras ueteris ignorantie et iniquitatis, nondum tamen in plena luce, Iudeorum adhuc populo claudicante. Hinc est illud: Quasi diluculum preparatus est egressus eius . In diluculo est quasi quedam commistio tenebrarum et lucis; ideo Saluatoris aduentus pulchre diluculo comparatur; quia etsi nouam lucem fidelibus attulit, nox tamen ab infidelibus non recessit, iuxta illud Isaie: uenit mane et nox . Quasi enim mane et nox simul uenerunt, quando et gentes accesserunt ad lumen fidei, et Iudei increduli in suis tenebris remanserunt. Nam lux in tenebris lucet, sed tenebre eam non comprehenderunt. In hoc ergo mane iacuit,  id est pauper et despectus aduenit; pauper enim ubique iacet. uere iacuit, qui ad nascendum uirginem pauperculam in matrem elegit, non reginam, uel principissam; rigorem frigoris, et hiemis horrorem; non uernam temperiem, uel estatis calorem; medium nocturne quietis silentium, non publicum diurne actionis tumultum; Bethleem paruulam in millibus Iuda, non urbem regiam in tribu Iuda. uere iacuit, pannis inuolutus, non sericis; in presepio reclinatus, non in palatio; terra contentus pro culcitra, feno pro pluma, stabulo pro aula, celo pro aulea. Iacuit, inquit, ros, id est contemptibiliter natus iehsu Dei Filius, mitis et suauis, benignus et dulcis, mansuetus et patiens,  misericors et clemens. Ros, id est tota sancti Spiritus unctione delibutus, unctus pre participibus oleo letitie.

Unde et se inter christos Christum antonomastice uocari demonstrauit, dicens: Spiritum Domini super me, eo quod unxerit me , subaudi, pre ceteris excellenter, ros. In rore tria consideranda sunt, frigiditas, claritas, suauitas. Frigiditas in sensu, claritas in aspectu, suauitas in gustu et tactu: ad ardorem exstinguendum, repellendum tenebras, ad dolorem mitigandum, et tollendum fastidium, uel appetitum prouocandum. Ros iste de primo habuit pruine similitudinem; de secundo albedinem, de tertio simile cum melle, siue panis oleati saporem. De primo est illud: Omnem  ardorem refrigerabit ros . De secundo est illud: Ros lucis ros tuus . De tertio: Ero quasi ros, Isrel germinabit ut lilium . Ros nocte descendit: Christus nocte natus est. Nox humani generis peccata significat, que magis merebantur iram Iudicis, quam clementiam Saluatoris. Per hoc igitur quod Christus natus est, significatur, quod gratia uocationis diuine non ex meritis, sed gratis datur, et indignis confertur, iuxta illud: Non secundum peccata nostra fecit nobis, neque secundum iniquitates nostras retribuit nobis . Item descendit ros quiete et sine strepitu. Similiter omnipotens sermo Dei a regalibus sedibus uenit, cum medium silentium tenerent omnia: per quod significatur, quod gratia Dei nullam  contradictionem patitur, nullum sustinet impedimentum, nullo repelli repagulo, nullo ualet obice retardari. Item ros sparsim descendit. Similiter natiuitas Christi quasi per mundum sparsa est, quando Christus in Iudea natus est per carnem; sed non in ea natus per fidem. In oriente uero magis annuntiatus per stellam, quasi ibidem fide natus, et ignotus carne. Unde scriptum est de roris huius pluuia sparsim decidente: Plui super unam ciuitatem, et super aliam non plui: pars una compluta est, et pars super quam non pluit, aruit . Cui simile est illud: Iacob dilexi, Esau autem odio habui . Et illud: Ergo cuius uult miseretur, et quem uult indurat .

Ita ros minutatim cadit; quia redemptionis nostre  salutare mysterium nec ipsis patriarchis et prophetis totum simul et semel, sed particulatim reuelatum est. Unde et Ioannes precursor et Baptista, qui plusquam propheta ab ipsa ueritate appellatus est, postquam digito eum demonstrauerat dicens: Ecce Agnus Dei , tamen postea de eiusdem redemptionis fine quasi dubi ans interrogat et dicit: Tu es, qui ueturus es, an alium exspectamus?  Gratia quoque Redemptoris nunquam se totam simul et semel alicui contulit; sed per augmenta quedam quotidianorum profectuum in electos descendere consueuit, sicut scriptum est: Iustorum semita quasi lux splendens procedit, et crescit usque ad perfectum diem .  Nemo enim repente fit summus: per numeros ueniunt ista gradusque suos, unde et Paulus: Qui autem administrat semen seminanti, et panem ad manducandum prestabit; et augebit incrementa frugum iustitie uestre . Pulchre autem ros iste ab Isaia ros lucis appellatur; ros ut refrigeret; lucis, ut illuminet; refrigeret concupiscentiam mali, illuminet ignorantiam boni. Ros lucis irrigans et irradians, impinguans et illustrans. Irrigans siccitatem, irradians cecitatem; impinguans affectum, illuminans intellectum. Sequitur: Per circuitum castrorum , id est caste et sobrie et pie uiuentium. Nam castrum dicitur a castrando; quod autem dicitur, Per circuitum, illud innuit, quod alibi dicitur: Suauis Dominus uniuersis  . Et iterum: Prope est Dominus omnibus inuocantibus eum . Et illud: Montes in circuitu eius, et Dominus in circuitu populi sui . Non est enim personarum acceptio apud Deum ; sed in omni gente qui timet Deum acceptus est illi. Igitur in mane festinatio auxilii, in iacuit perutilis, sed contempta facilitas exempli. In rore suauitas remedii, in castrorum circuitu dantis liberalitas, et accepturi dignitas demonstratur.

De primo habes: Medicina omnium in festinatione nebule . De secundo: Lampas contempta apud cogitationes diuitum . De tertio: Iugum meum suaue est, et onus meum leue . De quarto: Si quis uestrum indiget sapientia  postulet a Deo; qui dat omnibus affluenter, et non improperat . Item: Hoc erit pactum inter me et te, et semen tuum post te. Circumcidetur ex uobis omne masculinum, etc. . Ad primum inuitamur, cum dicitur: Ne dicas amico tuo: uade et reuertere, et cras dabo tibi, cum statim possis dare . Ne tardes conuerti ad Dominum, et ne differas de die in diem. Qui non est hodie, cras minus aptus erit. Qui non renuntiauerit omnibus que possidet, non potest meus esse discipulus . At hodie fecunda uirtutum paupertas fugitur, hoc est manna iacens super faciem terre. Ad tertium cum dicitur: Estote misericordes, sicut Pater uester misericors est . Item:  Beati mites; quoniam ipsi possidebunt terram . Item: Habete pacem inter uos . Ab hac unctionis suauitate omnes dicuntur Christiani. Porro ad quartum inuitat nos qui dicit: Qui parce seminat, parce et metet; qui autem seminat in benedictionibus de benedictionibus et metet . Item: Non ex tristitia aut ex necessitate. Hilarem enim datorem diligit Deus . Fratres, Pater misericordiarum dando nobis Filium unigenitum, in hoc dono quasi ualde prodigus exstitit, cum de illo pluuiam fecit, effundens illam non in Bethleem, sed in circuitu castrorum, id est Ecclesie militantis. Christus enim secundum quod homo, cum in Bethleem natus est, secundum quod Deus ubique nasci incipit, ubi incipit adorari, sicut superius de  magis diximus.

Denique per huius manne pluuiam fides catholica, que est de sacramento altaris, maxime commendatur. Idem enim Agnus, qui immolatur in hoc loco, sacrificatur in toto mundo. Idem panis, qui hic comestus est a populo, ipse qui hodie nichilominus ab eo comeditur, et qui cras similiter comedetur. Ipse enim dixit: Ego sum panis uiuus, qui de celo descendi . Quia panis est, comedi potest, atque comedentem reficere; sed quia panis uiuus est, nec reficiendo potest deficere; nec comestus consumi. Unde beatus Andreas de hoc Agno dicit, quod postquam a populo comestus est, integer tamen perseuerat et uiuus. Et beatus Ambrosius in oratione que inter cantandum missam a  sacerdote sedente dicitur: »Panis pulcher, panis munde, panis uiue, panis sancte, panis candidissime, habens omne delectamentum, et omnem suauitatis saporem: qui nos reficis semper, et in te nunquam deficis: comedat te cor meum. .« Hec enim oratio falso intitulatur in quibusdam missalibus sub nomine beati Augustini. Nam in exemplari domini pape intitulata est sub nomine beati Ambrosii, cuius et florentem stylum optime redolet. De hoc pane in altari oblatio intelligenda est illa oblatio, de qua dicitur in propheta: A solis ortu usque ad occasum magnum nomen meum in gentibus, et in omni loco sacrificatur et offertur nomini meo oblatio munda .

 Que oblatio et agnus dicitur, a summa innocentia, ab immolatione Deo acceptissima, ab expiatione peccatorum perfecta; et panis appellatur a refectione peregrini in uia, ciuis in patria. Caro autem non solum a ueritate carnis humane, sed etiam ab ineffabili humani generis caritate. In hoc igitur pane uerbum, tanquam mica interior, continetur, et latet; caro autem animata, tanquam crusta exterior, circumdat, et continet. Panis uero species uera sine substantia, tanquam flos quidam simile, sed sparsus apparet, non qui exstinguendus sit, tanquam gustum impediens; sed magis appetendus, tanquam appetitum refouens, et desiderium reaccendens, figuris discedentibus; non a uilitate, sed a nimia claritate secretum. Beatus omnis qui  ab isto rore lucis et illuminatur, ut ita credat; et impinguatur, ut quod credit, diligat, reuereatur, et timeat; et per dilectionem operando comedat, et comedendo uiuat. Nam demones credunt, nec diligunt: nemo autem diligit qui non credit. Quisquis autem tante unionis uerbi diuini ad humanam carnem luce clariorem potentiam non credit, quisquis tante caritatis Dei ad hominem beneuolentiam non diligit, et cecus et siccus est; sine luce et sine rore; nec cecitatis perpetuas exiturus tenebras, nec cecitatis et famis eternas miserias euasurus.

Quis enim uel tenuiter rationis capax non uideat, quod uerbum omnipotens humane carni inseparabiliter  unitum, sicut in seipso et illocale est, et impassibile: ubique non solum potentialiter, sed etiam substantialiter existens: sic etiam carni sue, quam induit, hoc conferre potuit, ut illa et sacramentaliter in pluribus locis simul possit existere, et comedentes reficere, tamen comesta non deficiat, sed uiua perseueret et incorrupta permaneat? sicut dicitur in canone misse: Supplices te rogamus omnipotens Deus, iube hec perferri per manus sancti angeli tui in sublime altare tuum, in conspectu diuine maiestatis tue, ut quotquot ex hac altaris participatione sacrosanctum Filii tui corpus et sanguinem sumpserimus, omni benedictione celesti et gratia repleamur. Ecce carnem uerbi omnipotentia et in celum deferri petimus, et tamen nos cadem  reficiendos esse nequaquam dubitamus. Non enim, ut quidam male intelligunt, hoc de sola supplicantium deuotione intelligendum est; sed etiam de carne illius, qui dicit: Hoc uos scandalizat, scilicet quod dixi: Nisi manducaueritis carnem Filii hominis, et biberitis eius sanguinem, non habebitis uitam in uobis? Si ergo uideritis Filium hominis ascendentem ubi erat prius? . Subaudi, tum poteritis non scandalizari ex hoc sermone meo, sed potius edificari, et rogare Patrem meum, ut caro mea per uiaticum, et uerbi omnipotentiam et deferatur ab angelo in celum, et uobis nichilominus in sacramento conuertatur in cibum. Cibum dico non corporis, sed anime; non mortalis, sed immortalis uite. Hec autem pluuia,  fratres mei karissimi, de Unigenito facta, quid aliud nobis innuit, quam ut nemo auarus sit in dando, parcus in seminando; quando potest facere imbrem copiosum etiam de obolo, uel de quadrante uno? »Nulli enim paruus est census, cuius magnus est animus, ait Leo papa: nec de rei familiaris modo pendet mensura pietatis  .« Non enim respicit Deus quantum, sed ex quanto detur. Ideo uidua pauper duo minuta mittens in gazophylacium , prelata est diuitibus, qui ex eo quod abundabat mittebant, mittentes sed plura retinentes; illa uero dum totum misit, nichil sibi retinuit. ue, qui in uia Cain abierunt, id est post auaritiam; recte quidem offerentes, sed non recte diuidentes,  dum pauca sua et peiora Deo dant: sibi uero meliora et plura, imo se totos mammone reseruant. Idcirco non respicit Deus ad eos, nec ad eorum munera; sed eosdem cum suis muneribus maledicit. Maledictus, inquiens, qui opus Domini facit fraudulenter . Item, Maledictus dolosus qui habet in grege suo masculinum; et uotum faciens, immolat Domino debile . Fratres omnis largitas preualuit, omnis auaritia siccitatem et famem facit. Dico uobis, quod si non esset auaritia, non esset fames in terra. Deferte, inquit, omnem decimam in horreum meum, et sit cibus in domo meo, et probate me : sed hoc, si non aperuero uobis cataractas celi, et effudero uobis benedictionem usque ad abundantiam. Quid  hic dicent filii Cain, pseudochristiani nostri, qui decimas quas debent, non solum rogati reddere nolunt, sed etiam excommunicati retinere presumunt? quando putant miseri, quod Deus acceptet munera eorum gratuita, qui uiolenter rapiunt illi sua dum non reddunt debita? Prima namque pars iustitie est reddere quod debes, secunda uero tribuere largiter ex eo quod habes. Quod si rapina que fit in res humanas exsecrabilis est, quanto magis illa que fit in diuinas! Illa simplex rapina est, hec autem sacrilegium. Beatus ergo qui cum uidua Sareptana de pugillo farine facit panes pluere per largam actionem et de lechyto olei  unctionem fluere per largam uoluntatem (III Reg XuII. Hec autem dicta sint, pro eo quod manna pluisse dicitur per castrorum circuitum.

Castrorum dico, non scortorum. Casti spiritualiter, sicut castrati naturaliter, frigidi sunt. Ideo ros iste pruine assimilatur; quia per factum eius malus ardor exstinguitur, qui duplex est, carnale desiderium et odium. Primum incendium restringit ros iste, cum dicit: Audistis quia dictum est antiquis: Non mechaberis; ego autem dico uobis, omnis qui uiderit mulierem ad concupiscendum eam, iam mechatus est eam in corde suo . Unde Hieron.: ue nobis, qui quoties concupiscimus toties fornicamur. Secundum, cum dicit: Audistis quia dictum est: Non occides; qui autem occiderit, reus  erit iudicio. Ego autem dico uobis: Omnis qui irascitur fratri suo, reus erit iudicio . Poterat et hic dicere Hieronymus: ue nobis, qui quoties irascimur, ira, dico, inueterata, toties homicidium perpetramus: Omnis qui odit fratrem suum homicida est . Sane omnis ardor mundanus exstingui potest, infernalis non potest. Quisquis ergo per huiusmodi comminationes incarnati uerbi ab amore uel odio carnali non restringitur, iam gehenne incendiis inflammatur. Sed iam reliqua de hoc rore lucido percurramus. Sequitur: Minutum quasi semen coriandri, ei quasi pilo tunsum apparuit in solitudine . Minutum dicitur, quasi diminutum, hoc est de magno minus factum, iuxta illud: Minuisti eum paulo minus ab angelis  . Et iterum: Paruulus natus est nobis . Et iterum: Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens . Coriandrum est genus oleris, olus autem cibus infirmi, iuxta illud: Qui infirmus est, olus manducet . Idcirco per semen coriandri humane carnis infirmitas accipitur, et flos cito marcescens, sicut scriptum est: Noli emulari in malignantibus, quoniam ut olera herbarum cito decident . Igitur in diminutione maiestatis exinanitio, in coriandri semine infirmitatis nostre susceptio, in pili tunsione, crucis passio designatur. Hoc autem tam excellentissimum cunctis  proponitur exemplum, ut qui magnus est dignitate, uel genere, uita, uel scientia; per humanitatem se muniat. Qui fortis uiribus, uel potens opibus, per compassionem infirmis condescendat: qui iustus uel innocens, persecutionem propter iustitiam, licet ab inferioribus, pati non renuat. Talis ros et taliter apparuit in solitudine. Apparuit, qui primo latebat; benignus, qui terrebat: humanus et homo, qui Deus erat. Apparuit, non in ciuitate, sed in solitudine; non in oppido, sed in deserto. Hoc est in deserto, Iudea uidelicet, que ore tantum appropinquans ad Dominum et labiis solis eum honorans, ab ipsius cultura longe  debat, corde et opere. uel in solitudine, hoc est Ecclesia gentium moribus inculta, ut multi essent filii deserte, magis quam eius que habebat uirum, id est que legis portabat iugum. Mulier enim uiuente uiro alligata est legi . Apparuit itaque cultor animarum in solitudine, ut doceret pigrum agrum suum colere, et stultum uineam suam desertam non relinquere, sed queque noxia inde exstirpare, ne terra sepe superuenientem bibens imbrem et generans spinas et tribulos, maledictioni fiat proxima et eius consummatio combustio sit.



SERMO Iu. IN EPIPHANIA DOMINI I.

Apparuit benignitas et humanitas Saluatoris nostri  Dei . Ut testatur Isidorus, due sunt Epiphanie, id est apparitiones siue manifestationes Domini. Prima facta est pastoribus Iudeis per angelum, secunda gentibus magis per stellam. Unde antiquitus dicebantur dies Epiphaniarum omnes dies qui sunt a Natali Domini usque ad octauas Epiphanie. Sed iam antiquatum est nomen prioris Epiphanie, tum propter honorabile magis uocabulum Natiuitatis Dominice, tum propter excellentiam apparitionis hodierne. Expressius enim significatur et humane carnis assumptio per nomen Natiuitatis et diuine maiestatis demonstrata hodie personalis unio per nomen apparitionis, siue Epiphanie. In die quippe Natiuitatis Christi de Maria uirgine apparuit assumpta carnis infirmitas, sed non tamen  apparuit tam manifeste ut hodie assumentis uerbi maiestas. Nuntiat siquidem Saluatoris natiuitatem multo euidentius angelus pastoribus, quam stella magis: ille dulci eloquio, ista in silentio. uerumtamen multo deuotius et perfectius crediderunt magi minori nuntio, quam pastores maiori. uenerunt quippe pastores de proximo prius ad regem natum, quam magi de longinquo. Sed contra legis preceptum apparuerunt uacui in conspectu Domini sui, nichil omnino ei offerentes; non munus a manu, non munus a lingua, non munus ad obsequia. Quid ergo profuit eis, quod uenerunt festinantes et quod prius inuenerunt infantem pannis inuolutum et positum in presepio; qui recesserunt infecto negotio,  Saluatore non adorato? Quam urbanus est sermo prouerbialis quo dicitur: Quid querit rusticus ad curiam? quid quesierunt rustici isti ad curiam noui regis? Transeamus, inquiunt, usque Bethlehem , id est cursim et in transitu eamus et redeamus, non ibi moram faciamus; sed curramus uidere nouum infantem, et recurramus ad nostrum gregem. Transeamus et uideamus, id est nichil aliud faciamus, nisi tantummodo uidere et statim reuertamur. O infelices, hodie totum est transire et uidere infantem! sed nonne uisuri et Saluatorem? si autem uisuri, cur non et adoraturi? cur non munera oblaturi? Sed pauperes inquiunt, sumus. Nihil habemus in marsupio quod offeramus ei. At Saluator argentum non querit, nec auro  indiget, uos, non uestra desiderat. Nemo adeo pauper est et tenuis, ut non possit offerre fidem ex corde, laudem ex ore, obsequium ex prostrato in terram corpore.

Hec munera mendicat a nostra miseria Saluator diues in misericordia. Si igitur Saluatorem quesistis, cur inuentum non adoratis? si non quesistis, cur ad hunc puerum, quasi ad eum, qui ab aliis nichil distet, tam alacriter cucurristis? Quid enim magnum est, uidere puerum pannis inuolutum, et positum in presepio? et insignia hec uobis data sunt in signum Saluatoris, non in solum fructum rationis. Sic enim uobis dictum est: Inuenietis infantem pannis inuolutum, et positum in presepio . Certe uel ex hoc solo cognoscere  debueratis, infantem illum aliquid habere supra hominem, quod nuntii natiuitatis eius supra homines erant. Ex iis manifeste colligitur, pastores illos Saluatoris ortum eis ab angelo nuntiatum, aut non credisse, aut plene non intellexisse. Nam si plene intellexissent, procul dubio adorassent, sicut magi fecerunt; et quidquid illum tanquam uerum Saluatorem in Euangelio suscepisse legitur, quod euangelista breuiter intimauit, cum dixit: Et uidentes cognouerunt de uerbo, quod dictum erat ad illos de puero hoc . Cognouerunt, inquit, de uerbo: non ait uerbum, sed de uerbo, id est partem uerbi, non uerbum totum; hanc scilicet partem: Inuenietis infantem pannis inuolutum, et positum in presepio: non autem illam partem uerbi, quam angelus premiserat,  dicens: Natus est uobis hodie Saluator; qui est Christus Dominus . Aut certe, si illum Creatorem esse crediderunt, non crediderunt illum esse auctorem salutis eterne, sed tantummodo temporalis et terrene. Sicut Pharisei responderunt ad Dominum interrogantem illos, et dicentem: Quid uobis uidetur de Christo? cuius filius est? Dicunt ei: Dauid. Ait illis: Quomodo ergo Dauid in spiritu uocat eum Dominum dicens: Dixit Dominus Domino meo: Sede a dextris meis?  Ex quibus colligitur, quod Iudei moderni. Messiam illum, quem adhuc exspectant, non credunt futurum Deum, sed hominem purum, et ideo sic nec Saluatorem: aut si Saluatorem, corporum tantum,  non animarum; et ad tempus, non in eternum. Quia tamen de iisdem potest excusari rationabiliter, hieme namque ista apparitio Saluatoris facta est ad pastores et frigidissima illorum deuotio, qui apparente solummodo pastoribus, dictum est, quod reuersi sunt: Glorificantes et laudantes Deum in omnibus que audierant et uiderant, sicut dictum est ad illos . Potest excusari hec illorum tepiditas, quod non procedentes adorauerunt eum, ad quem uidendum cucurrerant, ex etatis simplicitate et uite rusticitate; quia adhuc pueri erant et rure semper nutriti fuerant et ideo necdum uerbum adorandi, uel reuerentiam deferendi habebant.

Mystice tamen credendum est, ad significandam de Christo cognitionem extrinsecam, que nichil  supra hominem in eo potuit estimare, nec etiam adorauerunt, significabat futuram incredulitatem et duritiam Iudeorum, que non dico infantem pannis inuolutum et positum in presepio, sed iuuenem demoniis imperantem et mortuos suscitantem de sepulcro uisuri erant, nec tamen credituri. Adhuc enim Iudei inueniunt puerum Iesum pannis inuolutum, et positum in presepio, id est legunt eum in Testamento ueteri uerbis simplicibus et rusticanis prophetatum et pannosis figurarum mysteriis inuolutum: sub quibus nichil aliud credunt latere, quam infirme carnis infantiam, ignorantes incarnati uerbi uirtutem et sapientiam, sub eiusmodi mysteriorum panniculis obuolui. Idcirco illum primi inueniunt in presepio, tanquam iumenta irrationalia  fenum uel hordeum; nos autem cum centurione et latrone illum cognoscimus in cruce, tanquam mundi pretium; cum duobus discipulis in mensa tanquam panem uiuum et cibum rationalium; cum apostolis in urbe baiula tanquam Deum uerum. Melius ergo eruditi sunt magi per stellam tacentem, quam pastores per angelum loquentem. Sicut scriptum est: Magi uiderunt stellam et dixerunt ad inuicem: Hoc signum magni regis est : quod utique sola unctione magistra, non arte astrologica cognouerunt, quod breuiter sic probamus. Omnes stelle, quarum cursus sub regula redactus est, simul ab initio quarta die facte sunt: hec autem stella tunc nouiter creata est. Non ergo eius  significatio sub regulis aliarum colligi potuit. Item si per artem astrologicam potuit agnosci noua et inusitata Saluatoris natiuitas, ergo ad hanc demonstrandam non oportebat nouam stellam creari. Sed propter hoc noua stella creata est; ergo aut eius creatio superflua fuit; aut omnino imposibile erat natiuitatem eius per iam factos canones comprehendi. Sicut ergo illa solis eclipsis anomala, que facta est in passione Domini, rationem turbauit omnium canonum, nec inueniri potuit in omnibus regulis Ptolomei uel Alcandri, uel ceterorum astrologorum, quomodo hoc posset contingere, quod tamen contingebat: sic nec illud inueniri, quomodo noua stella Deum natum ex uirgine demonstraret, quem tamen demonstrabat. Et sicut Apollophanes  Dionysii Areopagite condiscipulus et conscholaris apud Aegyptum, cum inter se confabularentur et secum quererent de eclipsi que acciderat, non astrologice, sed quasi prophetice protulit, illud uerbum: »Aut Deus nature patitur, aut elementa mentiuntur;« sic magi non quasi mathematici, sed quasi prophete, id est non humana ratione, sed diuina inspiratione dixerunt: »Hoc signum magni Regis est.« uerumtamen et coniecturis artis astrologie hoc scire potuerunt, id est uehementer opinari; quia sicut stella illa noua creata erat, sic et puer cuius erat, nouo modo natus erat. Et sicut illa stella omnibus aliis naturaliter erat excellentior, sic ille puer omnes alios mortales excellebat.

 Erant autem in illa stella quinque notabilia, tempus, locus, motus, claritas, et magnitudo. Tempus, quia de die lucebat, non de nocte; prout utile erat itinerantibus. Locus, quia non in firmamento fixa erat cum ceteris stellis, nec prope firmamentum errabat cum planetis, sed in sublunari regione prope terram iter sibi iniunctum peragebat. Motus, quia non mouebatur cum firmamento ab oriente in occidentem, nec cum planetis motu contrario ab occidente in orientem; sed motu singulari et proprio ab oriente in meridiem, secundum situm Persidis ad Hierosolymam. Claritas, quia non impediebatur lux eius diurna a lumine solis, sed sola cum sole lucebat. Magnitudo, quia altior erat, et altior apparebat omnibus aliis, preter solem et lunam.  Igitur in claritate eius significabatur, quod ille puer clarior, id est famosior futurus erat omnibus mortalibus. In tempore, quod aliunde, id est ex aliis causis et meritis famam sibi facturus erat, quam ceteri mortales. In magnitudine, quod altior non corpore sed uirtute; non statura, sed potentia, futurus erat cunctis hominibus. In loco, quod humillimus hominum futurus erat. In motu, quod contrario modo cunctis peccatoribus uicturus erat, et contrariam uitam docturus. Quod autem ille puer et de uirgine natus esset, et sine uirili semine, quod Filius Dei et filius hominis esset, quod impassibilis, secundum uerbi naturam assumentem, et passibilis et mortalis esset, secundum naturam  hominis assumptam, nisi docente, ut dixi, Spiritu sancto, omnino per illam stellam sciri non potuit, si stella illa locuta non est, sicut affirmare uidetur sanctus Gregorius. Si autem locuta est, et formam pueri habuit, crucem in capite gestantis, ut uidetur uelle Chrysostomus, qui et ipse tamen non affirmat fuisse, manifestum est hoc singulare miraculum, non ad artem astrologicam, sed ad uirtutem referendum diuinam.

Sic ergo diuinitus instructi magi ueniunt ad inquirendum puerum, iam pro illo parati mori, quem necdum poterant intueri. Quid enim clamant per uicos Ierusalem? Ubi est, inquiunt, qui natus est Rex Iudeorum?  Pastores edocti ab angelo cum uidissent puerum, nichil dixerunt, nec eum  adorauerunt; sed tantum in silentio aspexerunt: significantes Iudeos in confessione laudis Christi mutos elingues futuros. Isti autem adhuc Dominum inquirentes, iam fide inuenerant, quem tam plena fide querebant, et confessione publica honorabant; maxime in loco et tempore tam periculoso. Certe non latebat eos uel Herodis regis parricide crudelitas, uel Romane legis seueritas; que capitali damnat sententia reum quemlibet maiestatis. Et quis tam reus maiestatis lese, quam qui in presentia regis regem alium confitetur? O quam bene conseruabant hi beati magi illud saluberrimum prophete consilium: Si queritis, querite; conuertemini et uenite . Querebant plane Saluatorem et querentes querebant, qui inter tot pericula  constituti, a querendi studio non cessabant.

Idcirco post stelle documentum, etiam Scripturarum sanctarum testimonio doceri meruerunt. ueniunt ergo, stella preeunte, usque ad locum ubi erat puer, et intrant domum. Non dicitur, quod pulsauerint ad ostium, quod ostiarium uocauerint, sed quod statim intrauerint; unde coniicitur, aut nullum ibi fuisse ostium, tanquam in communi diuersorio quod prius occupanti cedebat; aut certe si ibi erat ostium, semper de die, procurante Maria, apertum erat, ut quicunque uellent ad uidendum Saluatorem intrarent. Aut forte tunc diuinitus ita procurandum est, ut apertum esset, ne tam deuoti nuntii clausum ostium offenderent; ad quod iam dominus domus intrauerat. Et est ualde credibile,  quod etiam puer ipse uagitu suo eos adhuc foris stantes ad se inuitauerit; ut eorum desiderium uelocius impleret. Intrantes ergo inuenerunt puerum, et matrem eius Mariam. De pastoribus scriptum est, quod inuenerunt Mariam, et Ioseph, et infantem positum in presepio: in quibus uerbis occulte innuitur, quod pastores illi uitio curiositatis humane prius circumspexerunt uidere quis esset in domo cum puero, quam quis esset puer ipse, propter quem solum uenerant. Sed quid necesse fuit, ut Ioseph inuenirent? Utique, ne illi tanquam Iudei et rustici, id est increduli et garruli, suspicarentur puerum de adulterio natum, et pudorem matris eius blasphemando lederent, si sine marito solam cum puero reperissent; quippe quibus persuasum  non fuerat, illum puerum Deum esse. A magis autem, quos plena fides adduxerat, sola uirgo cum puero inuenienda erat: quippe qui de diuinitate pueri nichil dubitabant.

Et uide, quam plena fides illos adduxit. Statim namque sequitur: Et procidentes adorauerunt eum . uere non tanquam rustici uenerunt isti ad curiam Regis magni: sed tanquam nobiles uiri, urbaneque liberaliter instructi, qui omne genus muneris afferebant; munus ab obsequio, in adoratione prostrati corporis; munus a lingua, in oratione deuoti cordis; munus a manu in oblatione auri, myrrhe, et thuris. Quibus mysticis muneribus adorantes honorant, et honorantes adorant in carne deitatem,  in infirmitate uirtutem, in pannis maiestatem, in simplicitate sapientiam, in humilitate potentiam, in infante Dei uerbum, in homine Deum uerum. Et apertis, inquit, thesauris suis, obtulerunt ei munera, aurum, thus, et myrrham : confitentes in auro summum imperatorem, cui ab omni mortali tributum soluendum sit; in thure uerum Deum, cui ab omni homine supplicandum sit; in myrrha uerum Redemptorem, pro cuius amore usque ad mortem ab omni carne decertandum sit; quippe qui pro amicis suis mortem prior gustauerit. In auro significabatur, eum uerum et iustum mundi iudicem futurum; in thure peccata penitentibus dimissurum; in myrrha mortem pro peccatoribus esse passurum,  et peccatorum penitentia simul et morte martyrum glorificandum. Ex his manifeste colligitur, quod benignitas et humanitas Saluatoris nostri excellentius apparuit magis, quam pastoribus: illos docens unctione intrinseca, istos tantum sermone angelico, et infantis extrinseca uisione.

Sed iam uerborum apostoli, que proposuimus, lacteam dulcedinem labellis concurrentibus in facie sugamus: solidiorem in eis cibum exercitatioribus et perfectioribus relinquentes. Apparuit, inquit, benignitas et humanitas Saluatoris. Apparere est subito et inopinate uideri: et proprie conuenit formis inuisibilibus in forma uisibili se demonstrantibus. Unde Ambrosius: »Angeli idcirco apparere dicuntur, quia repente uidentur, et preuideri non possunt.«  Idcirco Saluatoris natiuitas, et eius hodierna manifestatio apparitio nuncupatur, quia in uoluntate apparentis, non in cernentium potestate fuit, ubi, quando, uel quomodo, uel quibus appareret. uerbum ergo apparendi aperte significat, Christum ante fuisse, quam uisibilis appareret. Neque enim angeli tunc esse incipiunt, cum incipiunt apparere:  et hoc significatur uulgari consuetudine, qua uulgus, ac etiam diuites singulis annis in uigilia Natalis Domini magnum quemdam stipitem ab humo radicitus euulsum in foco ponunt ad consumendum; cuius reliquias toto anno conseruant, quas in estate ad terrorem tonitrui reaccendunt. Hunc truncum transfocalem appellant: quia ex utraque parte foculare transcendit: et significat illum, qui de se  dicit: Ego sum lux mundi; ego et . Focale id est foci locus mundum designat, qui totus in maligno positus est: quia quidquid in eo est, concupiscentia carnis est, aut concupiscentia oculorum, aut superbia uite : quod totum nil est aliud, quam ille ignis triplex, quem Satanas tanquam fulgur cadens de celo misit in terram.

Et hoc forte significat triplex radius fulguris; quod fetet, urit, et findit. Similiter luxuria fetet, urit auaritia, superbia findit, id est scindit unitatem, et dirumpit uinculum caritatis. Reliquie huius trunci accense contra fulgur ualent; quia deuota sanctorum fides, inuicta spes credentium, et perfecta Christi caritas mundi triumphat principem,  iuxta illud Apostoli: In omnibus sumentes scutum fidei, in quo possitis omnia tela nequissimi ignea exstinguere . Hoc contra Paulianos, et Photinianos, siue Ebionitas, qui pauperiores sensu quam nomine, dicunt Christum a natiuitate carnis habuisse initium. Quod si est, ergo non ab Apostolo apparuisse, nec a propheta ueraciter et proprie dictus est appariturus fuisse, qui ait: Apparebit in finem, et non mentietur . Apparuit, inquit, benignitas. Apparuit, ut uideretur oculis; non tamen sonuit, ut audiretur auribus; ut amplius placeret, et uehementius afficeret uisa, quam audita benignitas, quia

 Segnius irritant animum demissa per aurem,
Quam que sunt oculis subiecta fidelibus. 
Apparuit, inquam, ut uideretur faciens; non sonuit tantum, ut audiretur iubens: ne iam posset illud ei obiici uerbum mordacissimum, sed tamen uerissimum: »Delicata doctrina est pugnanti ictus dictare de muro: et cum ipse unguentis delibutus sis, cruentum militem accusare formidinis.« Sane antequam Dei Filius in carne appareret; dum adhuc sola mundo precepta, non exempla tribueret, quasi delicatus magister erat, quasi felicitatis otio contentus. Postquam uero factus homo manum suam misit ad fortia, inter esurientes esuriens, et sitientes sitiens, et laborantes collaborans; tunc plane cepit  esse illis iussio tam persuasibilis, quam commendabilis conuersatio; implens illud Dauidicum: Exsurge, Domine Deus meus, in precepto quod mandasti: et Synagoga populorum circumdabit te . Quod est dicere: O Domine, imple tu prior humilitatis et patientie preceptum, quod mandasti: statim multos inuenies, qui te sequantur. Sane huius uersiculi sententia nusquam melius exponitur, quam per illos uersus pete dicentes:

In commune iubes si quid, censesque tenendum,
Primus iussa subi, tunc obseruantior equi
Fit populus, nec ferre negat, cum uiderit ipsum
Auctorem parere sibi; componitur orbis
Regis ad exemplum; nec sic inflectere sensus
Humanos edicta ualent, ut uita regentis.
 Nobile mutatur semper cum principe uulgus. 
Apparuit benignitas. Hoc est, quod ait Lucanus de Catone,

   . . . . Monstrat tolerare labores,
Non iubet.
Sane antequam Dei Filius nasceretur de uirgine, nil aliud faciebat quam iubere. Na us autem infans, et iacens, et uagiens mutus in presepio, nil aliud fecit, quam monstrare. Apparuit benignitas. Apparere solent angeli hominibus, tam boni quam mali: illi ut doceant, isti ut fallant; illi ut prosint, isti ut noceant. Illorum apparitio consolationi est, istorum formidini.

Formator omnium, et reformator hominum; ut  se non solum benignum, sed et ipsam benignitatem esse ostenderet, in forma omnium formatum benignissima apparuit; id est in forma pueri recens nati, ad nocendum inualidi, ad feriendum ignari. Et notandum, quod in tali forma nunquam ante uel postea angelus apparuisse legitur, nec bonus nec malus. Nec immerito. Nam in utroque talis apparitio otiosa esset; quia taliter apparens, nec bonus confortaret, nec malus deciperet: nec ille malitie uotum perficeret, nec iste caritatis officium expleret. Angelus autem magni consilii, qui est Dei uirtus, et Dei sapientia, etiam in tali forma uirtutem confortandi potuit non perdere, et docendi scientiam retinere. Neque enim uerbum Dei propter carnis infantiam uerbum esse desiit, nec minus  uirtus fuit. Ideo apparuit olim benignitas seductoris diaboli in forma colubri stantis, ut euerteret; loquentis, ut hominem supplantaret. Nam serpens ante maledictionem erectus incedebat: quod adhuc aduertitur in parea, de qua peta:

Et contentus iter cauda sulcare pareas. 

Nunc autem apparuit benignitas in forma pueri iacentis, ut erigat, tacentis, ut doceat; patientis, ut uincat: iam clamans in silentio, quod postea clamabit et uerbo: Discite a me, quia mitis sum et humilis corde . Et in Isaia: Nam cultus iustitie silentium . Et item: In silentio et ipse fortitudo uestra .  Eua quippe mater omnium uiuentium quandiu silentium tenuit, tandiu innocentiam conseruauit. Quod adhuc tota eius posteritas etatis beneficio naturaliter cogitur obseruare. Omnis enim infantia tandiu est innocens, quandiu fandi impotens. Postquam uero fari incipit, mox eius innocentia obmutescit. Siquidem lingua membrum modicum in humano corpore constituta, sicut prima silentium soluit in facie, sic et prima meritum tollit innocentie, ut omnes experimento discimus. Diuina pietas ualde misericorditer egit cum homine, quando eius reatum puniuit per silentium, et temeritatis audaciam per imbecillitatis impotentiam, quasi medicinali antidoto curauit: cuius misericordie plenitudinem posteriore gratia cumulat, addens et ipse bibere  antidotum: qui uenenum non biberat; ut eidem antidoto plus auctoritatis et efficacie conferret in ceteros. Unde dicit: Tollite iugum meum super uos: et inuenietis requiem animabus uestris; et addit: Iugum meum suaue est , etc. Quasi diceret: Nolite timere exemplo mei mites esse, uel humiles, quia antiquam amaritudinem huius antidoti bibendo dulcem feci.

Et reuera quis iam audiens Deum infantem fieri, non magis exhorrescat extolli fastu hominis, quam humiliari exemplo Dei? O intoleranda superbia, et contumacia non ferenda! ibi regnare uelle discipulum, ubi magister seruit; ibi seruum quiescere, ubi laborat dominus; ibi honorari reum, ubi iudex iniuriatur. Sic ergo apparuit benignitas.  Olim apparuit Iudeis seueritas et diuinitas iudicis, quando audiebantur uoces et tonitrua, et sonitus buccine, et uidebant lampades et fulgura, montemque fumantem, ut spiritum seruitutis acciperent in timore. Sed nobis apparuit benignitas et humanitas Saluatoris, quando quicunque uoluit, uidere potuit uerbum infans, et Deum paruulum, ut spiritum adoptionis acciperemus in amore. Oh quam suauior fructus istius apparitionis, quam illius! Terrebat Deus, et minabatur, dicens: Ego Dominus, leges meas custodite. Ego Dominus . Et tamen inter ipsos terrores, et uindictas crebras et horribiles, leges eius contemnebantur. At nunc silet, non terret; parcit, non punit, obsecrat, non increpat; patitur, non ulciscitur; et pro eius  amore ad martyrium curritur. Audiant hec, quicunque in prelatione sunt constituti, qui cum austeritate et potentia imperant in populo, cum fastu dominantur in clero; fastuosi in imperio, uultuosi in silentio, in negotio otiosi. Audiant, et cognoscant, quia quidquid superbe imperatur, perfacile contemnitur, difficillime custoditur. Si precepta ipsius Dei seruari non potuerint, quandiu cum terrore data sunt, quantominus hominum! Huius rei pulcherrimum nobis prebet exemplum moralis illa fabula de Borea et Sole, qui pignore inter se posito contendere ceperunt, uter eorum auferret pallium uiatoris. In illo certamine uiolentia Borealis flatus solari cessit beneuolentie, significans, imperium mansuetudinis multo esse potentius imperio  terroris. Nouerat hoc imperator ille mansuetissimus Iulius Cesar, de quo legitur, quod nunquam milites suos nisi commilitones appellauerit: nec unquam illis dixerit: Ite illuc, sed semper, huc uenite, monstrans tolerare labores, non iubens. Sciebat enim nil esse potentius ad persuadendam auditoribus obedientiam, quam humilitatem illius imperii, que magnitudine suffulcitur exempli. Unde Bernardus noster  : »uiuus sermo et efficax est exemplum boni operis, facile suadens quod dicitur, dum monstrat factibile quod docetur.« Igitur quandiu sine humilitatis exemplo imperauit Dominus mortalibus, quasi flauit, ut Boreas: postquam uero primus humilitatis et patientie exemplum prebuit uiatori,  pallium, ut Laxias, tulit; et hoc est apparuisse benignitatem et humanitatem Dei. O benignitas! apparitio tam potens, quam mirabilis! in qua iacet potentia, tacet sapientia, silet iustitia, eget abundantia, dolet felicitas, infirmitas uiget, infantia persuadet, iniustitia quasi obtinet, dum reus non patitur, sed reatus dimittitur; paupertas regnat, calamitas euultat. Apparuit benignitas. O benignitas potens! Quid enim hac infirmitate potentius, quid sapientius hoc infante: qui uagiens in cunis, uigens in celis, tacens in carne, loquens in sidere, mutus ad aures, clamosus ad mentes, sapientiam Chaldeorum infatuat, superbiam regum humiliat, gentes humiles de longinquo attrahit, Iudeos indignantes de proximo repellit,  Herodis et Satane eludit dolum, elidit impetum, perstringit oculum, constringit animum, irritat arma, irridet odia, euadit iram, inuadit patriam, conuertit populum, regnum subuertit? Poterat in alia forma Saluator apparere, si uellet; sed in benigniore non poterat. Poterat ex quacunque, materia nouum subito creare hominem perfecte magnitudinis, uocis et uirtutis; in qua etiam sine cibo uitam transigeret. Sed ad hoc ut posteritatem Ade redimeret, oportebat, ut de eius posteritate ueniret. Denique si talis homo fieret, magis confirmaret errorem, quam fidem instrueret. Nam quis illum crederet ueram habere carnem, in quo nullam uideret carnis infirmitatem: cum etiam  Ioannes Baptista, pro incredibili abstinentia, demonium habuisse creditus sit? »Sic ergo, ut ait Augustinus, dum omnia miraculose faceret, auferret quod misericorditer fecit.« Nullam ergo conuenientiorem formam assumere potuit, quam humane infantie, in qua Deitatis absconderet potentiam, et solita sublimare insolitis, et insolita solitis temperare. Secunda uero causa est huius apparitionis illa, de qua iam diximus, uidelicet diuine benignitatis aperta demonstratio: quatenus nemo, quantumlibet reus, ad infantem mansuetissimum timeret accedere; nemo, quantumlibet ere alieno oppressus, uereretur expetere omnia possidentem, et nichil denegantem.

Idcirco in infante apparere uoluit benignitas  Saluatoris, imo et infans esse. Siquidem benignitas est dandi liberalitas, et facilitas condonandi. Hec uirtus in infante tam naturalis est, ut nec poscentem possit confundere, nec nocenti uelle nocere. Ideo iam adultus Saluator infans saluandis adultis sic predicabat, dicens: Nisi conuersi fueritis, et efficiamini sicut paruuli, non intrabitis in regnum celorum . Quod quasi exponebat, cum dicebat: Dimittite, et dimittemini; date, et dabitur uobis . Dimittere est uindictam non desiderare; dare est, omni petenti se tribuere. Hec duo naturaliter sunt propria infantium, uoluntarie sanctorum. Ideo solis paruulorum similibus promittitur celum. Tertia ratio huius apparitionis  fuit, ut, sicut iam diximus, doceret Deus hominem, assumendo infantem, per silentium et inanfantiam, de hoste quolibet triumphare. Nam, ut ait orator egregius, due sunt partes iniustitie, quibus nocent nobis quicunque nocent, fraus et truculentia. Sed fraus, inquit, nobis odio digna maiore. De prima dicitur diabolus draco, de secundo leo. Sub fraude continentur omnes illecebrosi blanditiarum doli: sub truculentia omnes molesti aduersitatum stimuli. Hec est illa duplex acies, quam producit aduersum nos mundus, blandiendo, ut decipiat; terrendo, ut frangat. Fraus autem silentium non decipit, truculentia patientiam non uincit. Silentium ego intelligo non tantum linguarum, sed etiam affectuum. Nam, ut  ait philosophus: »Quid prodest totius regionis silentium, si affectus strepunt?« Silent autem affectus, cum nil extra necessitatem appetunt, nil extra rationem. In hoc silentio est pax hominibus bone uoluntatis. In tali silentio conseruatur innocentia, cum refrenatur lingua a maliloquio, cor a prauo desiderio. In patientia uero consummatur iustitia, quando per illam, et pax cordis acquiritur, et anima possidetur. Et fortasse hec sunt illa duo secreta; de quibus est in propheta: Secretum meum mihi, secretum meum mihi . Unde quidam sanctus cum laboraret in extremis, et ab abbate suo interrogaretur: Quid tu uides, fili? Respondit: Nihil melius quam tacere, Pater.

 Potest quarta causa reddi diuine apparitionis in forma infantuli; quia iustissimum prorsus erat, ut etas illa, que per Dei iustitiam prius portauerat peccatum alienum, per eius misericordiam prius reportaret redemptionis gaudium, et eodem ordine restauraret secundus Adam salutem alienam, quo primus uiolarat. Porro quinta causa est illa, quam superius in primo loco posuimus, uidelicet priuilegium Noui Testamenti, cui Dominus ampliorem gratiam conferre uolens quam ueteri, apparere uoluit in forma paruuli, non ignis, aut tonitrui, aut nebule, uel fumi. Hec ergo dicta sint pro his duobus uerbis. Apparuit benignitas: et quoniam in longum iam sermonem duximus, reliqua in tempus aliud relinquamus



SERMO u. IN EPIPHANIA DOMINI II.


Hodie celesti Sponso iuncta est Ecclesia  . Inter solemnes ferias Romanorum legibus institutas, solemnius ceteris agi solebat natalis imperatoris, et natalis imperii eius, et natalis urbis eius. Porro diuina quadam prouidentia sub Augusto Cesare tres iste solemnitates in hanc diem, quasi in unum solemnitatis alueum confluxere, non secundum prima solemnitatum initia, sed secundum augmenta. Nam Cesar Augustus hodie primum imperator appellatus est; et ita ipse quodammodo hodie natus est imperator. Nam cum reuerteretur ab urbe Apollonia post cedem interfectorum auunculi sui Iulii, eo intrante Romam, circulus aureus ad splendorem  celestis arcus orbem solis ambiuit. De quo consulti augures et aruspices, responderunt, hodie nasci quoddam imperium, quod finem non esset habiturum; et imperatorem huius imperii celo et sideribus diuinari. Quod responsum senatus populusque Romanus super Augustum interpretatus, ipsum imperatorem appellauit. Postea cum Antonium, Orienti cum Cleopatra dominantem, qui propter eamdem Cleopatram sororem Augusti repudiauerat, nauali et terrestri prelio uicisset, eosque ad mortem uoluntariam cegisset: tantum terrorem uniuerso intulit Orienti, ut nulla gens contra eum auderet arma mouere. Hodie ergo, id est sexta die Ianuarii, ab Actiaca rediens uictoria, uictor in curru triumphali Romam intrauit: uiginti autem  et quinque reges more captiuorum manibus post terga reuinctis currum eius preibant; quindecim uero de amicis eius regibus post et circa eum equitabant. Porro inter captiuos pertrahebantur liberi Antonii et Cleopatre, Sol et Luna: ipse autem in cathedra aurea sedebat, quod ante eum facere nemo triumphantium presumpserat; sed in ipso curru triumphali ad repagulum eius aureum omnes stabant. Claudi item iussit templum Iani, in quo reposita erant arma reipublice: significans, quod profundam pacem, et otium ab omnibus bellis populo Romano parasset: et constituit hunc diem  celebrari in uniuerso orbe Romano religione perpetua: quod festum usque ad Constantinum durauit. Hodie ergo natum est imperium Romanorum, non secundum initium, sed secundum augmentum: ex quo augmento ipse Augustus appellatus est. Quod cognomen primus imperatorum Romanorum habuit. Ex huius solemnitatis gaudio exiit edictum a Cesare Augusto, ut describeretur uniuersus orbis . Ex qua descriptione factum est, tantam esse Urbem, quantum et orbem. Nam quicunque censum Romanis soluebat, ciuis Romanus erat. Unde orbis uniuersus in legibus appellatur orbis Romanus. Unde uirgilius in epitaphio Iulii Cesaris.

Cesar tantus eras quantus et orbis,
At nunc exigua clauderis urna.
 Post hunc quisque sciat se ruiturum,
Et iam nulla mori gloria tollat  .
Sic igitur hodie nata est ciuitas Romana, non quantum ad edificationem murorum; sed quantum ad uniuersalem descriptionem ciuium per orbem uniuersum: et ita factum est, ut iste tres maxime festiuitates in unam et eamdem diem conuenirent, non secundum earum, ut diximus, initia; sed secundum augmenta. Apud nos quoque solemnitates iste hodie quodammodo in eamdem diem concurrunt. Natalis quippe imperatoris est natans Christi; natalis imperii eius est natalis fidei; natalis Urbis est natalis Ecclesie. Est autem triplex natiuitas: prima eternalis est, secundum quam Deus de Deo natus est; secunda temporalis, secundum  quam in fine temporis de uirgine natus est; tertia mysterialis, secundum quam in mysterio caput et corpus unus est Christus. In prima nascitur Lumen de lumine: et qualis Pater, talis Filius. In secunda homo de homine, et caro de carne; et qualis mater, talis filius. In terra nascitur homo, cum sit senex; et quod nascitur, de Spiritu sancto est. Tres sunt differentie naturaliter ad uitam temporalem nascentium. Aut enim preeuntibus pedibus, iunctis ad latera brachiis similiter dispositis nascuntur: aut preeunte capite, brachiis similiter dispositis, aut certe brachiis super ipsum precedens caput cancellatis. Sanctus autem Iacob, ut eius singulari natiuitate supra naturam auctor nature aliquid significaret, natus est extenso ante  caput brachio, prioris fratris plantam manu complectens. Hinc Iacob significat Christum, secundum quod caput et corpus unus Christus est, non secundum singularem Christi personam. Brachium ante caput elatum priorem significat electorum populum ante temporalem Saluatoris natiuitatem ipsa gratia preuentum, quinque mundi etatibus, tanquam quinque manus digitis Christum complectentem; uel tanquam quinque libris Moysi eumdem populum constringentem: reliquum autem corpus plenitudini gentium cum paucis ex Isrele credentibus per utrumque latus compaginatur.

 Caput uero medium nascitur, cui tamen iam nato brachium, quod ante egressum fuerat, suo cum reliquis membris subordinatur loco, ut ipse agnoscatur totius Ecclesie caput: cui data est omnis potestas in celo, et in terra. Hec mysterialis Christi natiuitas ab initio mundi usque ad finem celebratur: et sicut teste Paulo qui ea que de passionibus Christi deerant supplebat in corpore suo, Christus nondum totus natus est. Toties enim nascitur Christus, quoties fit aliquis Christianus. Fiunt enim, ut ait Hieronymus, non nascuntur Christiani. Hodie autem primum nata est fides Christi in gentibus, quarum primitie fuerunt Magi. Hodie etiam primum in Iudeis, quorum primitie fuerunt apostoli, qui ad miraculum uini de aqua  facti ad nuptias, hodie primum, ut testatur Euangelista , crediderunt in Christum: quia hodie fides Christiana nata est in corde hominis, per quam Christus regnat in nobis. Hodie non incongrue dicitur esse natalis imperii Christi. Hodie namque primo Regem eum confessi sunt magi, dicentes: Ubi est, qui natus est Rex Iudeorum?  Porro ciuitas huius magni Regis ipsa est Ecclesia ex Iudeis et gentibus congregata, et in ipso angulari lapide coniuncta. Hodie uero ciuitas hec edificata est per fidem credentium in utroque pariete: et idcirco non incongrue dicitur esse hodie natalis Urbis orbis totius domine: non illius urbis, de qua dictum est: »Fraterno primi maduerunt  sanguine muri,« quamuis et hoc non inconuenienter Ecclesie possit aptari, in qua Cain Abel fratrem suum interfecit, et Iudei Christum. Sane natalem huius imperii significauit ille circulus aurei coloris, qui sub Augusto Romam intrante orbem solis ambierat. Fides enim Christi mundo ceua est, a principio mundi incipiens, et usque ad finem mundi duratura. Liberi autem Antonii et Cleopatre, qui propter plenitudinem utriusque sexus Sol et Luna appellati sunt, rectius significant Christum quam Augustum celo et sideribus dominantem. Orbis autem descriptio sub Cyrino preside facta, uerius designat Ecclesiam quam Romam, sine fine regnaturam. Deinde Cyrinus, qui heres interpretatur, aperte Christum demonstrat, cui a  Patre dicitur: Postula a me, et dabo tibi gentes hereditatem tuam, et possessionem tuam terminos terre . uiginti quinque reges, qui ante currum Augusti captiui ducti sunt uinctis post tergum manibus, significant regnum peccati, mundi, et sensuum carnis Christo subiugandum, et ab eo captiuandum per resurrectionis uictoriam, et ascensionis triumphum, sicut scriptum est: Ascendens Christus in altum, captiuam duxit captiuitatem, dedit dona hominibus . Numerus iste, id est uiginti quinque, qui ex quinario quadrato surgit in superficiem, significat mundanorum circuitum, qui in seipsum reuertitur, sicut scriptum est: Quid est, quod fuit? Ipsum, quod futurum est . Significat et impiorum circuitum, de quo  est illud. In circuitu impii ambulant . Et illud: Deus meus pone illos ut rotam . Idcirco et numerus iste circularis appellatur, quia semper in quinarium reuertitur, siue quadretur, siue cubicetur. Et fortassis hi sunt illi uiginti quinque uiri, de quibus scriptum est in Ezechiele, qui habebant dorsum ad templum, et adorabant ad ortum solis : quod quasi exponit Apostolus, cum dicit: Caro concupiscit aduersus spiritum, et spiritus aduersus carnem: hec enim sibi inuicem aduersantur ut non quecunque uultis, illa faciatis . Si autem uiginti duo reges fuerunt, significant regnum uel potius tyrannidem superbie transgredientis naturalem legem, et scriptam, et ideo per reges bis undecim designate, destruendam  per crucem Christi, sicut dicit Apostolus: Chirographum decreti, quod erat contrarium nobis, tulit de medio, affigens illud cruci . Porro quindecim de amicis Augusti regibus illi triumphanti collateraliter obequitantes, significant utriusque Testamenti, id est totius legis adimpletores per solius caritatis preceptum. Omnis enim lex in hoc uerbi instauratur: Diliges proximum tuum, sicut teipsum . Hec autem caritas in membris quindecim ab Apostolo conprehensa, aperte demonstrat se Iudaice legis heptadem, et ogdoadem euangelice continere; de quibus est illud: Da partes septem nec non et octo. . Ait philosophus Multos reges, si ratio te rexerit, et pueri  ludentes, rex eris, aiunt, si recte facias. Quid autem rectius, aut rationi conuenientius, quam, ut quod tibi malum fieri non uis, alii ne feceris: et quod tibi bonum uis fieri, alii facere ne cuncteris? In quibus duobus tota naturalis lex continetur. Lex autem scripta nichil est aliud, quam legis naturalis oblitterate in peccatoribus plena cum expositione recordatio. Igitur cum regem esse, sit uiuere recte, et secundum fidei rationem se ipsum regere, merito per reges designantur, qui diuinis imperiis obsequuntur. Hi sunt illi amici magni Augusti, de quibus scriptum est: Nimis honorati sunt amici tui, Deus, nimis confortatus est principatus eorum . Augustus in curru sedens significat Christum, qui est pax nostra et requies  sanctorum; currus aureus doctrinam euanuangelicam, celestis sapientie splendore refulgentem. Igitur circulus aureus orbem solis ambiens, natalem Christi secundum carnem, triumphus Augusti spiritualem eius natiuitatem significat secundum fidem. Orbis autem uniuersi descriptio, urbis, id est Ecclesie prefigurat natalem, cui dicitur: Dilataberis ad orientem et occidentem, ad septentrionem et meridiem . Et de qua rursus dicitur: Fundatur exsultatione uniuerse terre mons Sion, latera Aquilonis, ciuitas Regis magni . Hec autem ciuitas etiam sponsa est: ciuitas a capacitate, sponsa a caritate. Ciuitas, quia collegitur; sponsa, quia diligitur. Ciuitas a numero, sponsa a merito. De hac ergo dicitur:  Hodie celesti Sponso iuncta est Ecclesia. De longinquis utique finibus miserie, funibus attracta misericordie, ut impleretur illud Ieremie: In caritate perpetua dilexi te miserans . Cui simile est illud Isaie: Apprehendi te ab extremis terre; et a longinquis eius uocaui te . Longinqua terre, sunt minora crimina: extrema, maiora. Longius a Deo sunt, qui in extremis terre sunt, quam qui in longinquis. Isti uocantur, illi apprehenduntur. Plus est apprehendi, quam uocari; quia ubi abundauit peccatum, superabundauit et gratia. uocati sunt apostoli, apprehensi publicani et meretrices. uocamur per precepta, apprehendimur per flagella. Ideo scriptum est: Apprehendite disciplinam . Quasi: Apprehendite apprehendentem; amplectimini  amplectentem. Nam apprehensio discipline nil est aliud, quam sanctus et iucundus amplexus sapientie, et nexus caritatis. Et hinc est illud Osee: In funiculis Adam traham eos, in uinculis caritatis . Funiculi Adam, id est hominum, intelligendi sunt secundum triplicem eorum usum. Utimur enim funiculis ad ligandum, ad trahendum, ad metiendum. Ligat necessitas, trahit cupiditas, mortalitas metitur. Necessitas triplex est, naturalis, uoluntaria, casualis. Naturalis est, ut fames et sitis, somnus et uigilia, labor et quies. Hec naturaliter omnino sunt inuoluntaria. uoluntaria peccatum est, sine quo mortalis uita transigi non potest. Omne enim peccatum uoluntarium est,  sed quia omnino uitari non potest, necessitas appellatur. Casualis necessitas est tribulatio a Deo uel a proximo nobis immissa, uel ab hoste antiquo. Due prime intrinsece sunt, tertia uero extrinsecus accedit. De naturalibus est illud: Unusquisque uestrum Sabbato non soluit bouem aut asinum a presepio, et ducit adaquare?  Similiter enim in diebus festis naturalibus necessitatibus satisfacimus, sicut et in profestis. De uoluntariis est illud: Funes peccatorum circumplexi sunt me . Item: Funibus peccatorum suorum constringitur impius . De casualibus est istud: Hanc, quam alligauit Satanas iam decem et octo annis, non oportuit solui die Sabbati? . Molestius namque affligit casualis necessitas, quam naturalis: et  ideo non minus licitum est illi quam isti remedium querere. De omnibus simul est illud: Tribulationes cordis mei multiplicate sunt: de necessitatibus meis erue me . Hec de ligantibus funiculis. De trahentibus autem est illud: Unusquisque tentatur a concupiscentia sua abstractus et illectus . Et: Nemo uenit ad me, nisi Pater traxerit eum . Trahit quippe Deus et diabolus: ille sursum, iste deorsum; ille ad celos, iste ad inferos, ille ad gloriam, iste ad penam. Trahit autem Deus solus; sed cum diabolo trahit caro, trahit mundus; caro per famem gule et libidinis, mundus per sitim pecunie et honoris. Timor mundanus a bono retrahit, cupiditas temporalium ad malum trahit. Hi sunt duo funiculi, quibus cauda draconis  trahit ad se tertiam partem stellarum, et illam solam; nam duabus non preualet, illis, qui uel conseruant innocentiam, uel agunt penitentiam. Illis autem preualet, qui nec timore frigidi, nec caritate feruidi, tepore languent mortifero; nec angelorum carmen considerant, nec ue reproborum formidant. Hec de singulis trahentibus. Porro de metientibus est illud: Et diuisit eis terram in funiculo distributionis . Et alibi: Et mensus est duos funiculos, unum ad occidendum, alterum ad uiuificandum . Hi duo funiculi significant aut electionem Dei, et reprobationem; aut illam duplicem et diuersam sententiam iudicialem: uenite, benedicti; discedite, maledicti . Aut mortem et iudicium; de quibus Apostolus:  Statutum est hominibus semel mori, post hoc autem iudicium . Funiculus mortis uitam presentem metitur, funiculus iudicii uitam futuram. Quod enim mors sit, testatur Iob : Constituisti, inquit, terminos eius qui preteriri non poterunt. Possunt autem hi duo funiculi mensorii significare illud bonum figure Pythagorice, quod humane discretionis arbitrium bifurcat; cuius dexter ramus funiculis uiuificans appellari potest, sinister occidens. De quibus peta:

Et tibi que sanos deducit littera ramos,
Surgentem dextro designat limite callem.
Igitur uerbum caro factum funiculis Adam se ipsum ligauit, ut nos ligatos solueret; similem se  nobis fecit, ut pro similitudine tante dignationis affectus ad se nostros uehementius raperet. Mortalitate nostra se mensurauit, ut nos sue participes immortalitatis efficeret. Et in his omnibus similitudinis eius ad nos dignatio commendatur. Quam similis enim nobis esse uoluit, qui preter peccatum et ignorantiam naturam nostram assumpsit, passibilitatis funiculo ligatus et mensus, et hoc quare, nisi ut dignantissima similitudine nos ad sui dilectionem traheret, qui noluimus eum diligere, quandiu se nobis similem noluit facere? Scriptum est autem: Omne animal diligit simile sibi: sic omnis homo proximo sibi sociatur; omnis caro ad similem sibi iungitur: sic omnis homo similis . Hinc illa est fortissima prophete consolatio  ad animam suam. Quare tristis es, anima mea, et quare conturbas me? Spera in Deo, quoniam adhuc confitebor illi: salutare uultus mei, et Deus meus . Quod est dicere. O anima mea, ne timeas accedere ad Deum meum: qui similis mei uultum meum gerit, in quo et factus est salutare meum, id est Saluator meus, homo ipse sicut ego; passibilis sicut et ego; esuriens et sitiens sicut et ego; uigiliis et labore fatiscens, sicut ego, carnem suam non odiens, nec mortem diligens, sicut nec ego. O similitudo omni dilectione dignissima! quam diuina miseratio caritatis induit, quam sola dignatio summe dignitatis assumpsit. Et uide, quam dignanter Deo factus sit in similitudinem hominum, et habitu inuentus ut homo . Nec enim  dedignatus est, assumendo hominem, fenum se facere, et lutum, et cadauer. Hoc enim totum factum est uerbum, cum caro factum est. Nam omnis caro fenum et omnis caro lutum, et omnis caro cadauer; fenum a decore, lutum ab origine, cadauer a morte; fenum a transcursu, lutum ab introitu, cadauer a casu; fenum a forma, lutum a materia, cadauer a ruina. De primo est illud. Omnis caro fenum , et illud: Homo sicut fenum dies eius, tanquam flos agri sic efflorescit . De secundo: Memento, queso, quod sicut lutum feceris me . De tertio: Ubicunque fuerit cadauer, illic congregabuntur et aquile . Sic enim transtulit Origenes super illud Matthei, Hebrei sermonis scientissimus. Igitur cum  Deus homo factus est, et fenum, et lutum, et cadauer. Sed fenum semper floridum, lutum nunquam sordidum, cadauer nunquam putridum. Fenum, ut foueat; lutum ut abluat; cadauer, ut pascat. Est enim quoddam genus luti aptum ad tollendas maculas de uestibus, et sordes abluendas. Fenum factus est Christus in flore, lutum in sanguine, cadauer in carne. Floruit et florebit in eternum eius conuersatio simul et sermo: lauit, et lauabit semper eius passio: pauit, et pascit, et pascet semper in perpetuum illius caro. In hoc feno nidificauerunt sancti confessores; in hoc luto stolas suas candidas fecerunt gloriosi martyres; ad hoc cadauer congregate sunt aquile uolantes, id est anime sanctorum, iam de carceribus egresse  corporum, que de ualle lacrymarum ascenderunt in montem Domini, et secure requiescunt sub altare Dei: inuenientes in hoc monte preparatum conuiuium pinguium, conuiuium uindemie; pinguium medullatorum, uindemie defecate. Pingues medullati sunt ordines illi beatorum spirituum, qui de intima uisione Dei assidue pascuntur, quia faciem Patris semper intuentur. Horum conuiuium est gloriosissima caro Filii Dei, sedens ad dextram paterne maiestatis, in quam desiderant angeli prospicere. uindemia defecata est beatissima et superexcellens ipsius anima in diuine felicitatis bonis potioribus collocata. Quam ueraciter ergo ait Apostolus: Apparuit benignitas  et humanitas Saluatoris nostri Dei. Benignitas Dei maxime in humanitate apparuit, id est in benignissima hominis assumptione. Nunquam enim melius ostendere potuit Deus, quam benignus esset erga hominem et quantum cum diligeret, quam assumendo carnem, sicut iam demonstrauimus. Igitur necessitates nostre, quas suscepit in se Christus, iniquitates nostre, quas ut nubem deleuit; passiones innumere, quas pro nobis sustinuit, compassiones immense, quas ex corde nobis exhibuit; sunt illi funiculi Adam, quibus ad se hodie Ecclesiam attraxit, tanquam sponsus sponsam, sed celestis terrestrem, nobilis ignobilem, diues pauperem, speciosus turpem. Plane non sic solent eligere uiri uxores. Nam, ut ait Isidorus, in eligenda uxore  quatuor inquiruntur genus, pulchritudo, mores et diuitie. At sponsa Christi antequam illi coniungeretur, pro ignobilitate generis Chananea dicta est, Aethiopissa pro turpitudine, pro paupertate nuda, pro feditate sanguinolenta, id est facinoribus et flagitiis plena.

Porro in eligendo marito, iuxta prefatum Isidorum, quatuor solent inquiri, uirtus et genus, mores et sapientia. Et notandum, quod in utraque electione mores circa finem ponuntur; quia apud huius seculi amatores uix de moribus fit questio, et utinam uel ultima fieret! nam apud plerosque nulla est. Porro sponsus Ecclesie Christus tante uirtutis est, ut ad eius tactum conualescant languidi, ad eius odorem reuiuiscant mortui, ad illius clamorem exsiliant  sepulti. Generosus autem est, ut Filius Altissimi; sapiens, ut Angelus magni consilii; speciosus, ut Filius Dei; diues et opulentus, ut Creator mundi. O quam diues est, cuius est terra, et plenitudo eius, orbis terrarum, et qui habitant in eo! Cuius ciuitatis platee sternuntur auro mundo. O quam pulcher, cuius pulchritudinem sol et luna mirantur! in quem desiderant angeli prospicere. O quam sapiens, qui comprehendit sapientes in astutia eorum, qui perdit sapientiam sapientum, et prudentiam prudentium reprobat! cuius sapientia fundauit terram, cuius prudentia stabiliuit celos: cuius stultum sapientius est hominibus. Generositas autem eius tam enarrari non potest, quam ipsa generatio. Generationem, inquit,  eius quis enarrabit?  multo minus generositatem. O quante uirtutis est, qui uiuendo uicit peccatum, predicando mundum, moriendo diabolum, resurgendo infernum! At suauitatem morum eius quis explicet: quam certe nec ipse melius aut plenius explicare potuit, quam cum dixit: Delicie mee esse cum filiis hominum?  Quid ad hoc dicis, o sponsa, non turpis, sed speciosa; non ignobilis, sed generosa; non exilis, sed opulenta; non infelix, sed beata? Ecce habes sponsum uotis omnibus respondentem, quem cum amaueris, casta es; cum tetigeris munda es; cum acceperis uirgo es; cum illi nupseris, felix es. Certe nec humilius uxorem ducere poterat, nec tu nubere gloriosius.

Curramus ergo, fratres, curramus obsecro, cum  magis ad regales nuptias; sed curramus ut magi, id est ut sapientes, hoc est cum muneribus. Nam insipientis est manu uacua postulare. Currere est querere, petere, pulsare. Omnis, ait Scriptura, qui querit inuenit, et qui petit accipit, et pulsanti aperitur . Multi querunt, sed non inueniunt, quia insipienter querunt; multi petunt, sed non accipiunt, quia insipienter petunt; multi pulsant, sed non intrant, quia insipienter pulsant. Querendum est, sed cum lumine; petendum, sed cum munere; pulsandum est, sed cum clamore. Lumen cum quo querendum est, penitentia est, que per contritionem ardet, per confessionem lucet. Hec est lucerna, quam mulier accendit, ut euerrat domum, et drachmam perditam inueniat . Euerrere  domum est conuersationem mutare: inuenire drachmam est dignitatem diuine similitudinis in conscientia restaurare. Que in decem preceptis continentur, tanquam in decem drachmis, quarum qui unam perdit, omnes perdit; qui in uno offendit, fit omnium reus: et qui unam inuenit, omnes inuenit: nam qui unam uirtutem habet, omnes habet. Petendum est, sed cum munere; quia iuxta uulgare prouerbium, uacue manus cassa est petitio. Offeramus ergo Saluatori munera, que ipse prior nobis, tanquam seruus, dominus obtulit. Aurum nobis obtulit in uerbis gratie, thus in factis potentie, myrrham in amaritudine patientie. Aurum in preceptis, thus in miraculis, myrrham in pressuris. Et nos igitur offeramus ei aurum eleemosyne, thus orationis, myrtham  continentie, que per ieiunium solet designari. uel aurum fidei, thus desiderii, myrrham martyrii. Pulsandum est cum claue, cum improbitate et perseuerantia. Hec sola intrat, quia sola saluat; sola impetrat, quia sola coronat. Labor improbus omnia uincit. Nihil adeo clausum est, ad quod non intrat pulsator importunus. Beati quibus sic currentibus et pulsantibus datum est intrare ad nuptias Agni, ut letentur conuiue ex aqua uino facto, id est timore penitus in amorem conuerso, uel potius ab amore absorpto; quia timor non est in caritate, sed perfecta caritas foras mittit timorem. uel uinum ex aqua factum est requies post laborem, abundantia post pauperiem, satietas post esuriem,  gaudium post merorem. Sicut scriptum est: Meror in corde uiri humiliabit eum, et sermone boni letificabitur ; illo scilicet: Beati qui nunc fletis, quia ridebitis . Hoc est uinum bonum, quod Sponsus Ecclesie, nobis seruat adhuc, sicut scriptum est. Quam magna multitudo dulcedinis tue, Domine, quam abscondisti timentibus te!  Ad quam nos perducat, qui sine fine uiuit et regnat.



SERMO uI. IN PURIFICATIONE B. MARIAE I.

Suscepimus, Deus, misericordiam tuam in medio templi tui . Duplex est susceptio huius misericordie; mentalis, ut ita dicam, in uerbo; sacramentalis in carne. Prima Simeoni, secunda Anne conuenit: id est Simeon prime susceptionis in se gerit  mysterium; Anna uero uidua secunde susceptionis continet sacramentum; Simeon interpretatur exauditio tristitie. Duplicem tristitiam annuntiat nobis uerbum Dei: eternalem gehenne miseriam, et temporalem penitentie disciplinam. Omnis enim disciplina in presenti non uidetur esse gaudii, sed meroris . Primam nobis nuntiat, qui dicit: Quis poterit habitare de uobis cum igne deuorante: aut quis habitabit ex uobis cum ardoribus sempiternis?  Et Dominus in Euangelio: Timete eum, qui postquam occiderit, habet potestatem mittere in gehennam . Est autem gehenna duplex, caloris et frigoris, iuxta illud: Ibi erit fletus et strider dentium . Quam timenda uero et horrenda sit illa gehenna, ostendit Dominus,  cum tam crebro repetit sempiternitatem illius, dicens: Bonum est tibi oculum habentem in uitam intrare, quam duos oculos habentem mitti in gehennam ignis . Ubi uermis eorum non moritur, et ignis non exstinguetur . Repetitio confirmatio sermonis est, ut nos terreret ab eterna damnatione certissime secutura. Hanc tristitiam exaudit, qui futurum iudicium certissime credit, et semper metuit. Quidquid de penis infernalibus fictum est a petis, fabula creditur esse a philosophis. Sed nec fallere caritas, nec fingere ueritas, nec solui potest scriptura.

Et ideo quidquid in ea de inferno scriptum est, uerum esse credendum est, quia sine dubio uerum est. Non enim a Spiritu sancto hec ad terrorem  tantum dicta sunt, sicut a petis ficta sunt, ut Origeniste mentiuntur; sed potius ita est, ut scriptum est. Alioqui si non est eterna impiorum pena, nec eterna credenda sunt iustorum premia. Sed uerum est, quod scriptum est: Ibunt iusti in uitam eternam . Ergo etiam uerum est, quod precedit, et ibunt hi in supplicium eternum . Hieronymus autem tradit Zenonem Stoicorum principem credidisse inferos, et animas immortales. Iuuenalis quoque satyricus contra generalem opinionem gentilium sic affirmat esse credendum, dicens:

Ecce aliquos manes et subterranea regna,
Et contum, et Stygio nigras in gurgite ranas,
Atque una transire uadum tot millia cymba;
Nec pueri credunt, nisi qui nondum ere lauantur,
Sed tu uera puta. 
 Igitur, ut diximus, exaudire gehenne tristitiam, est firmiter credere, esse gehennam, et semper eam metuere. Audiunt hanc tristitiam, sed non exaudiunt, qui sic opinantur, non firmiter credunt. Nemo autem firmiter credit, efficaciter exaudit istam tristitiam; pro qua exauditione afficitur Simeonis nomine. Porro exauditio secunde tristitie est susceptio penitentie, et perseuerans exsecutio suscepte. Per iniustitiam diuidit, sed non exaudit, qui iniunctam suscepit, sed proiicit susceptam. Igitur istarum duarum tristitiarum neutra sine altera potest exaudiri; quia nec gehenna salubriter timeri potest sine exsecutione penitentie, nec penitentia perfici sine timore gehenne. Hec ergo duo coniuncta  Simeonem faciunt, id est tristitie duplicis bonum exauditorem. Hic est senex, id est sapiens, quia in antiquis est sapientia. Scriptum est autem. Ecce timor Domini, ipse est sapientia . Unde idem Simeon dicitur iustus, et timoratus. Timoratus propter assiduum timorem Domini; iustus propter iustitie continuum feruorem. Nihil est iustius, quam perenniter a nobis omnibus, et omnium iudicem semper timere.

Hic Simeon semper habitat in Ierusalem, et consolationem Isrel exspectat; quia iustitia confederatur paci, et consolatio promittitur lugenti. Iustitia, inquit et pax osculate sunt . Et: Beati qui lugent, quoniam ipsi consolabuntur . Hic responsum accepit a Spiritu sancto, id est a  sua conscientia bene sibi respondente spirituali testimonio, non uisurum mortem, nisi prius uideret Christum Domini, id est nisi prius dimissa fuerint peccata sua, et computruerit eorum iugum a facie olei, id est ab unctuosa misericordia Dei. Et ideo uenit in spiritu in templum. In spiritu, id est in spirituali uoluntate, in proposito audiendi uerbum Dei, et retinendi memoriter, et fideliter conseruandi, id est efficaciter adimplendi; tanquam sciens ueraciter scriptum esse: Beati qui audiunt uerbum Dei, et custodiunt illud . Nemo potest in templo proficere, qui nescit in spiritu in templum uenire. Nemo autem in spiritu uenit, quem spiritualis uoluntas non adducit. Sunt, quos in templum ducit petulantia; sunt quos perducit cupiditas;  sunt, quos inducit ambitio; sunt, quos curiositas introducit. Fur non uenit, nisi ut furetur; petulans, nisi ut uideatur, aut uideat; tangatur, aut tangat; ambitiosus, ut honoretur; curiosus, ut rimetur. Templum est domus orationis; sed primi faciunt de ista domo speluncam latronum, secundi lupanar meretricum, tertii forum uenale, quarti forum causarum. Nam etiam eorum qui audiunt uerbum Dei, quidam audiunt tantum ut laudentur; alii ut uituperent; pauci, ut suscipiant; pauciores, ut conseruent. At uituperare malum est, laudare parum, suscipere necessarium, conseruare et custodire optimum et perfectum. Utinam quotiens in templum uenimus, in spiritu ueniamus: utinam ad audiendum  uerbum Dei nos adducat deuotio, non libido detrahendi seducat!

Quo tamen quisque spiritu adueniat, susceptio demonstrat. Quam bene deuotum Simeonis deuotissimus ille demonstrauit affectus, quo amplexatus est puerum oblatum. Denique impatientissimum illius desiderium non exspectauit quousque Maria portans in suis brachiis incarnatam Dei misericordiam peruenisset ad altare; sed cum adhuc inducerent puerum Iesum parentes eius, occurrit eis in medio templi, et suscepit ibi puerum, imo quadam auiditate festinationis rapuit eum de ulnis Marie in ulnas suas, et amplexatus est et osculatus. Plane sic custodiendum est uerbum Dei, occurrendum est predicatori ab auditore mente alacri, prompto  animo, parato corde, ut possit dicere cum Propheta: Paratum cor meum, Deus, paratum cor meum . Non exspectare debet, donec predicator acutas proferat sententias, et uerba penetrabilia, id est persuasibilia; sed mox ut Deo loqui incipit, debet ei cordis aperire ostium; et, ut ait Augustinus, uerbo Domini facere nidum, ubi ponat pullos suos, et foueat. Sermonis quippe Domini proprium domicilium nil est aliud, quam cor humanum; hec est eius domus propria, hec eius mansio, hoc eius hospitium, hic nidus. Hoc hospitium petit a nobis uerbum Dei. Unde dicit: Fili, prebe cor tuum mihi . Si quis puer paruulus foris staret ad ostium domus uestre, et pro amore Dei peteret a nobis hospitium, nonne crudelis et inhumanus esset,  qui illum hospitio non colligeret? At puerum istum, qui dicitur iehsu Christus, tanto crudelius et infelicius est hospitium petentem repellere, quanto ipse dignior est, et dulcior: et quanto illius maior dignatio est, hospitium ab homine petere, sine quo non potest homini bene esse.

Et quid dulcius misericordia, quid sapientia dignius; quid salute dulcius, quid dignius Saluatore? At quid eo dignantius, apud indignitatis nostre miseriam hospitate? Si quis, inquit, diligit me, sermonem meum seruabit; et Pater meus diliget eum, et ad eum ueniemus, et mansionem apud eum faciemus . Item: Ecce ego sto ad ostium, et pulso. Si quis aperuerit mihi, intrabo ad eum, et cenabo cum illo, et ipse mecum . O felicem  tanto hospite hominem! Pulsat autem Dominus ad ostium uestrum, quoties offert uobis a predicatore salutis uerbum. Suscipite ergo illud in medio templi, id est cordis uestri, sicut scriptum est: Ut facerem uoluntatem tuam, Deus, et legem tuam in medio cordis mei . Si enim iuxta Apostolum corpora nostra templum sunt Spiritus sancti , quid aliud est huius templi medium, quam cor nostrum? Cor enim animalis in medio eius est. Porro puer iste non solum hospitio suscipiendus est, sed etiam in manibus gestandus. Quid est autem Iesum puerum in manibus gestare, nisi uerbum salutis operibus adimplere? Pauciora uero possunt gestari in manibus, quam brachiis amplexari:  ideo non solum gestandus, sed et amplexandus est, et pectori dulciter astringendus. Quod tantum gestare consueuimus, suos plerumque gestantes grauat.

Quod autem amplectimur, et nobis appectoramus, semper sine dubio nos delectat. Igitur puerum Iesum in manibus gestare, est facere quod iubetur; amplexari uero est, plusquam iubetur adimplere. Ad susceptionem prohibitiones pertinent, ad gestationem precepta, consilia ad amplexum. Porro duo brachia quibus amplexandus est, sunt hilaris obedientia, et patientia fortis; uel temperantia in prosperis, et patientia in aduersis. Isti sunt ambidextri, sic pugnantes sinistra ut dextera: quos nec prosperitas illudit, nec elidit aduersitas. ue illis, qui ad amplexandum hunc puerum utroque  brachio manci existunt! in prosperitate luxuriosi, in aduersitate murmurosi; intemperantes in uoluptatibus, in calamitatibus impatientes; nescientes, imo non uolentes, uel bona facere, uel mala tolerare. Amplexus autem et appectoratio huius pueri deuotionem significat in bono opere, et gloriationem in tribulatione. Non possumus oneratis brachiis diu incedere, nisi ipsa brachiorum onera nostris pectoribus astringi curemus. Onerata quippe brachia quam longius remouentur a pectore, tanto facilius labore lassantur. Similiter nemo potest diu esse uel strenuus ad obedientiam, uel longanimis ad patientiam, nisi spontaneus et deuotus exstiterit ad utramque. Nam quod inuiti facimus, cito intermittimus. Et quod inuiti ferimus quam cito possumus,  sumus, ferre cessamus. Sola ergo deuotio est, que inceptum opus absoluit; sola acedia, que dissoluit. Illa graues etiam labores alleuiat, ista leues aggrauat, iuxta illud Comici: »Nulla res adeo facilis est, quin difficilis sit, quam inuitus facias.« Sed e contrario potest adiici, nulla res adeo difficilis est, quin facilis sit, quam libens et deuotus facias. Hoc est libamen, quod semper sacrificium debet comitari, iuxta illud propheticum: Sacrificium et libamen Domino Deo nostro . Sacrificium sine libamine est opus uanum sine deuotione. Deinde osculandus est puer, non in sui ipsius labiis, sed in solis plantarum uestigiis. Illud enim summum osculum singularis muneris est priuilegio relinquendum. Nunquam legitur puer iste osculatus in ore  suo, nisi uel a matre, uel a proditore. Summa presumptio est, ad summi labia os inquinatum uelle porrigere. At cui non contingit illud ue propheticum, ut se possit dicere labiis pollutum? Omnis homo mendax . Suis ergo immundis labiis osculabitur labia ipsius ueritatis? Sufficiat nobis peccatoribus plantarum eius osculum; a quibus altius osculari est, quod nec S. Simeon ille presumpsit. Nunquid non magnum est hoc? Quis enim altior illo estimabitur, qui pedes sedentis in celo osculatur! O uere hominem gigantee celsitudinis, cui datum est osculari uestigia tam excelse maiestatis! Sed quid est osculari plantas uerbi Domini, nisi omnia bona nostra in conspectu  nostro despicere, et pro nichilo reputare, sicut scriptum est: Cum feceritis omnia, que precepta sunt uobis, dicite: Serui inutiles sumus, quod debuimus facere, fecimus?  Ille reuera pedes Domini osculatur, qui semper se minorem aliis existimat, et aliorum bene facta et dicta laudans, et magnificans, comparatione illorum se nichil fecisse reputat, se nichil esse putat.

Pedes Dei osculatur, qui omnia bona non sue industrie, sed Dei gratie attribuit; mala autem sua sibi soli imputat et ascribit. Pedes Domini osculatur, qui bona sua a conspectu suo proiiciens, mala sua cum lacrymis semper recordatur. Ad hoc pulcherrima simulitudine nos beatus inuitat Bernardus, qui dicit nos sic facere debere, sicut  pauperes et infirmos sedentes in semitis magnis, uel templorum porticibus, ut petant eleemosynam a uiatoribus uel intreuntibus in templum. Nam quod in eis sanum et robustum est, occultant potius quam demonstrant; quod autem ulcerosum et putridum, et aspectu fetidum, et miserabile, hoc ostentare potius quam occultare laborant; ut inde magis ad compatiendum uidentes prouocent, et ad erogandum inuitent. Sic et nos in conspectu Dei non nostra, si qua bona sunt, iactitare et magnificare debemus, sicut Phariseus ille faciebat; sed nostra potius denudare uulnera, sicut humilis publicanus. Sola ergo humilitas est, que pedes Domini meretur osculari. Superbia uero summis semper astans arroganter et se ultra mensuram propriam  turgidis inflationibus attollens et erigens, tanto magis scissioni et ruine approximat, quanto magis familiare osculum sibi prorsus indebitum apud amatorem humilium usurpat. Osculari quoque plantas Domini, est incarnationi Dominice deuotissimis affectionibus medullatas gratiarum actiones referre. Ecce qualiter suscipiendum est uerbum Dei. Sed reuera ipsius est, ut bene suscipiatur uerbum quod offertur. Sicut autem a S. Simeone formam suscipiendi cognouimus, sic a B. Maria uirgine formam offerendi cognoscere debemus: in cuius oblatione tria precipue consideranda sunt, tempus, modus et locus. Tempus, quando; modus, quomodo; locus, ubi. Non enim uerbum istud mox ut natum de matre est continuo  oblatum est; sed tunc primo, quando impleti sunt dies purgationis Marie. Oblatum est autem, non in maiestate terribili, nec in nuditate contemptibili; sed indutum membris teneris, et pannis mundissimis inuolutum. Oblatum quoque est, non extra templum, non ad fores templi, sed in ipso medio. Similiter predicator futurus, qui diuini uerbi mater spiritualis est, non statim ut aliqua Scripturarum sanctarum mysteria summatim perleuiter attigerit, publice in ecclesia predicare debebit; sed tunc primo, cum purgata fuerit eius conscientia, et uetus conuersatio plenissime mundata. Ab immundo enim quis mundabitur? Tunc autem offerat uerbum, non in maiestate philosophica,  sed nec in simplitate rustica; sed affectuosissimis adornatum sententiis, et dulcissimis sermonibus inuolutum. Oportet enim, ut lingua eius non tantum foris perstrepat ad aures populi, tanquam Iesum offerens ad fores templi; sed magis intus penetret autem lex duobus modis; uel cum fiunt, que ibi usque ad cordis intimum, tanquam Iesum offerens in templi medium, ut possint dicere auditores: Suscepimus Deus misericordiam tuam in medio templi tui . Sic enim precipitur predicatoribus: Loquimini ad cor Ierusalem . Quasi diceret: Nolite loqui ad bursas, ad linguas, ad aures, sed potius ad corda populi. Sane hec sunt quatuor genera predicantium. Sunt enim predicatores bursarum, sunt predicatores linguarum, sunt predicatores aurium, sunt et cordium;  sed istorum magna ualde paucitas, ceterorum uero noxia multitudo. Primi nichil querunt, nisi pecuniam; secundi nichil expetunt nisi famam; tertii nichil sciunt querere, quarti nichil uolunt perdere. Primis ergo tribus reprobatis generibus, quartum assequi laboremus; laboremus dico, quia hoc opus, hic labor est. Nam ad tantam loquendi efficaciam, que cor hominis non solum pungat, sed etiam perforet, omnimodis necessaria est lingua eucaris; que nonnisi in bono homine habet abundare. Reuera enim uerbi salutaris et persuasorii sacrosancta eucaristia, sicut nonnisi etiam in altari mundi cordis conficitur, sic nonnisi per linguam eucarim ministratur. Sicut enim mulier que in peccato  concipit, naturali natiuitate in peccato parit; ita procul dubio qui diuini uerbi conceptor immundus est, necessario tam sancti seminis et indignus sator est, et inutilis dispensator. Non sufficit autem sola uite sanctitas, nisi adsit etiam fecunditas doctrine. Que semper infecunda est, nisi eam fecundet lingue facundia. Non est autem lingua eucaris artificiose docens mendacium, et facile quodlibet illicitum persuadens. Cum enim hoc nomen eucaris idem Grece signet, quod Latine uel bona gratia, uel bene gratiosa, manifestum est nullam linguam tam gratiosum promereri uocabulum, nisi quam gratiosam constat esse ad bonum.

Quasi ergo a Maria uirgine, et matre, et plena gratiarum, de puero Iesu noua sit oblatio in medio  templi, pergrata occurrentibus, suscipientibus peraccepta, quando predicator ecclesiasticus mundus uita, fecundus scientia, eloquentia perfacundus, persuadet hominibus incedere per uiam salutis, et ambulare in saluationem; utens ad eos uerbo puro et simplici, honesto et utili, sancto et salutari, gratioso et dulci, sicut scriptum est de puero hoc: Diffusa est gratia in labiis tuis . Sane si sit, qui illum sic offerat, erit qui oblatum bene suscipiat. Ideo enim hodie ad suscipiendum puerum Iesum nemo accedit, ut Simeon; quia ad illum offerendum nemo procedit, ut Maria.



SERMO uII. IN PURIFICATIONE B. MARIAE II.

Quando uenit plenitudo temporis, misit Deus Filium  suum in terris factum ex muliere, factum sub lege, ut eos qui sub lege erant redimeret . Hec sententia Pauli scribentis ad Galatas, sicut ad Natiuitatem Domini referri solet, propter illud: Misit Deus Filium suum factum ex muliere, sic ad hodiernam solemnitatem, propter illud, quod subditur: Factum sub lege. Hic enim sermo breuissime quidem, sed tamen plenissime comprehendit, quidquid hodierna lectio sancti Euangelii de Purificatione B. Marie loquitur, et de inductione pueri Iesu apparentibus eius in templum, ut facerent secundum consuetudinem legis pro eo. Propter quod et hodie ad sextam horam in ordine nostro capitellum de hac sententia factum est. Et fortassis hac eadem puer iehsu hodie in templo est presentatus.  Huius ergo sermonis gratia, ex quo festiuitas hodierna tota pendet, et ideo quoque totam Pauli sententiam breuiter et plane, prout Deus dederit, et hora permiserit, uestre caritati proposuimus explanandam. In eius explanatione quinque consideranda sunt, scilicet tempus, auctor, opus, causa et modus. Tempus plenitudinis, auctor uniuersitatis, opus diuine Incarnationis, causa nostre redemptionis, modus operis, id est formatio Redemptoris ex muliere, et subiectio eius sub lege. Singula per ordinem latius explicemus: Ubi uenit plenitudo temporis, etc.

Omne tempus ante Saluatoris aduentum, quasi uacuum et inane permansit, tanquam tempus egestatis,  et tempus inopie; quippe in quo nunquam et nusquam inueniri potuit, unde uel unus homo redimere posset animam suam de manu inferi. Redemptio autem anime uiri proprie diuitie. Illud autem tempus uere fuit plenissimum, in quo Saluator attulit plenum salutis donum, id est copiose redemptionis pretium, sicut hodie canit per orbem uniuersum Ecclesia: Secundum nomen tuum Deus, ita et laus tua in fines terre . Nomen Domini iehsu Christus; iehsu a salute, Christus ab unctione. Opus Iesu salus, et salus uera, qui operatus est salutem in medio terre. Opus Christi redemptio, et redemptio copiosa, que mundum a morte perpetua redemit. Quia ergo secundum nomen eius, ita et opus eius; ideo secundum nomen  eius, ita et laus eius in fines terre: ut ubique laudetur, sicut uerus Saluator et Redemptor; Saluator a peccatis, Redemptor a penis; restitutor innocentie, iustitie retributor. Unde sequitur: Iustitia plena est dextera tua . Iustitia tua, Iesu, qui totum habes dextrum, nil sinistrum; totum prosperum, nil aduersum; totum forte, nil infirmum. Nam quod infirmum est tuum, fortius est hominibus . Tu totus nil aliud es, nisi misericordia iustificans impium, et iustitia remunerans iustum, exaltans humilem, deiiciens superbum. Opus tuum multitudo misericordie, et iustitie plenitudo. Sane non poterat uenire, nisi cum plenitudine et cumulo salutis ille, in quo habitat plenitudo Diuinitatis corporaliter; in quo sunt thesauri  sapientie et scientie absconditi : qui fons bonitatis est, fons luminis, fons uite, flumen pacis, et torrens glorie, sicut scriptum est: Ecce ego declino in eos, ut flumen pacis, et torrens inundans glorie gentium . Ideo dicebat olim Iudeis: Meus est orbis, et plenitudo eius . Quo mihi multitudinem uictimarum uestrarum? Plenus sum . O quam plenus est, qui bonorum nostrorum non eget! qui solus sibi sufficit de cuius plenitudine omnes accepimus , quicunque boni aliquid habemus, a quo bona cuncta procedunt, et ad quem cuncta redeunt, tanquam flumina ad locum unde exeunt, ut iterum fluant. Unde Ioannes dicit eum esse plenum gratie  et ueritatis : plenum gratie, ut per abundantem gratiam mandata legis impleret, et ab aliis impleri faceret; plenum ueritatis, ut per ueritatem redditam quidquid lex prophetauerat, impleret. Unde dicit: Non ueni soluere legem, sed adimplere . Super quem locum Augustinus contra Faustum. Ille adimplet legem, qui sic uiuit, ut precipit lex: plenitudo enim legis est caritas . Impletur ut precepta sunt; uel cum exhibentur, que ibi prophetata sunt. Que cum impleta est, gratia et ueritas facta est. Gratia pertinet ad caritatis plenitudinem, ueritas ad prophetiarum impletionem: quorum utrumque sit per Iesum. Unde: Lex per Moysen data est, gratia et ueritas per Iesum Christum facta est  . Hec est laus eius in fines terre. Augustinus ad uolusianum  . In Christo Iesu eo tempore, quod oportunissimum nouerat, et quod ante secula disposuerat, uenit hominibus magisterium, et adiutorium ad capessendam sempiternam salutem. Nam magisterium nobis attulit caritatis, tanquam magni consilii Angelus, uel admirabilis consiliarius, tanquam Dei Sapientia, et doctor iustitie. Adiutorium tanquam Deus fortis, uel Dei uirtus, et gratie largitor, remittendo peccata, et conferendo merita. Nam sapientia eius nostram illuminat ignorantiam, uirtus eius adiuuat et roborat infirmitatem nostram. Hac de causa appellauit Apostolus Saluatoris in carne presentiam plenitudinem temporis, id est tempus plenitudinis, per hypallagen. uel plenitudinem,  id est adimpletionem temporis in lege repromissi. Quando ergo uenit hec plenitudo temporis, misit Deus Filium suum.

Ecce auctor, ecce opus. Auctor excellentissimus, opus excellentissimum. Auctor Pater misericordiarum, et Deus totius consolationis: opus Filius Dei missus ad salutem hominum, et consolationem miserorum, sicut ipse dicit: Spiritus Domini super me, eo quod unxit me, ad euangelizandum pauperibus misit me, ut mederer contritis corde, et predicarem captiuis indulgentiam, et clausis apertionem . Misit, inquit, Filium suum. Misit, non ut esset, ubi ante non erat, sed ut appareret, ubi latebat. Misit tanquam legatum, et tanquam donum. Tanquam legatum ad inimicos, tanquam donum ad  amicos. Ad illos reconciliandos, ad istos honorandos. De hac legatione Abdias: Auditum audiuimus a Domino, et legatum misit ad gentes . Et apertius Paulus: Deus erat in Christo, mundum reconcilians sibi, non imputans eis delicta eorum; et posuit in nobis uerbum reconciliationis. Pro Christo ergo legatione fungimur; tanquam Deo exhortante per nos. Obsecramus pro Christo reconciliamini Deo . Quid hac prece dulcius, quid hac legatione sublimius, quid hac reconciliatione facilius? Facere debueramus hoc etiam non rogati; quanto magis tam dulciter a Deo rogati! Rogat nos, cum legatos mittit ad rogandum nos. De dono habemus in Isaia: Paruulus  natus est nobis, filius datus est nobis . Et in Euangelio: Sic Deus dilexit mundum, ut Filium suum unigenitum daret , scilicet mundo, in pretium et cibum: in pretium captiuis, ut a morte redimerentur eterna; in cibum famelicis, ut ad uitam nutriantur eternam. Empti enim sumus pretio magno ab eo, qui dicit: Ego sum panis uiuus, qui de celo descendi . O pretium pretiosissimum quo totus mundus redemptus est. O cibum deliciosissimum, qui angelorum cibus est. Unde Ambrosius  in laudem crucis:

Beata cuius brachiis,
Secli pependit pretium,
 Predamque tulit tartari.
Et Psalmista: Panem angelorum manducauit homo . Quid hic dicis, o ingratitudo humana, tanto donatori et muneri ingrata? Quis hoc munus magnificentissimum festinanter uenit uidere cum pastoribus, desideranter curat adorare cum Magis, inhianter exspectat et expetit cum Simeone obuiis illud excipere manibus, et letis brachiis amplexari? Quis denique de tanti muneris susceptione felici letus et alacer cum Anna uidua confitetur Domino, gratiarum actionis holocaustum offerens medullitus tanti datoris libertati gratuite?

Decem leprosi a Domino mundantur, sed nouem ingrati ab eo nesciuntur : qui quaternarium  gratie ipsius, qui factus est nobis a Deo sapientia et iustitia, sanctificatio et redemptio, male iungunt quinario sensuum; et drachmam decimam sapienter non possunt querere nec feliciter inuenire; nec per illud unum, quod necessarium est, ad eterni remunerationem denarii peruenire. Ideo gratus unus est, et alienigena, a seculi actibus se faciens alienum; tanquam peregrinus et aduena non habens hic ciuitatem manentem, sed futuram inquirens, ad unum tendens, et unum petens: non circa multa sollicitus, quia unum est necessarium, unitatem spiritus in uinculo pacis conseruans. Sola est, que nos in defectu nouenarii citra perfectionem denarii remanere facit ingratitudo, conuersionem nostram a profectu alacritatis et feruore spiritus  impediens, quodam tepore et torpore mortifero nostre fidei calorem primitiuum exstinguens. Ideo uni leproso redeunti, et de mundatione sua mundatori gratias agenti, ab eodem mundatore dicitur: uade, quia fides tua te saluum fecit , id est fidei deuotio. Patres nostri olim proficiebant de die in diem: hodie apud nos, qui eadem habuimus conuersionis initia, magnus estimaretur, si uel ipsa conuersationis sue primordia conseruaret. Nunquid abbreuiata est manus Domini, aut thesauri gratie defecerunt? Nunquid eius uoluntas saluandi nos immutata est, uel facultas imminuta est? Absit! Sed ingratitudo nostra gratie ipsius augmentum a nobis tepidis, elongauit. Que uidelicet ingratitudo  gratie tempus oportunum reddit ingratis pessimum; quia non tante felicitatis est sub tempore gratie uiuere, quante infelicitatis oblatam non suscipere gratiam, uel susceptam non seruare. Sed et misericordie res est, ut B. Bernardus asserit  , ingratis subtrahere gratiam, sicut e contrario indignationis et ire misericordiam talibus exhibere, iuxta illud. Misereamur impio, et non discet facere iustitiam .

Sed iam cetera uideamus. Misit, inquit, Deus Filium suum factum ex muliere. Ecce modus operandi. Missio enim Filii, eius est Incarnatio, cuius Incarnationis modus est, quod ex muliere factus est.  Sed dices: Nonne et alii homines ex muliere facti sunt? Non certe, imo principaliter ex uirili semine. Sicut enim nullus homo constare dicitur ex anima uel carne tantum, sed ex carne et anima; sic nullus homo recte dici potest factus ex muliere tantum, sine additamento, cum sit factus ex uiro et femina. Hoc igitur genus facture soli Christo appropriatum est; nec breuius, nec planius potuit Apostolus describere facturam huiusmodi hominis, qui factus est in iustitia et sanctitate ueritatis, quam, ut diceret, factum ex muliere. Primus enim homo factus est de terra, prima mulier facta est de costa; omnes alii uiri et mulieres de uiro et femina, solus Christus ex matre sola. Hec est illa factura nobilis, de qua dicit Psalmista: Delectasti me, Domine, in  factura tua . uere in hac sola factura delectari debemus. Nam prima et secunda factura hominis per peccatum ruerunt, in tertia de ruina peccati generamur ad ruinam mortis naturaliter destinati. In hac autem quarta factura de ruina peccati regeneramur ad iustitiam, et de ruina mortis suscitamur ad uitam. In hac igitur factura delectari debemus, cum Psalmista; et simul expauescere cum Habacuc dicente: Consideraui opera tua et expaui . Delectandum est de exhibitione tante mansuetudinis, expauescendum de exinanitione tante maiestatis. Quantum enim pondus beatitudinis collatura est hec gratia suis susceptoribus, tantum onus calamitatis hec eadem maiestas  suis est contemptoribus illatura. Unde Augustinus homilia de Incarnatione Domini  : »Tantum te pressit humana superbia, ut te non posset, nisi humilitas subleuare diuina.« Idem in alia de eodem: »Hinc intelligimus, quam graues estimet apud se Deus noster humanorum criminum causas, propter quas non angelum, non archangelum, sed Deum misit ad terras.« Et addit: »Quam grauis sit peccati, et quam dura conditio, prodit remedii magnitudo; quanta malorum discussio erit, qua damnabuntur, sollicitudo indicat, qua redimuntur.« Quid hic dicis, ingratitudo humana? Quomodo tantum beneficium benigne non accipis? quod potius tanto beneficio et benefactori ingrata contra consilium Salomonis stultam querimoniam moues de presenti, dicens:  Quid cause est, quod tempora preterita meliora fuere, quam nunc sunt? Stulta est, inquit, talis interrogatio . uere stulta, quia falsa talis locutio. Meliora namque sunt modo tempora sub leui Ecclesia et suaui iugo Christi, quam olim fuerunt sub grauissimo onere legis Moysi; quod ut ait Petrus, nec patres nostri, nec nos portare potuimus . uel etiam quam fuerunt olim ante legem temporibus patriarcharum, quando florebat mundus abundantia bonorum temporalium; quando erat uita longa, salus continua, opulentia in rebus, fecunditas in propagine, tranquillitas in diuturna  pace. Hec omnia tam non faciebant tempus bonum, quam nec hominem bonum. Sabbatum, ait ueritas in Euangelio, propter hominem factum est, non homo propter Sabbatum . Si autem Sabbatum, ergo et omnis alia dies. Nam alii dies facti sunt propter hominis operationem, Sabbatum propter illius requiem.

Si ergo tempus factum est propter hominem, ergo a malitia uel bonitate hominis estimanda est bonitas uel malitia temporis. Non enim facit tempus hominis bonum, nisi quod facit hominem bonum. Unde Hieronymus super Ecclesiaste. »uiuenti uirtutes dies bonos faciunt, uitia malos.« Sic ergo, inquit, uiuere debemus, ut semper presentes dies, meliores sint preteritis: ne, cum decrescere ceperimus,  dicatur nobis illud Apostoli: Currebatis bene, qui uos impediuit ueritati non obedire . Et illud: Cum spiritu ceperitis, nunc carne consummemini . Bonum ergo tempus hominis non facit abundantia bonorum temporalium, sed magis spiritualium; ut est plenitudo fidei, et honestas morum. Hanc bonitatem temporis attulit ad nos, ut supra dictum est Filius Dei missus ad nos factus ex muliere, factus sub lege. Quod factus est ex matre, diuine uirtutis fuit miraculum, iuxta illud: »uidete miraculum matris Domini  .« Quod factus est sub lege, summe humilitatis fuit magisterium, iuxta illud: Discite a me, quia mitis sum, et humilis corde . Sub lege Moysi fuit usque ad annum uite tricesimum; sub lege Domini usque ad uite terminum.  Unde Chrysostomus  . »Post triginta annos iehsu uenit ad baptismum, legem ueterem soluturus.« Et infra. »Per tringinta annos iustitiam legis impleuerat; et tunc uenit ad baptismum, Euangelium docturus, cumulum cunctis obseruationibus legis imponens.« Sic ergo sub lege Moysi fuit usque ad annum trigesimum uite sue; sub lege autem Domini tota uita sua. Sub illa inquam lege Domini, de qua dicit Psalmista: Lex Domini immaculata, conuertens animas .

De qua lege dicit sic beatus Bernardus in Epistola ad Carthusienses  : »Est, qui confitetur Domino, quoniam potens est; et est, qui confitetur Domino, quoniam sibi bonus est; est uero qui confitetur  Domino quoniam simpliciter bonus est. Primus seruus est, et timet sibi; secundus mercenarius, et cupit sibi: tertius filius, et defert Patri. Itaque et qui timet, et qui cupit, utique pro se agunt; sola, que in filio est, caritas non querit que sua sunt. Hec autem lex Domini immaculata conuertens animas, que sola potest auertere animum ab amore mundi, et in Deum dirigere. Nam nec amor, nec timor priuatus conuertit animum; interdum mutant uultum uel actum, affectum nunquam, Facit seruus nonnunquam opus Dei, sed non sponte; facit et mercenarius, sed non gratis. Ubi autem proprietas,  ibi singularitas; ubi singularitas, ibi angulus; ubi angulus, ibi sordes, siue rubigo. Itaque nec lex serui, id est timor; nex lex mercenarii, id est cupiditas, immaculata est, nec animas conuertere potest. Charitas autem lex est immaculata, quia nil sibi de suo retinet; quippe cui de proprio nichil est, sed totum quod habet, Dei. Qui autem Dei est, immundus esse non potest. Lex ergo immaculata caritas; quia non querit quod sibi utile est, sed quod multis. Lex autem Domini, quia ipse ex ea uiuit, uel quia eam nullus, nisi dono ipsius possidet. Charitas autem ipsam Trinitatem in unitate cohibet, et colligat in uinculo pacis. Charitas autem, non qualitas, uel accidens, sed substantia. Dicitur enim recte caritas, et Deus, et Dei donum. Itaque  caritas dat caritatem, substantia accidentalem. Ubi dantem significat, nomen est substantie; ubi donum, qualitas.

Item idem in eadem epistola: »Seruus et mercenarius habent legem, non a Domino, sed quam sibi ipsi fecerunt; ille Deum non amando, iste uero aliud amando.« Et post pauca: »Qui autem faciunt, quod ait Apostolus: Nemini quidquam debeatis, nisi ut inuicem diligatis , profecto sicut Deus est, et ipsi sunt in hoc mundo, nec serui aut mercenarii sunt, sed filii.« Et post pauca: »Istis non est lex posita, sed uoluntariis eo liberaliter data, quod suauiter inspirata. Unde Dominus. Tollite iugum meum super uos . Ac si diceret: Non impono inuitis; sed tollite, si uultis. Alioqui  non requiem, sed laborem inuenietis animabus uestris. Bona itaque lex caritas, et suauis; que non solum leniter suauiterque portatur; sed etiam seruorum et mercenariorum lege portabiles ac leues reddit; quas utique non destruit, sed facit ut impleantur, dicente Domino: Non ueni soluere legem, sed adimplere . Illam temperat, istam ordinat, utramque leuigat, neutram annullat. Nunquam erit caritas sine timore, sed casto; nunquam sine cupiditate, sed ordinata. Implet ergo caritas legem serui, cum infundit deuotionem; implet et mercenarii, cum ordinat cupiditatem. Timori autem permista deuotio ipsum non annullat, sed castificat. Cupiditas autem tunc recte ordinatur, cum mala  penitus respuuntur, et bonis meliora preferuntur, nec bona nisi propter meliora appetuntur. Quod cum fit, et per Dei gratiam sic fieri assuescit, diligitur corpus et omnia corporis bona propter animam, anima propter Deum, Deus propter se ipsum. In primis ergo diligit homo se propter se, in secundo gradu Deum propter se, in tertio Deum propter Deum. In hoc gradu statur. Utrum autem in hac uita quartus perfecte possit apprehendi, scilicet, ut se diligat homo propter Deum, ignoro. Erit autem hoc, cum introductus fuerit bonus seruus in gaudium domini sui.«

Hec S. Bernardus de lege Dei immaculata, que  est caritas. Charitas sibi ipsi lex est, et lex eterna; quia Deus caritas est, et Deus eternus est, et caritas eterna. Hec lex fecit Christum facere quidquid fecit, et pati quidquid passus est. Hec fecit eum hominem fieri, qui Deus erat; pauperem, qui diues erat; seruum, qui Dominus erat: circumcidi, qui nil superfluum; oblatione redimi, qui nichil habebat sub peccato uenundatum; baptizari qui nil habebat immundum; accusari, flagellari, et illudi sine culpa, sine causa damnari; et hoc totum ut eos qui sub lege erant, id est sub iugo et onere legis, redimeret. Christus itaque redemit nos ab onere legis Mosaice, quando ritum ceremoniarum legalium de medio tulit, et sacramenta noue legis instituit, uirtute, ut ait Augustinus  , maiora,  utilitate meliora, actu faciliora, numero pauciora; tanquam iustitia fidei iam reuelata.« Deus bone, quam onerosa erant sacramenta illa legalia, in uariis baptismatibus et iustificationibus carnis, in circumcisione paruulorum, in mactatione pecudum, in excoriatione pellium, in dilaceratione membrorum! Carnificum opus est hoc, non sacerdotale. Sane omnes sacerdotes ueteris legis lictores erant, carnifices, et coci. Gratias illi, qui nos redemit ab hoc maledicto legis, factus pro nobis maledictum. Redemit nos ab onerosa lege Moysi, sacramenta noue legis instituendo; ab onerosissima lege mortis et peccati, pro nobis moriendo, et a mortuis resurgendo. O quam bene mutatum est sacramentum circumcisionis in sacramentum baptismatis!  Illud masculos ualde ledebat, istud neminem ledit; utrumque sexum, omnem etatem abluit, ianuam paradisi confestim aperit, et baptizatum, si statim moriatur, intromittit. Quam bene mutatum est sacramentum uictimarum in immortalis Agni sacrificium sub specie panis et uini, facilitate honestissima, et nichilominus potentissima uirtute constitutum.

Illud uetus sacrificium sacerdotes ipsos, qui alios mundare debebant, polluebat, et cruentabat, infumabat, incinerabat. Ubique occurrebat pollutio corporis, mundatio anime nusquam. Impossibile enim erat, teste Apostolo, sanguine hircorum et taurorum auferri peccata . In hoc autem sacrificio nouo mundatio  animarum est efficacissima, inquinatio corporum nulla, sed utriusque hominis, interioris et exterioris, refectio sancta et sobria. Sic redempti sumus ab importabili iugo legis Mosaice per sacramenta noue legis, seu ueritatis euangelice, fidei Christiane, et per eamdem legem a lege peccati et mortis. Ipsa enim est lex spiritus uite, id est lex gratie spiritualis, et uiuificantis, que est in Christo Iesu, fides scilicet incarnationis Christi cum sacramentis suis, que mortuum uiuificat, dum iustificat impium. Quisquis ergo uult redimi ab hac lege damnabili peccati et mortis, necesse est ut fiat sub lege Redemptoris; sicut ipse sub lege factus est. Nam  si ipse nos non redimeret, id est non sub lege fieret, quomodo ab eo redimi potuimus, ut eius fidem suscipiamus, precepta seruemus, promissa speremus? Iustus autem ex fide uiuit . Sicut autem uita anime fides, sic uita fidei dilectio operans. Nam fides sine operibus mortua est . uita autem dilectionis humilitas se nichil reputans. Charitas enim non inflatur . Porro uita humilitatis obedientia prompta et hilaris, non in rebus suauibus, et carni placentibus; sed in laboriosis et difficilibus: et ideo uita obedientie patientia est, in qua anima possidetur: uita patientie perseuerantia, cui soli salus eterna promittitur, et datur.

Totum ergo sacramentum festiuitatis hodierne uirtus humilitatis est. Nam ideo purgata est Maria,  que purgatione non eguit; et oblatio pro Christo facta est secundum legem, qui legi nil debuit; ut celaretur diabolo redemptionis humane mysterium, et mundo dedicaretur in matre et filio humilitatis exemplum. Que humilitas, quantum in se est, bona sua abscondit; mala sua, si habet, per humilem confessionem detegit; si autem non habet, et habere putatur, purgationem legitimam subire non renuit. Huius humilitatis due filie sunt obedientia et patientia; que sunt quasi duo brachia caritatis, quibus hodie suscipiendus est puer iehsu a uirgine Maria. Sic suscepit eum hodie beatissimus senex ille Simeon, iustus et timoratus, exspectans consolationem Isrel. Iustus per obedientiam  implens mandata; timoratus per humilitatem, uerens omnia opera sua; exspectans consolationem Isrel per patientiam, mundanas et temporales consolationes respuens, ad eternas et celestes auidissima exspectatione suspensus. Charitas enim Spiritus sanctus erat in eo: qui sic eum suspenderat per responsum, quod dederat supplicanti. Tota summa salutis humane in humilitate est. Facit enim hec timoratum, id est in timore assiduum; et beatus homo, qui semper est pauidus . Qui enim timet, et Deum timet, nichil negligit; nec magna, nec minima. Utinam tantam humilitatem haberemus in peccatis nostris, quantam sancti et perfecti in recte factis! Augustinus ad Dioscorum  . »Nobis de aliquo bono facto gaudentibus  totum extorquet de manu superbia. Nam cetera uitia in peccatis, superbia recte factis timenda est.« Et postea ait, quemdam rhetorem nobilissimum interrogatum, quid ei primum uideretur in preceptis eloquentie obseruandum, respondisse; Pronuntiationem; quid secundo, idem; quid tertio, idem. Sic, inquit, respondendum est de humilitate, in omnibus preceptis Christiane religionis hec in primis necessaria est, in secundis, in tertiis. Hec est enim uirtutum principium, profectus, et perfectio. Qui hanc habet, totum habet. Hanc nobis dare dignetur magister humilitatis et mansuetudinis,  puer iehsu; per intercessionem humillime matris sue uirginis Marie, et iusti Simeonis: cuius hodie desiderium impleuit ipse desideratus omnibus gentibus. Amen.



SERMO uIII. IN RAMIS PALMARUM I  .

Si quis uult uenire post me, abneget semetipsum, et tollat crucem suam, et sequatur me . uulgo dicitur: »Qui bene est, non se moueat.« Sed quis bene est, quando in mundo est, qui totus in maligno positus est, id est in potestate maligni, ut ab eo non possit tentari? Quomodo a tentando se abstinebit, qui nec a Saluatore abstinuit? Dies etiam mali sunt, et quotidie posterior dies fit deterior. Unde Dominus: Nolite solliciti esse de crastino.  Ipse enim crastinus sollicitus erit. Sufficit diei malitia sua , id est afflictio sua. Hinc est illud filii Sirach: Numerus dierum hominis, ut multum, centum anni: et quasi gutte aque maris reputati sunt. Parui et amaritudine pleni . Et Iacob ad Pharaonem: Dies peregrinationis uite mee super terram centum et triginta anni, parui et mali . Si ergo etiam locus in quo sumus, in maligno positus est, et dies nostri mali, et tempus pessimum, quis bene hic est? Non ergo ad nos pertinet; »Qui bene stat, non se moueat.« Sed tunc plane, et tunc primo bene erimus, quando in gaudium Domini nostri introducti fuerimus: ut iam inde non moueamur. Interim mouendum nobis est; quia migrandum  a labore in requiem, a bello in pacem. Unde Micheas: Surgite et ite, quia non habetis hic requiem . Quasi dicat: Non estis hic bene. Timenti Dominum bene erit in extremis; et in die defunctionis sue benedicetur . uita presens uia est. In uia hac quam ambulabam, posuerunt laqueum mihi . Ex quo nascimur, imus: quis enim stat? Quis non, ex quo uitam intrauit, cogitur ambulare? Infans natus est, crescendo ambulat. uia ista periculosa est; quia sunt uie, que uidentur hominibus recte, quarum finis usque ad profundum inferni demergit. Imitatores mei, ait Apostolus, estote, et obseruate eos qui ita ambulant, sicut habetis formam nostram . Quasi dicat: Habete prudentiam lupi, qui communiter sequitur  hominum uestigia, non luporum; persuasit enim sibi, quod melius sibi cauere sciat in dubiis homo, quam lupus. Unde sequitur in Apostolo: Multi enim ambulant, quos sepe dicebam uobis, et nunc flens dico, inimicos crucis Christi, quorum finis interitus, etc.  Qui bene uiuit, bene uadit, quia ad regnum celorum uadit: et nusquam alibi beatitudo est. Qui autem male uiuit, male uadit; quia ad carcerem inferni uadit, ubi summa et eterna calamitas est.

Quid est bene uiuere? Ut ait B. Bernardus  , bene uiuere est bona agere, et mala tolerare. Mentita  est illorum iniquitas sibi qui dicunt eos bene uiuere, qui se bene pascunt, qui suis uoluptatibus obsequuntur, iuxta illud Terentianum in Hecyra.

   Quid reliquit Phania
Consobrinus noster?
ait Laches. Cui respondet Pamphilus:

   Homo uoluptati obsequens
Fuit dum uixit, et qui sic sunt, haud multum heredem iuuant;
Sibi uero hanc laudem relinquunt: uixit, dum uixit, bene. 
Unde Sidonius de quodam parasito, quem non tam pascebat suus panis, quam panis alienus, laudabilem non de bene uiuente, sed de bene pascente profert  sententiam. Igitur qui bona agunt, et mala tolerant, ipsi bene uiuunt, et bene uadunt, et recti ambulant. Due namque sunt tantum uie: una que ducit ad celum, altera que ad infernum. Qui in prima non est, in secunda est. Prima uia recta est, que ducit hominem ad patriam suam, non in qua natus est, sed ad quam creatus est: propter quam in baptismo renatus. Nam, ut ait Hieronymus, presenti seculo nascimur, futuro renascimur. De hac uia dicit Psalmista: Et deduxit eos in uiam rectam, ut irent in ciuitatem habitationis . uia que ducit ad infernum, quamuis recte ducat ad eum, tamen recta dici non potest; quia facit hominem errare, et in latronum manus incidere, iuxta illud Euangelicum:  Homo quidam descendebat a Ierusalem, in Iericho; et incidit in latrones . Utraque uia ducem suum habet, et antesignanum. uie infernalis dux est diabolus, qui primus illam inuenit; qui est rex super omnes filios superbie. Signum eius superbia est; que facit contemnere Deum in flagellis, in preceptis sapientem, in beneficiis benignum et dulcem. Primus contemptus facit impauidum, et ideo infelicem. Beatus enim homo, qui semper est pauidus . Qui uero mentis est dure, id est impauide, corruet in malum. Secundus contemptus facit inobedientem, tertius ingratum. Et quis illo infelicior, qui impauidus est ad pericula, inobediens ad precepta, ingratus ad beneficia? Sequitur enim, ut idem sit inuerecundus ad turpia,  inhumanus ad humana, et incredulus ad consilia, incredulus ad hortamenta. Unde legitur de diabolo: Cor eius indurabitur ut lapis; quasi stipulam estimabit malleum; non fugabit eum uir sagittarius: in stipulam uersi sunt ei lapides funde  Et certe quando sanctus Iob ista dicebat, iam cor diaboli induratum erat ut lapis, imo plus quam lapis. Cum hoc dixit, uerbo futuri temporis usus est dicens: indurabitur, et non, induratum est; ut ostenderet se non de capite diabolo tantum, sed de membris eius loqui.

Cor enim diaboli est, quicunque scienter facit et perficit eius uoluntatem. uoluntas diaboli mala, et male placens, et in malo posita, est, ut peccator a uia sua mala nunquam conuertatur, ut sic eterne  damnationis heres cum eo efficiatur. Cor lapideum est  quod futuri iudicii comminationem non timet: hunc autem non timere uel paruipendere, est malleum iudicialis sententie quasi stipulam estimare. Tripliciter punit Deus peccatores, uirga, baculo, malleo. uirga in presenti, baculo in penis purgatoriis, malleo in supplicio gehennali. uirga erudiuntur filii, baculo percutiuntur serui, malleo conteruntur inimici. Hunc malleum quasi stipulam estimat, qui damnationem eternam aut nunquam futuram credit, aut leuem futuram putat. Istum de loco suo nunquam fugabit uir sagittarius, id est predicator ecclesiasticus. Locus enim huius peccatoris recte situs est in ipso ictu petrarie, id est  comminationis diuine mortem intentantis eternam. Hec enim comminatio et de longe iacit, ac etiam horrende ferit, tanquam petraria, et tanquam malleus omnia conterens. Quisquis ergo exaudito sepius sermone diuino minime corrigitur, cor eius sicut et cor diaboli, ut lapis induratur. Hic igitur triplex contemptus superbie character est bestie, de quo loquitur Apocalypsi: Et factum est uulnus seuum ac pessimum, in homines qui habebant characterem bestie . Character bestie, id est Antichristi, siue diaboli, superbia est: uulnus seuum ac pessimum, inobedientia, et impenitentia. Inobedientia est, quasi aurium precisio; impenitentia, quasi ferri candentis inustio: contemptus mandatorum Dei, est quasi oculorum effossio.

 Huiusmodi signa solent fieri in latronibus prima uice deprehensis, quando eis parcitur a suspendio, ut si denuo deprehensi fuerint, iustius suspendantur. Sic facit Dominus peccatoribus, qui admoniti penitere nolunt, et quos ipse longanimiter exspectat, ut tandem aliquando conuertantur. Iusto quippe, sed terribili et occulto iudicio permittit eos exauriculari per obedientiam, inuri per impudentiam, excecari per contemptum. Cum enim dicat Augustinus: »Qui incipit credere, incipit iudicium timere;« procul dubio qui non timet, non credit. Unde: Quasi peccatum ariolandi est repugnare; et quasi scelus idololatrie nolle acquiescere . Qui autem non credit, non uidet. Sicut enim  fides lux est; sic infidelitas nox. Unde Apostolus: Fuistis aliquando tenebre, nunc autem lux in Domino . Isti iustissime suspendendi sunt: quando illi in iudicio omnes fuerint deprehensi, tanquam in retiaculo Domini, iuxta illud: Cadent in retiaculo eius peccatores . Dies enim Domini tanquam fur in nocte, ita ueniet: et ideo sicut pisces capiuntur hamo, et aues laqueo, sic homines capientur in tempore malo, cum eis extemplo superueniet. Non est ergo sequendus antesignanus iste, nec character eius sumendus. Magis sequamur Christum ad Patrem suum, qui in celis est, euntem, et signum crucis portantem, imo crucem ipsam baiulantem, et dicentem: Si quis uult, etc. . Hic est autem signifer noster,  qui tanquam pastor bonus cum oues suas emiserit, ante eas uadit. Signum eius crux est. Quod signum ipse de celo attulit, non in terra primum sumpsit. In cruce siquidem forma duplex ostenditur, hominis et Dei: hominis uisibiliter, Dei inuisibiliter. Forma hominis ibi apparet in binaria diuisione longitudinis et latitudinis: propter geminam substantiam anime et corporis, que sine mediatore ad Trinitatis conformationem occursura non erat, quando de limo terre homo in forma crucis manu formabatur artificis longus et latus, ut semper uiueret et feliciter tanquam Deus. Sic enim ipse mediator attestatus est qui ait: Nemo uenit ad Patrem, nisi per me . Medius hic hominum stetit, quem Iudei nescierunt. Ideo in diuisionis  binario remanserunt; lati, in quibus multiplicata est ruina; longi, ut eorum miseria sit eterna. Ipsi sunt enim populus, cui iratus est Dominus in eternum. Forma Dei in illo quaternario intelligitur, de quo dixit Apostolus: In caritate radicati et fundati, ut possitis comprehendere cum omnibus sanctis, que sit longitudo et latitudo, sublimitas et profundum . Radix nature Pater est, fundamentum Ecclesie Christus; caritas Patris et Filii et Spiritus sancti credere, id est firmissima dilectione tendere in Deum Patrem et Filium, et Spiritum sanctum. Sic enim comprehenditur que sit latitudo dilectionis diuine, longitudo eternitatis, sublimitas potestatis, profundum sapientie. Quorum primum maxime apparuit in passione Domini, quando manus  suas expandit in cruce, secundum in Resurrectione; tertium in Ascensione, quartum in missione Spiritus sancti. De primo: Ierusalem, Ierusalem, que occidis prophetas, et lapidas eos qui ad te missi sunt, quoties uolui congregare filios tuos, et noluisti?  De secundo: Christus resurgens ex mortuis, iam non moritur . De tertio: »Deus cuius Filius in alta celorum potenter captiuitatem nostram sua duxit uirtute captiuam  .« De quarto: Paracletus Spiritus sanctus, quem mittet Pater in nomine meo, ille uos docebit omnem ueritatem . Unde Leo papa; »O quam uelox est sermo sapientie, et ubi Deus magister est, quam cito discitur, quod docetur  !« At Spiritus  sanctus missus non fuisset, nisi Christus in celum corporaliter ascendisset, iuxta illud: Si enim non abiero, Paracletus non ueniet ad uos . Similiter nunquam in celum cum glorificato corpore ascendisset, nisi prius mortuus surrexisset. Unde Ioannes ipsam resurrectionem et ascensionem significans causam fuisse missionis Spiritus sancti, ait: Spiritus sanctus nondum erat datus, quia iehsu nondum erat glorificatus . Porro nunquam surrexisset a mortuis, nisi prius mortuus fuisset. Sed nullo mortis genere melius suam poterat latitudinem dilectionis ostendere, quam brachiis extensis moriendo in cruce. Ideo Apostolus  prius latitudinem nominauit. Hoc igitur signum felicitatis eterne factus ante nos antesignanus noster, sic nos inuitat ad bellum: Si quis uult uenire post me, abneget semetipsum; et tollat crucem suam, et sequatur me . Neminem cogit, sed in uoluntate cuiuslibet dimittit, utrum se sequi uelit. Deus enim coacta non admittit obsequia, tanta est libertas humani arbitrii, ut nemo inuitus malus esse possit uel bonus. Denique nullus tunc temporis hoc perficere uolebat. Nam ille qui prius dixerat: Eamus et moriamur cum eo ; et ille qui promiserat dicens: Et si oportuerit me mori tecum, non te negabo , cum ad rem uentum est, noluerunt. Sed nec necesse erat, ut quis cum eo moreretur. Mors enim eius solius ad redemptionem  omnium sufficiebat, unde: Singulariter sum ego donec transeam , et: Torcular calcaui solus  uir enim nullus cum eo mori paratus fuit, sed femina una mater eius parata erat. Mors tamen eius etsi tunc oblata est ex desiderio, suscepta non est in passionis conseruo, tanquam non necessaria in redemptionis mysterio. Ideo autem non dixit: Si quis uenit post me, sed Si quis uult uenire post me, ut ostenderet bone uoluntatis propositum Deo penitus persoluendum, nullaque minoris boni commutatione implendum. Unde Gregorius: »Quisquis aliquod maius bonum proposuit, minus bonum, quod prius licuerat, illicitum sibi fecit.«

Cum prima nostri ordinis iacerentur fundamenta,  erat in Ecclesia Lugdunensi clericus honestus et honorabilis Ioannes, qui rumore bono et odorifero nostri ordinis conpunctus, tacitus secum proposuit in nostro se collegio sociandum. Quod propositum post paucos dies subeunte alia cogitatione mutauit; et pro quadam recompensatione peregrinationem sancti Iacobi arripuit. Qua deuote completa rediens gratulabunde susceptus a domesticis, et fatigatus ex itinere, in cubiculum se recepit. Quiescenti illi mox adfuit Deus et Dominus noster iehsu Christus cum duobus beatis apostolis Petro et Iacobo. Quorum Petrus librum manu tenebat, quem precepit Dominus aperiri. Erat autem scriptus litteris aureis, continens nomina predestinatorum. Iussus  ergo apostolus cepit legere; et cum ibi legeret nomen Ioannis illius: »Tolle, ait Dominus, tolle; dele eum, dele qui meum se futurum promiserat, et resiliit a promisso.« Accedens autem propius sanctus Iacobus, et obsecrans, dicebat: »Domine, meus est peregrinus, ne deleas, obsecro nomen eius.« Cui Dominus: »Meus, inquit, non peregrinus, sed ciuis esse debuerat. Nonne maius est, ciuem meum esse, quam tuum peregrinum?« Apostolus autem Iacobus persistens in supplicatione: »Ne deleas, inquit, Domine piissime, ne deleas eum, obsecro. Ego tibi pro eo fideiubeo, quod faciet quod promiserat.« Et Dominus ad eum: »Quando faciet?«  Apostolus autem: »Infra quindecim dies.« Excitatus ad hec uerba Ioannes solo prosternitur, et fideiussori suo cum uberrima lacrymarum effusione gratias agit dicens: »Faciam prorsus, apostole sancte, faciam quod tam misericorditer pro me pollicitus es.« Non multo post fletum magnum iterum obdormiuit; iterumque Dominus cum predictis apostolis adfuit, iussitque iterum librum aperiri; in quo audiuit idem Ioannes beatum Petrum legentem: Murenulas aureas faciemus tibi, uermiculatas argento . Mox Ioannes surgens, et prefixum diem preueniens, adimpleuit uotum. Hic fuit primus abbas cenobii Boneuallis, et post Ecclesie ualentine antistes: cuius uita et mors multis meritis et miraculis claruit. Plane merito Isrelitis  improperatur, quod corde redierint in Aegyptum; quando iste Ioannes, quia a Cistercio corde resiliebat, iussus est deleri de libro uite.

Simulque considerandum nobis est, quanta deuotione sanctorum nobis sunt imploranda suffragia; qui tam amicabiliter spondent pro nobis, et tam efficaciter intercedunt. Erubescant igitur canes Albigenses, qui contra ueritatem latrando, mentiuntur, eorum orationem nichil nobis prodesse; qui non solum tanquam canes improbi et importuni lapidibus et baculis abigendi sunt, sed etiam tanquam canes rabidi confodiendi gladiis, uel ignibus comburendi. Igitur uelle uenire post Iesum, est proponere uiuere ad illius exemplum. Quod quicunque  proponit, ad hoc ut soluat uotum, oportet, ut abneget se, id est reputet se nil esse, nil posse, nil ualere, nisi in quantum timet Deum, et mandata eius obseruat; hoc est enim omnis homo, id est in tantum est omnis homo aliquid, in quantum hoc agit ad quod creatus est. Alioqui qui se putat aliquid esse, cum nichil sit, ipse se seducit . In baptismate abnegat homo diabolum, in conuersatione abnegare debet semetipsum. Abnegat diabolum, qui firmissime credit eum nil posse, nil sapere, nil ualere, id est nichil boni uelle, quia nichil factus est, et non erit in perpetuum. Similiter abnegat semetipsum, qui quidquid habet potentie, quidquid sapientie et gratie, nichil esse reputat, quantum ad suum meritum, sed tantummodo quantum ad gratuitum  Dei donum. Quid enim habes, quod non accepisti? Si autem accepisti, quid gloriaris quasi non acceperis?  Sic se abnegabat, qui dicebat: Gratia Dei sum id quod sum . Istam abnegationem generat cognitio infirmitatis humane, que in quatuor gradibus consistit: duobus in consideratione mali; et duobus in consideratione boni, ut sciamus nos nullum malum nostra uirtute cauere posse, et a nullo malo post lapsum nostra uirtute posse resurgere: ut cognoscamus nos ad nullum bonum nostra sola industria posse conualescere Unde Abraham ad Dominum: Loquar ad Dominum meum, cum sim puluis et cinis . Puluis ad omnem statum de suo loco excutitur, quocunque deiectus nunquam nisi alieno leuatur.  Ecce in his duobus est forma defectus humani, quantum pertinet ad considerationem boni. Cuius ex se nullum omnino granum producit, et aliunde susceptum nulla pinguedine nutrire sufficit: ecce forma defectus humani; quantum pertinet ad considerationem boni. Facile semetipsum abnegat, qui defectum suum ira considerat. Nullum defectum in se habebat Dei Filius, qui tamen semetipsum quodammodo abnegauit, quando cum in forma Dei esset, non rapinam arbitratus est esse se equalem Deo; sed semetipsum exinaniuit formam serui accipiens; in similitudinem hominum factus, et habitu inuentus ut homo . Quanto magis debet semetipsum abnegare, qui in semetipso ex toto deficit, et ad nullum bonum ex seipso sufficit?

 Porro in tribus gradibus constat abnegatio sui ipsius. Prius est enim abnegare sua, deinde suos, deinde semetipsum, Abnegat sua, qui uendit omnia que habet, et dat pauperibus; abnegat suos, qui relinquit omnia, domum, patrem, et matrem, fratres et sorores, et ceteros parentes, agros, et uineas, et ceteras possessiones, ut centuplum in spiritualibus recipiat, et uitam eternam in extremis possideat  Multi infelices in religione sunt. Qui cum omnia bona sua in professione abnegauerint, parentes tamen suos abnegare non possunt; sed propter eos furta perpetrant et sacrilegia; dantes eis de rebus monasterii quidquid possunt. Abnegare se est corpus suum castigare, mundi huius delicias non amplecti, sed potius respuere  et subtrahere corpori suo omnes uoluptates non necessarias. Abnegare semetipsum est uoluntatem propriam odire. Abnegat sua caritas, que non querit que sua sunt : abnegat castitas, que castigat corpus suum, et in seruitutem redigit . Abnegat semetipsam obediens humilitas, que non facit uoluntatem suam, sed uoluntatem eius qui misit illam , id est qui preest ei. Sic se abnegabat Apostolus dicens: uiuo, iam non ego, uiuit uero in me Christus . Et ille qui ad mulierem olim male sibi cognitam, et dicentem, »Ego sum,« respondebat: »Et si tu es tu, sed ego non sum ego.« Sic cum omnia uitia nostra uetera et per Dei gratiam iam a nobis expulsa,  cum iterum ad nos improbe et importune pulsant, debemus respondere. »Ego iam non sum ego.«

Sequitur: Et tollat crucem suam . Superius dictum est, quod bene uiuere est bona agere, et mala tolerare Prima pars continetur in abnegatione sui ipsius, que facit largum, et paupertatis amatorem, castum et sobrium, obedientem et humilem. Secunda pars continetur in eo quod sequitur Tollat crucem suam. Crux eo tempore quo passus est Christus, contumeliosissimum genus erat supplicii, et acerbissimum, et maximo apud Iudeos et Romanos habebatur in usu. Unde peta:

Non furtum feci, nec fugi, si mihi dicat
Seruus: habes pretium, loris non ureris, aio.
    Non pasces cruce coruos. 

Crucem ergo post Christum tollere, est omnes contumelias, iniurias et molestias pro Christo tolerare. Non omnes qui cruciantur, crucem suam ferunt. Est qui crucem portat, sed non suam, ut Simon Cyreneus: est qui crucem suam patitur, id est quam peccando inuenit, sed tamen non eam tollit; quia cruciatum suum non equanimiter accipit, nec penitet de malo facto suo, sed murmurat de iusto iudicio, et contra stimulum calcitrat, ut latro ille pessimus impenitens et blasphemans. Est qui crucem suam tollit, quia cruciatum quem uelut equanimiter accipit, et seipsum accusando, et iuste condemnatum confitendo leuiorem reddit, ut beatus ille latro penitens, et continens  qui et seipsum accusabat, et blasphemantem socium arguebat, et innocenti Christo compatiebatur, et eum metuebat; iudicem reus deprecabatur, et regem seruus dicens: Nos quidem iuste digna factis recipimus: hic autem quid fecit?  Quare ergo neque tu miser times Deum, quoniam in eadem damnatione es qua et ego? Et conuersus ad Dominum qui pendebat medius, tanquam in lance media pensans merita utriusque, dicebat: Memento mei, Domine, dum ueneris in regnum tuum .

Mira confessio hec latronis, et mira petitio iehsu patibulo tenebatur affixus clauis, sicut et ipse latro, et alius pendens cum eo. Ibant tamen omnes, sed solus iehsu per supplicium ibat ad regnum. Exsultauit enim ut gigas ad currendam uiam .  Et licet confixus clauis currebat ad gloriam: illi autem per supplicium ibant ad iudicium: sed blasphemus latro ad iudicium sine misericordia, qui nec sibi ipsi faciebat misericordiam, ut misereretur anime sue placens Deo, ut seipsum iudicans iudicaretur: latroni autem confitenti, qui se ipsum iudicabat, tanquam humili et exiguo concessa est misericordia, et ideo statim audiuit ab ore misericordie: Amen dico tibi, hodie mecum eris in paradiso . Est autem qui crucem suam tollit, suam dico, non quam ipse meruit, sed quam sibi imposuit, ut Christus, que non rapuerat pro aliis exsoluens. Similiter crucem suam tulerunt martyres, ut sequerentur Agnum quocumque uadit,  innocentiam simul et patientiam conseruando. Est item, qui crucem meretur, sed eam non patitur: ut Barrabas dimissus iniusta petitione Iudeorum, et iniusto iudicio Pilati. Talis est omnis peccator impunitus, quo nichil infelicius. Nam, ut ait Augustinus, nichil est infelicius felicitate peccantium. Hec prosperitas stultorum perdit illos. Isti sunt Barabbas, id est filii magistri, quia diabolum magistrum habent in scelere, Barabbas, id est filii patris, quia eumdem diabolum patrem habent in hereditate infelicissimi omnium, siue Simones Cyrenei id est hypocrite, qui crucem alienam portant in angaria, bonum opus per studium uanitatis agentes, et rem  iusti sine fructu iustitie operantes; qui uidentur esse obedientes, sed non sunt; et hereditatem consecuturi, sed non consequentur, quia mercedem suam hic recipiunt. Tollamus ergo crucem nostram, aut cum Christo persecutionem patiendo propter iustitiam; aut cum beato latrone uindicando Deum de nobis per patientiam. Gregorius duobus modis dicit crucem tolli  »Cum aut per abstinentiam afficitur corpus, aut per compassionem affligitur animus.« Augustinus ad Letum scribens inter cetera sic ait  : »Crucem nostram quam ferre iubemur a Domino, quid aliud debemus intelligere, quam mortalitatem carnis huius? Ipsa autem nos uexat donec absorbeatur mors a uictoria. Crux ergo hec ipsa crucifigenda, et transfigenda clauis timoris  Domini, ne saluis et liberis membris reluctantem portare non possis. Sequi autem Dominum nisi eam portans omnino non uales. Nam quomodo eum sequeris, si non es eius? Qui autem Christi sunt carnem suam crucifixerunt cum passionibus et desideriis , hec Augustini. Tollat inquit crucem suam et sequatur me; id est in sequendo me perseueret. Sic sequatur ut consequatur. Non enim sequi dicitur aliquem qui modo uadit post eum, modo recedit ab eo. Sed dicit aliquis: difficile est sequi crucifixum. Quid enim est homo, ut possit sequi regem factorem suum? Fratres, Christus ad sequendum se non solum nos inuitat, sed etiam adiuuat. Est enim pastor bonus, non mercenarius, non fugiens a lupis, sed lupos in fugam uertens, qui oues suas uocat nominatim, et  emittit eas; et cum eas emiserit, ante illas uadit, tanquam dux itineris; sed et post eas tanquam custos gregis, et circuit eas tanquam defensor earum, iuxta illud: Montes in circuitu eius et Dominus in circuitu populi sui , et in medio ipsarum deambulat tanquam adiutor omnium, iuxta illud: Ubi duo uel tres congregati fuerint in nomine meo, ibi sum in medio eorum . Adiutor in opportunitatibus in tribulatione, uoluntatem timentium se faciens, et deprecationem earum exaudiet, et saluos faciet eos; quis sperauit in eum et confusus est? Adiutorium nostrum in nomine Domini, qui fecit celum et terram . Sine illo nil possumus facere, et omnia possumus  in eo qui nos confortat.

In principio nostri ordinis erat quidam clericus de uandopera studens in schola apud Lugdunum. Hic uidit in uisione noctis quamdam uallis planitiem sub quodam monte, super quem montem ciuitas quedam sita erat, tante pulchritudinis, ut nemo aspectu illius posset satiari: et quisquis eam uidebat, modis omnibus laborabat, quomodo ad eam peruenire posset. Interea uidit clericus ille fluuium quemdam circa pedem montis decurrentem, quem dum circuiret querens artem quomodo illum transmeare posset, uidit super ripam fluminis duodecim, siue quatuordecim pauperes lauantes tunicas suas  in flumine, inter quos erat quidam uir ueste candidissima indutus, multum aliis dissimilis, et longe cunctos precellens, qui adiuuabat illos ad suas tunicas abluendas. Et postquam adiuuerat unum, ibat adiuuare alium, sic omnes per ordinem percurrens. Tunc clericus qui hec uidebat, iuit ad illum qui ceteros adiuuabat, et dicit ei: Que gens estis uos? qui respondit: Isti pauperes, homines sunt penitentiam agentes, qui se lauant et purgant a peccatis suis: ego sum iehsu Christus Filius Dei; sine cuius auxilio nec isti nec alii possunt bene facere: qui auxilium meum nulli petenti denego, sed omnibus libenter impendo. Ciuitas hec pulcherrima quam uides, paradisus est ubi ego maneo; que multo pulchrior est intus quam foris appareat.  Ibi manent mecum, qui iam tunicas suas lauerunt, id est qui se ab omnibus peccatis iam penitus purgauerunt. Quilibet istorum quando tunicam suam lauerit, id est quando penitentiam peregerit, in illam ciuitatem intrabit: nec est alia uia que ducat ad illam, quam penitentia. Tu ipse satis diu quesiisti uiam, qua peruenire possis ad illam, sed aliam nunquam inuenies, nec tu, nec alius, quam uiam penitentie, id est tunice abluende. Ad hec uerba excitatus clericus a somno, congratulari cepit uisioni, et significationem eius cum timore quodam mirari, cumque non multo post reuersus esset a schola in patriam, narrauit uisionem episcopo Cabilonensi, cui familiaris erat. Qua audita,  episcopus suasit ei seculum relinquere: dicens quod Dominus piissimus eum ad religionem uocaret: commendans ei super omnes ordines Cisterciensem, qui nuper inceperat. uenit ergo Cistercium, et inuenit locum incultum et desertum, et fratres inter bestias conuersantes. Ad portam monasterii que de uimine facta erat, pendebat malleus ferreus, cuius sonitu portarius uocabatur. Qui citatus hoc sonitu uenit ad eum foras, et inclinans salutauit eum. Quem clericus intuens, statim recognouit eum se uidisse inter illos pauperes, qui tunicas suas in flumine lauabant. Clericus autem rogauit eum ut adduceret ad se abbatem. Portarius autem respondit: Iam exibit cum aliis ad laborem, et poteritis omnes uidere. Nec multo post egressus  est abbas cum conuentu. Clericus autem omnes intuens, recognouit esse illos pauperes, quos uiderat tunicas suas in flumine lauare. Statimque cecidit ad pedes abbatis, rogans cum lacrymis, ut susciperent eum in suo collegio. Cumque abbas responderet ordinem difficillimum esse ad portandum, ait clericus: Bonum adiutorem habetis, et spero in Deum, quod me adiuuabit, sicut et ceteros; referensque uisionem ualde confortauit omnes, et ita susceptus est: qui et non multo post prior factus est. Nolite ergo, fratres, nolite, obsecro, pusillanimes fieri: nolite timere sequi Crucifixum antesignanum nostrum, et tollere crucem uestram post eum: quia reuera eumdem habemus adiutorem, quem et ductorem,  Iesum Christum Dominum nostrum. Amen.


Obiit Elinandus post sermonem istum.



SERMO IX. IN RAMIS PALMARUM II.

Equitatio tua salus . Saluatoris aduentum a monte Oliueti in ciuitatem Dauid tam mirabilem, quam mirabiliter humilem, alacritate satis admirabili suscepit hodie officiosissima puerorum simplicitas, et obsequentissima turbarum multitudo. Quid mirabilius, quam quod ad aduentum huius pauperis in asino sedentis uia certatim sternitur a pueris, et tam ramis arborum, quam uestibus ipsorum, etiam eidem pauperi, tanquam uero Saluatori, Hosanna Dauidicum festiuo et unanimi conclamatur applausu? O uere noua et insolita  Regis equitatio, et talis Regis! cum, qui sedet super cherubim, consessor Patris, assessor equitatis: possessor celi, sessor aselli fieri dignatus est! O iterum noua et stupenda Regis saluatio ita equitantis! quando pauper sedens super asinum, tanquam uilis et abiectus, ac risui exponendus, honoratur ut imperator, adoratur ut Redemptor, suscipitur ut Saluator! uere magna opera Domini: exquisita in omnes uoluntates eius . uere sapientia semper sapienter agit. Non poterat Rex glorie et humilitatis magister gloriosius suscipi, uel humilius aduenire. Iam tunc in illius exempli formula illa iudicialis regula celestis sapientie formabatur. Omnis qui se humiliat, exaltabitur . Quanto magis humiliabatur Deus in seipso, tanto  magis exaltabatur a populo: et contentione pulcherrima quanto promptior erat humilitas ad fugiendam gloriam, tanto pernicior erat gloria ad humilitatem persequendam. Legimus sane nonnullos gloriosos terre olim a quibusdam regiis ciuitatibus ambitiosissime fuisse susceptos. Sed quid mirum, quando ipsi ad eos ambitiosius ueniebant? Non enim sedebant in asinis, sed in equis et curribus, quadrigis et nauibus pompatice incedebant; multum pre se ferentes pulueris, uirtutis minimum, salutis nichil; destructionis plurimum, uanitatis totum. Sic susceptus est olim a Syris Holofernes, Antiochus a Iasone, Cecilianus a templorum pontificibus. Sic susceptus est olim Alexander Philopompus  ab Hierosolymitanis, Plato philosophus a Syracusanis, Cesar Iulius a Romanis. Primus propter terrorem potentie, secundus propter honorem sapientie, tertius autem non solum propter fauorem uictorie, quam de Gallis habuerat; sed etiam propter amorem benignitatis et indulgentie, qua milites suos tractare consueuerat, quos commilitones appellabat; quo nomine ipse primus omnium in concione usus est ad suos milites imperator. Sed ecce plusquam Alexander hic, quia potentior; ecce plusquam Plato hic, quia sapientior; ecce plusquam Cesar hic, quia benignior. Si ergo illi miserrimi peccatores, et infernalis miserie perpetui heredes in tanta gloria suscepti sunt, quam gloriose suscipiendus est a nobis hodie iehsu meus  Deus uerus, et Dei Filius: sine peccato conceptus, sine tedio portatus, sine dolore parientis natus! qui, tanquam uerus sol iustitie, ortu suo mundum illuminauit, paupertate ditauit, uerbo curauit, exemplo docuit, morte redemit. Quam merito ergo illi acclamatur a Propheta: Equitatio tua salus. Sic legitur in antiqua translatione, ubi nos habemus, quadrige tue saluatio. Saluis autem aliis intellectibus sanis et catholicis, hanc equitationem in hoc loco non inconuenienter accipere possumus hodiernam Domini super asinum sessionem. Equus enim speciale quidem uocabulum est: equitare uero generale uerbum est, ad quemlibet similem modum uectitandi, iuxta illud Flacci:

 Ludere par impar, equitare in arundine longa.
Ait ergo sub persona turbe obuiam Domino uenientis. Equitatio tua salus. Et sciendum quod abundantiori honore circumdatus est hodie Dominus super terram, quam unquam fuerat. Quando enim annuntiatus est ab angelis, soli pastores hoc audierunt: quando requisitus a pastoribus, nulli alii cum eis perrexerunt; quando nuntiatus a stella, soli tres magi hoc intellexerunt; quando adoratus a magis, nulli cum eis adorauerunt; quando oblatus est in templo a parentibus, nulli cum eis tunc perrexerunt; quando susceptus a Simeone et Anna, ipsi soli deuotionem fidei ei obtulerunt. Hodie uero turbe magne que precedebant, et que sequebantur, clamabant, dicentes:  Benedictus qui uenit in nomine Domini . Queritur ergo qua ratione tam humiliter adueniens, tam gloriose susceptus sit; uel tam gloriose suscipiendus, tam humiliter aduenerit. Primam questionem nobis absoluit, dicens: Propterea exiuit ei obuiam turba, quia audiuit eum hoc signum fecisse: scilicet, de quo dixerat Testimonium perhibebat turba, que fuerat cum eo, quando Lazarum uocauit a monumento, et suscitauit eum a mortuis . Maxime quidem Dominus quatriduanum mortuum iam fetentem potentissimi uerbi uirtute ad uitam reuocauerat de sepulchro. Huius celeberrimi celeberrima fama miraculi, aures hominum nouitate gaudentes noue admirationis clarissimo tinnitu circumsonans, emulos ad odium, humiles  ad obsequium stimulabat. Hinc enim collegerunt pontifices et Pharisei concilium, ut Iesum dolo tenerent et occiderent. Cogitauerunt quoque, ut et Lazarum interficerent; quia multi propter ipsum abibant ex Iudeis, et credebant in Iesum. Turbe uero, quia audierant eum fecisse hoc signum, cum floribus et palmis Saluatori obuiam occurrerunt. O infelicissimum genus morbi inuidia! que causam mortis habet odorem bonum, qui est aliis causa uite. O genus morbi, omni genere tormenti patientem excrucians! cui ipsa est clauus in oculo, lancea in latere, phtisis in pulmone, cancer in corde, erisipela in hepate, icteritia in facie, noli me tangere in toto corpore; iuxta illud:

 Inuidia Siculi non inuenere tyranni
Tormentum maius. 

Hec est arbor uniuersaliter mala, et eternaliter maledicta; cuius radix superbia, truncus maleuolentia, rami rancor et odium, folia detractio et mendacium, flores pallor et macies, fructus dolor et gaudium; sed dolor, quem non extorquet, nisi gaudium alterius; gaudium, quod non extorquet nisi dolor alterius iuxta illud:

Insultare malis, rebusque egrescere letis.
Et iterum:

Risus abest, nisi quem uisi mouere dolores. 
Quid est inuidia? Fraus illa potentissima; que spoliauit  celum, ditauit infernum, hereditauit mundum, prostrauit Satanam, substrauit Euam, infecit Cain, interfecit Abel, uendidit Ioseph, perdidit Saul, concussit Ioab, percussit Abner, exclusit Hilarium, Danielem inclusit, confixit Iudaismum, Dei Filium crucifixit, iuxta illud: Sciebat enim quod per inuidiam tradidissent eum summi sacerdotes. . Quid est inuidia? Fera pessima et pestilentissima; pestis feralissima, et ferocissima. Omne bonum alterius, quod audit odit, quod uidet inuidet, quod aspicit despicit, quod tangit exstinguit, quod inficit interficit, quod corripit corrumpit. Quid est inuidia? Robur malitie, uirtus nequitie, uitiorum satio, uirtutum rubigo, lues secularium, tabes claustralium, uita diaboli, mors Christiani,  iuxta illud: Inuidia diaboli mors intrauit in orbem terrarum . Quid est inuidia? Fortissimum et inexpugnabile iniquitatis presidium omni artificio nocendi compositum, omni telo malignitatis armatum, dente minatur ut aper, lingua ut coluber, cornu ut taurus, fronte ut aries, pede ut equus, cauda ut scorpius, uisu uocem tollit ut lupus, uitam ut regulus, iuxta illud:

. . . Lupi Merin uidere priora 
Et iterum:

Nescio quis teneros oculus mihi fascinat agnos. 
O quam fascinatores habebat oculos, qui de Iesu  nostro dicebat: Grauis est nobis etiam ad uidendum . Sic nimirum solis iustitie uisus, et idem radius, in diuersas materias dissimiliter operans, lutum inuidie indurabat ad odium, et ceram pietatis ad deuotionis obsequium molliebat. Nam cogitantibus Phariseis de morte Christi, turbe illi occurrentes ambitiosissima cum deuotione suscipiunt; ut qui in sordibus sunt, sordescant adhuc, et iusti iustificentur adhuc . Sed rursus queritur, quare tam gloriose suscipiendus, tam ingloriosus aduenerit, super asinum uidelicet equitando. Quid est enim hoc, quod hic ipse qui pridie suscitauit Lazarum tanquam Dei uirtus, nunc sedet super asinum, tanquam quidam Lazarus? Nam leprosi est sic equitare. Fortassis ideo dictum est: Et nos  putauimus eum quasi leprosum . Ad hec sic respondendum est: Duo sunt, que in hoc aduentu suo probare uolebat Dominus, uidelicet se esse Regem glorie et humilitatis magistrum. Primum probat per testimonia puerorum mentiri nescientium, uel adulari. Nihil enim, ut ait orator egregius, puero teste certius, qui ad eos annos peruenit, quibus intelligat; nondum ad eos quibus fingat. Secundum probauit per modum equitandi persone regie indecentissimum. Nullus enim genus procedendi in publicum minus Regi congruebat, quam sic equitare. Abiectus et contemptibilius sic procedit, quam si pedes incederet. Nam pedibus incedere tam nobilibus quam ignobilibus commune est; in asino uero equitare, secundum seculi  consuetudinem, nonnisi ad ignobiles et despectos pertinet. Preuidens ergo Dominus turbam sibi honorifice occursuram, et se Regis nomine salutandum, noluit equum uel currum ascendere, quia non consueuerat; sed nec eum decebat uti tali uehiculo, ne dignitatis fastum et extollentiam affectare uideretur. Noluit ergo pedes ad eos procedere, sicut solitus fuerat, ne forte uideretur eis occasionem dedisse rapiendi se, et ad honorem regium uel coactum sublimandi. Hoc enim prius facere uoluerant. Sed dices: Poterat fugere, sicut prius fecerat. Utique, sed propositum habebat tunc temporis honorari ut Rex, sed non ut Rex apparere: sicut e contrario in passione sua uoluit apparere ut Rex, sed non ut Rex honorari. Ut igitur  abscinderet a se omnia signa elationis et superbie, humilium genus equitandi sponte sibi preripuit, ne forte altius ascendere cogeretur; ascenditque super asinum, ut ostenderet regnum suum non esse de hoc mundo. Neque enim regie maiestatis est asina uehi, uel asino; sed aut equo feroci, aut curru triumphali, aut aliquo superbie titulo solemni. Hic poterant dicere Pharisei: O hominem calamitosissimum! nescit uiuere. Sed possunt hic respondere Christiani: O Dominum mitissimum! nescit ferocire. O Regem humillimum! nescit superbire. In hoc igitur facto clamat, quod prius uerbo dixerat: Discite a me, quia mitis sum, et humilis corde . Quid hic dicit nostra superbia, qui non dico  asinis et burdonibus, quis enim hoc auderet? qui nec equis mediocribus uti iam dignamur? Cernere est quosdam prelatos Ecclesie, usque ad teneritudinem delicatissimarum reginarum impudentissima effeminari mollitie, et omnem ambulaturam equi respuere, preter illam solam, que suauis et quieta passibus incedit equalibus, usque ad capillum capitis non mouendum; adeo nichil interesse uolunt inter ambulationem et nauigationem. Alii quos oportuerat esse, non quasi dominantes in clero, sed formam gregis facti, nec ipsos palefridos suauiter ambulantes sua sessione dignos existimant, nisi forma et decore athletos representent Bucephalos, ostentantes uidelicet nobilitatem generis, ut quasi Alexandrino sanguine respersi uideantur. O superbia,  quousque ascendisti! sed si in celo posueris nidum tuum, inde te detraham, dicit Dominus. Quid dicam de phaleris et ornatu superfluo? Hodie pomposius incedunt clerici, quam milites, episcopi quam duces; algente et esuriente Christo ad eorum ostia. Equi eorum in medio platearum de patrimonio Crucifixi pannis operiuntur sericis, et fuluum mandunt sub dentibus aurum. Dicite, pontifices, in freno quid facit aurum, aut in pectorali, aut in cella, aut in calcari? An equi uestri calcaria sentire non possunt, nisi auro fulserint: aut freno regi nequeunt, nisi sub dentibus aurum masticauerint! Parcite, queso, parcite diuitiis, quas amatis. Si iuxta Plautinam sententiam melius est istos efferre, quam ledere, ad equitationis Dominice mysterium  reuertamur. Ascensurus ergo Dominus ad ciuitatem regiam perstringendus erat coruscatione honoris ante grandinem confusionis, iuxta illud: Ante grandinem preibit coruscatio . Conflicturis ergo nobis cum gemino hoste, honoris scilicet et contumelie, geminum nobis prebuit auxilium, uidelicet exemplum humilitatis et patientie; quod sanctificare uoluit ascendendo super asinum animal mansuetum et humile, oneriferum et quietum, ut per hoc nobis demonstraret humilitatem seruandam in prosperis et patientiam in aduersis. Hec est enim duplex acies, quam producit aduersus nos mundus: blanditur, ut decipiat; terret ut frangat. Isti sol et boreas, qui iuxta parabolam sapientis posito inter se pignore certamen ineunt de  tollendo spolio uiatori; in quo quidem certamine sol fortior fuisse quam Boreas memoratur: quia reuera fortius, facilius, frequentius nos subuertunt leta, quam tristia; minusque nocet homini calamitas quam successus. Unde noster ille Clarauallensis orator 29. »Facilius inuenies, qui sapientiam retinuerit contraria sibi fortuna, quam qui propitia non perdiderit.« Habet autem hec equitatio Domini etiam significationem corporis castigandi. Asinus enim corpus humanum significat, quod ita subiici debet nostro rationali, sicut subiugale homini, unde Sallustius. »Animi imperio, corporis seruitio magis utimur.« Hinc illud in Cantico Debbore: Qui ascenditis super nitentes asinos, benedicite Dominum  . Ascendere super nitentem asinum, est inuenire corpus delicate a pueritia enutritum; et iuxta illud comici, solidum et succi plenum, et splendore circumdatum, naturali amore freno temperantie regere, et castitatis legibus edomare. Asinus iste soluitur, quando homo noster exterior a uinculis uetuste conuersationis absoluitur. Scriptum est enim: Funibus peccatorum suorum unusquisque constringitur . Hunc asinum soluunt duo discipuli, id est fides et spes; fides soluit asinam, id est carnem a uinculo prauo delectationis. Primus quippe gradus fidei est timor futuri iudicii: nam, ut ait Augustinus, »qui incipit credere, incipit iudicium timere.« Spes soluit pullum, id est opus a consuetudine peccandi. Sic soluti  adducuntur ad Iesum, id est ad quemlibet salutaris obseruantie preceptorem; imponunt apostoli uestimenta sua, id est sancte conuersationis exempla. Sicut enim uestis se habet ad corpus, sic conuersatio corporalis ad animam. Super hec sedet iehsu, id est requiescit salus. Cuius itinerarium ad supernam Ierusalem ostendit processio, quam facimus per claustrum. Prius autem uidendum est, quid sit, quod turba processit ei obuiam; quorum quedam pars, ante pedes huius asini flores spargit, alia ramos iacit, tertia uestem substernit. Certum est autem, flores pedibus asini non nocere, sed passus eius facere minores. Rami autem gressus eius impediunt, uestes inuoluunt. Turba igitur occurrens obuiam significat turbidas cogitationes nostre  conuersationis principiis occurrentes. He sunt immissiones, que fiunt per angelos malos. In primis autem obiectat nobis diabolus uoluptates, quas reliquimus; et honorem et gloriam mundi, in quo florere solebamus. Talium cogitationum immissio est uelut suauium et suaue olentium florum aspersio. Sed facile est ista contemnere, consideranti, de contemptu temporalis glorie et presentium uoluptatum nos mercari beatitudinem sempiternam. Cum autem uidet diabolus se in huiusmodi suggestionibus nichil proficere, addit et tentare de molestiis ordinis seruandi, de austeritate ciborum, de continuatione ieiuniorum, de prolixitate uigiliarum, de grossitudine et uilitate uestimentorum, de instantia  laboris, de censura silentii, de tedio claustri, de tolerantia contra inuidos et detractores necessaria; de uoto obedientie uix aut nunquam persoluendo. Hec et similia suggerere, est quasi in uia ramos sternere, et offendicula transituri pedibus offerre. Qualia et eorum exemplum, qui tot uicti molestiis perseuerare non potuerunt, sed uelut canis reuertens ad uomitum, ad seculum redierunt. Sed facile superatur terror illatus ex consideratione molestiarum temporalium, si respiciat animus ad acerbitatem et longitudinem eternarum; nec multum ualet ad dissuadendum exeuntium paucitas, si consideretur perseuerantium multitudo. O iumentum infelicissimum, quod aut illectum floribus, aut impeditum ramis, aut inuolutum uestibus,  Saluatorem proiicit, quem portabat! Potens est iehsu noster in momento, in ictu oculi, de uia iumenti sui omne offendiculum remouere. Tantum non proiiciat onus lenissimum, et suum magis alleuians quam congrauans portitorem. Sic autem Saluator iumentum suum ducit in celestem Ierusalem. Prima statio procedentis fit ante capitulum, et ante dormitorium. In capitulo confitemur, in dormitorio quiescimus, in auditorio tacentes auscultamus, quid nobis prior aut abbas iniungat, iuxta illud: »Tacitus citius audies.« Auditorium namque dicitur, ab officio discipuli, locutorium ab officio magistri, non quia ibi passim omnes loqui debeant, sed quia ibi prior et abbas de necessariis disponunt. Sicut discipulo tacere et audire conuenit,  sic magistrum prouide et iuste condecet cuncta disponere. Igitur primum stallum peccatori necessarium confessio est, iuxta illud: Preoccupemus faciem eius in confessione, uel iuxta aliam titulationem. Incipite Domino in confessione. Est autem confessio duplex, priuata de occultis, publica de manifestis. Post confessionem uero prima debet sequi cessatio a peccatis iuxta illud: »Peccasti, quiesce.« Hec est prima pars penitentie peccatori iniungende. Ideo statim post capitulum sequitur dormitorium, quod significat requiem a malis operibus. Ad hoc autem ut suauiter et salubriter quiescamus, oculi claudendi sunt; quia prima lex uerecundie imponi debet oculis. Hec est fenestrarum domus nostre prima et maxima, per quam mox ad animam  accessum debet habere non difficilem. Idcirco precipitur, ut in dormitorio caputia in nostris capitibus semper profunde demissa ante oculos habeamus. Quinque sunt de quibus precipue tacere debemus; mendacium, iuramentum, detractio, adulatio, uerbum scurrile et otiosum. Est quoddam Capitulum uelut quedam fabriferrarii officina; in qua equus ille nobilis, qui de sella regis est, ferratur. Iam enim equi uocabulo dignus est asinus, postquam ad Saluatorem adductus, uehiculum esse meruit tanti regis. Quatuor ferra que in pedibus accipit, sunt ille quatuor austeritates penitentie grauioris, que consistunt in uigiliis, et in ieiuniis, in castigatione uerborum, et prolixa decantatione psalmorum. Claui sunt doloris punctiones multiplices, que cor penitentis  excruciant. Porro uerecundie color rubeus est, quasi stramentum purpureum, quo palefridus regius operitur. Censura uero regularis silentii est quasi frenum eiusdem palefridi decoratum auro sapientie, que in uerbis innotescit paucis, rationabiliter et opportune, et sine risu et clamosa uoce prolatis. In quo auro tanquam gemme quedam includuntur iste quinque uirtutes, quas modo, enucleauimus. Post custodiam oculorum et lingue, sequitur custodia uentris et manuum, quam significat secunda statio, que fit ante lauatorium et refectorium. In lauatorio manus abluimus, in refectorio uentrem reficimus. Ablutio manuum significat omnem immunditiam ab omni tactu corporis repellendam.  Hec est tertia linea, in qua et due sequentes continentur. Nam in uisu et alloquio et contactu omnes amoris blanditie consistunt. Est autem tactus duplex. Est tactus de proximo, et est tactus de longinquo. Tactus de proximo est, qui fit membro ad membrum; tactus de longinquo est, qui fit per mutuam missionem et acceptionem donorum. Ab utriusque tactus immunditia abluende sunt manus nostre. Illa non est pudica, que se tangi ab alia carne permittit, et, ut ait S. Hieronymus, non est casta matrona, que munera accipit.

In sobrietate et refectione quatuor consideranda sunt: tempus statutum, ne ante horam, uel extra comedamus; qualitas uictualium, ne nimis sumptuosa uel delicata sumamus; quantitas sumendorum,  ne uentrem ciborum onere distendamus; apparatus eorum, ne cibos uulgares more notabili parari faciamus. Hac abstinentia et sobrietate infrenandus est equus noster: et illa que prediximus duplici tactus continentia, tanquam duobus fortissimis cingulis astringendus. Post hoc sequitur tertia statio, que non fit in tertio latere claustri, sed in quarto. In tertio enim non consistimus, sed illud pertransimus, quod non sine ratione fit. Nam tertium latus claustri, quod est iuxta uiam publicam, significat uiam seculi, quam reliquimus et ad quam ulterius redire non debemus; sed ab ea corpore et corde recedere. Ideo in eo non stamus, sed in quarto. In quo plus quam in aliis solent esse monachi in lectione et meditatione, quibus itur in  Ierusalem, quam significat oratorium, in quod post tertiam stationem intramus. Omnes autem stationes iuxta oratorium limitantur. Nam in prima statione stat abbas iuxta oratorium; in secunda laici, qui processionem sequuntur; in tertia monachi, qui processionem faciunt. Quia ergo, ut ait Apostolus, nichil boni, non dico facere, sed nec cogitare possumus a nobis, sed omnis sufficientia nostra ex Deo est ; rogemus Deum, ut nos sic in mandatis suis incedere et procedere faciat, quatenus ordinate incedentes, et de uirtute in uirtutem, de bonis ad meliora procedentes, ad supernam Ierusalem cum gaudio perducamur. Amen.



SERMO X. IN RAMIS PALMARUM III.


Transi per mediam ciuitatem in medio Ierusalem; et signa Tau super frontes uirorum gementium, et dolentium super cunctis abominationibus que fiunt in medio eius . Hec dicit Dominus ad uirum lineis indutum; id est Pater ad Filium mundissime carnis multiplici pressura circumdatum, et adhuc multifarie circumdandum. Sicut enim linum, quod de terra nascitur, multis tunsionibus prius oportet atteri, quam peruenire ad perfecti candoris munditiam; sic, teste ipsa ueritate, prius oportuit Christum pati, quam intraret in gloriam suam : Christum autem dico totaliter, id est caput cum corpore, Christum cum Ecclesia. Nam caput et corpus unus est Christus. Sic enim exponit Apostolus,  cum dicit: Per multas tribulationes oportet nos intrare in regnum Dei . Hinc quod in Apocalypsi idem Agnus Dei dicitur esse occisus ab origine mundi ; quia in membris suis ex tunc occidi cepit. Eadem quoque ratione potest dici occidendus usque ad finem mundi, qua in seipso in Petro confessus est uenire Romam, iterum crucifigi. Denique et Paulus dicit se supplere in corpore suo ea que desunt passionibus Christi : per quod manifeste ostendit, quod Christus nondum totus passus est, sed usque ad finem seculi passurus est in membris suis. Omnes enim qui pie uolunt uiuere in Christo, persecutionem patiuntur : et quoniam nondum totus passus est, nondum totus intrauit in gloriam suam. Oportet illum prius pati,  quam glorificetur. Facienda est uis in uerbo oportet; quia sic omnino necesse est, et aliter impossibile est, aliquem intrare in regnum Dei, quam per multas tribulationes. Angusta est uia, que ducit ad uitam, et pauci sunt qui intrant per eam . Omnibus quoque dicitur. Contendite intrare uer angustam portam 

Et notandum est, quod duplex est candoris species: naturalis et artificialis. Naturalis, ut in lilio; artificialis, ut in lino. Primus candor ad Christum pertinet, secundus ad Christianum. Christus enim sine labore perfectam semper munditiam possedit cordis et corporis, quia nullos sensit in carne stimulos, sicut nos ex corruptionis semine procreati: qui ex pena originalis peccati naturalem repugnantiam carnis ac  spiritus semper conferimus ad exercitium pugne spiritualis. Christus autem conceptus ex Spiritu sancto et Maria uirgine, uenit ad corpus incoinquinatum, in quo Sapientia edificauit sibi domum  tali habitatore dignam, et arcam de lignis Setim tanto thesauro dignam. Unde dicit in Canticis: Ego flos campi, et lilium conuallium . Porro artificialis candor linearum uestium, candorem duplicem designat animarum, sanctitatis laboriose et claritatis eterne. Primus meritorius est, secundus retributorius; neuter autem sine magnis laboribus acquiri potest, neuter sine magnis difficultatibus obtineri. Quis enim unquam mortalium uirtutem castitatis obtinuit, nisi corpus castigauit; quis humilitatem sine contumelia, mansuetudinem sine iniuria,  paupertatem sine indigentia; quis denique uel minimam iustitie portionem sine disciplina? Quid hic dicent infelices et miseri, quibus a Spiritu sancto ue dicitur, quia terram ingrediuntur duabus uiis? Hi sunt, qui sine laboribus uirtutes obtinere uolunt; omnia relinquere, et nullo indigere; castitatem habere, et satis comedere; pauperes appellari, et mollibus uestiri; humiles reputari, et contumeliam nullam pati; in presenti florere cum mundo, et in eternum regnare cum Christo; illic mentem, et hic uentrem pascere; de deliciis transire ad delicias, et in utroque seculo apparere gloriosi. Hi sunt, qui contra legem induuntur ueste ex lana linoque contexta: sectantes mollia  et aspera professi. Non sic Iacobus frater Domini, qui lineis non est usus, sicut nec balneis, requiem carnalem in nullo queritans; sed cum beato Baptista uestiri mollibus in omnibus aspernans. Si caput eorum qui sine peccato mundum intrauit, sine peccato in mundo uixit, sine peccato de mundo exiit, cum Dominus esset uirtutum et rex glorie, tamen sine passionibus non intrauit in gloriam suam, id est que ipsius erat, antequam ad eam intraret; quomodo nos peccatores et impii de perditionis misericorditer extracti, et ab ea separati; sine obseruantiis discipline et passionum purgationibus putamus nos peccatores posse uenire ad eam? Gloriam, inquit, meam alteri non dabo , alteri, id est mihi dissimili, meas semitas non ambulanti.

 uestes sacerdotales uestes linee sunt: per quod ostenditur, maxime pastores et doctores ecclesiasticos laborare debere pre ceteris ad munditiam carnis et spiritus obtinendam. Nam ab immundo quis mundabitur?  Solent etiam fures, qui ad tormenta trahuntur, antequam suspendantur, omnibus suis uestimentis exui, et in lineis tantum dimitti, ne illorum nuditas publici aspectus incestet reuerentiam, sed in ipsis damnatis salua sit uerecundia, et pudoris dignitas non damnetur. Igitur per hoc quod uir iste in lineis apparuit, significatur, Christum quidem semper fuisse paratum ad crucem sustinendam: sed exspectasse tempus, quod opportunius ad hoc ipse prouiderat, et Pater predefinierat ab eterno: Tempus enim nascendi, et  tempus moriendi . De quo tempore moriendi ipse dicit: Tempus meum nondum aduenit . Sicut enim in eius potestate fuit, quo genere mortis animam suam poneret; ita etiam quo tempore faceret. Idcirco usque hodie mortem fugit, hodie uero ad eam cucurrit. Nam multoties ante hunc diem uoluerunt eum Iudei apprehendere, sed nemo misit super eum manus; quia nondum uenerat hora eius. Aliquando etiam duxerant eum in supercilium montis, ut eum precipitarent; ipse autem transiens per medium illorum ibat. A principio etiam uite sue Herodes quesierat eum ad perdendum; sed in ipsa nocte qua in crastinum perdendus erat, angelus Domini apparuit in somnis Ioseph, dicens: Surge et accipe puerum et matrem  eius, et fuge in Aegyptum . Has igitur fugas et absconsiones Domini significare mihi uidentur cruces et crucifixi, qui per totam Quadragesimam uelorum appensione teguntur. Quid est enim absconsio Christi, et ipsa gemina, prior a facie persequentium, secunda a cognitione uidentium? Nam uidebant illum, nec tamen cognoscebant, sicut de illis prophetatum erat: Obscurentur oculi eorum ne uideant . Et iterum: Ego autem cum molesti mihi essent, induebar cilicio , id est molestas, insidiosas et subdolas inquisitiones eorum de diuinitate mea, per humanitatis assumpte defectus uisibiles eludebam, ut non solum similitudinem carnis peccati habere  me crederent, sed et ipsam carnem peccati. Hinc est illud S. Ieremie prophete: Dabis eis scutum cordis laborem tuum . Labor enim multiplex, per quem Christus humanitatis assumpte mysterium dispensabat in oculis Iudeorum, esuriens post inediam, sitiens post calorem, dormiens post uigiliam, fatigatus post laborem, perfusus opprobriis, circumfusus etiam conuiciis, opportunus iniurus, expositus flagellis: hec, inquam, et similia, corda Iudeorum, quasi scuto septempiici crassioris ignorantie contegebant. Cuius scuti spissitudo ac durities omnia diuinorum uerborum iacula et miraculorum fulgura repellebat, ne ad illorum intima penetrarent. Potest tamen predicta uelorum oppansio ante cruces et crucifixos in Quadragesima  illud significare; idem scilicet, quod significant ille due cortine: quarum prima appenditur inter laicos et clericos; secunda inter clericos et altare. Significat autem prima obscuritatem legis Iudaice, que ante passionem Domini nunquam plene potuit reuelari: et cuius figuras et ceremonias necesse erat auferri de medio, postquam pascha nostrum immolatus est Christus . In cuius rei significationem mox ut Christus in cruce spiritum exhalauit, uelum templi scissum est a summo usque deorsum.

Cur autem magis scissum est, quam uel conuolutum in unum locum, uel in quamdam partem retractum: cum utrumque, diuine uirtuti eque foret facile, sicut et illud scindere: nisi quia aperte per hoc significabat Spiritus sanctus legales ceremonias  auferendas esse de medio, tanquam ad nichilum iam utiles, postquam in illo singulari sacrificio omnis utilitas completa fuerat, in quo Christus sacerdos et hostia semetipsum obtulerat? In huius rei significationem cortinas non retrabimus, sed ex toto auferimus quarta feria septimane penose. Porro secunda cortina, que appenditur inter chorum et presbyterium, inter clericos et altare, significat obstaculum carnis nostre, quod nos impedit ab eternorum intuitu, ne uideamus interim uel sanctorum gloriam, uel penam reproborum. Ideo in Dominicis et festis sanctorum cortinas retrahimus; significantes quod in generali resurrectione nobis nuda et aperta erunt, que nunc occulta; et quod anime sanctorum corporibus exute iam uident  quod crediderant, et tenent quod sperauerant, quod concupierant iam habent; Christo quem amauerant inherent, sicut sine periculo et sine termino, sic etiam sine obstaculo inherendi, sine periculo relabendi, sine termino perfruendi. In huius etiam rei significationem cruces omnes detegimus in Parasceue, et cortinam retrahimus ad missam presentis defuncti, et ad illius exsequias crucem deferimus non uelatam: significantes utique defuncti animam iam transisse carnis parietem, et uidere locum sibi pro uite merito deputatum. Hinc est illud in Canticis: En ipse stat post parietem nostrum, respiciens per fenestras, prospiciens per cancellos . Ipse scilicet personaliter, non tantum per nuntium,  stat paratus ad adiuuandum, et exspectans penitentem; post parietem continuo, scilicet post mortem inueniendus. Sic Ezechiel uidit eum stantem in porta ; id est nec totum foris, nec totum intus. Respiciens per fenestras, id est plene cognoscens; prospiciens per cancellos, id est diligenter intendens. Auris enim zeli audit omnia, et oculus similiter zeli uidet omnia. Per fenestras presentia, per cancellos futura. Per fenestras uidet futura opera; per cancellos intricatos cogitatus, uel sermones perplexos. uidet quedam intuitu cancellato, ut ue diuitibus, et qui nunc rident: beati pauperes, et qui nunc lugent. Unde: Recepisti bona in uita tua, et Lazarus similiter mala. Nunc autem consolatur, tu uero cruciaris . Sic Iacob  cancellatis manibus filios Ioseph benedixit, latro currit ad paradisum, Iudas ad infernum. Nec tantum per cancellum uidet, sed etiam per parietem, qui clausis intrat ianuis. Frustra ergo dicent: Parietes sunt undique, quis nos uidebit? uel per fenestras, apostolos; per cancellos, prophetas. Felix, cui tantum post unum parietem stat Dominus; quem sola ab eo separat lex peccati, que est in membris. Nam qui addit consensum, actum, consuetudinem, et contemptum, post parietes, quinque stat illi Dominus, et tarde ei subuenit, si primo soluatur corporis paries, et ante rapiatur a rugientibus preparatis ad escam. Igitur oppansio uelorum ante cruces et crucifixos triplicem significationem pretendit, id est uelamen figurarum legis Iudaice, uelamen  tenebrarum mortalis uite, uelamen latentis absconsionis Dominice. In cuius absconsionis reuelate significationem hodie crucem detectam ferimus ad processionem.

Nam qui a facie mortis usque hodie declinauit, hodie ad eam non minori alacritate quam humilitate currit, ostendens se nec timore mortis hactenus detrectasse pugnam, nec amore laudis suam deinceps patientiam ostentaturum. Sciens ergo Pater tempus aduenisse redemptionis humane, dicit ad Filium suum: Transi per medium ciuitatis, et signa Tau, etc.; id est appropinqua Hierosolymis ad inuidos Iudeos, quos hactenus declinasti, qui querebant te interficere. Nam oportet te per  medias eorum manus ad mortem et infernum usque transire. Sufficit, quod hactenus infirmioribus dedisti exemplum fugiendi persecutionem, quandiu salua conscientia eam fugere possunt; nunc oportet, ut perfectioribus des exemplum decertandi pro iustitia usque ad mortem. Transi ergo per mediam ciuitatem; ego te ad inferni ciuitatem deducam, ut inde reducam saluum et incolumem; sed per mortem mediam, et per manus Iudeorum qui querunt animam tuam oportet te transire. uolo autem ut solus ad infernum transeas, sed nolo ut solus inde redeas; imo uolo, ut tecum triumphantes ab inferno redeant, quicunque triumphantis tue crucis ab initio seculi portauere uexillum. Transi ergo per mediam ciuitatem; id est amodo ne queras latebras  contra mortem, neque tuam a Iudeis perfidis abscondas deitatem; sed in transitu manifesta te illis, ut te quasi uerum Saluatorem hodie suscipiant, quem postea tanquam latronem sunt suspensuri. Et hoc est quod addit: In medio Ierusalem, id est in aperto et publico hodie te suscipiat infelix illa ciuitas; nec solum pacifice tanquam amicum, sed etiam pompatice tanquam Dominum; ut honoris transitorii premissa coruscatio ante secuturam grandinem passionis et tibi patientie pondus accumulet, et illis aggrauet onus uindicte. Sicut enim gaudia premissi cumulant inopina dolores, sic omnis contumelia de premissi honoris magnitudine cumulatur. Sequitur: Et signa Tau super frontes uirorum gementium, etc. Regie consuetudinis est,  regalia signa reges singulos procedentes ad bellum preedere; a quibus hostes territi fugiant, securi milites non recedant. Sic Pater Filium mittens ad bellum, signum proprium iubet conferre, et suorum singulis illud imponere, uel imprimere: per quod agnosci ualeat, qui sint eius.

Quod est autem hoc signum, nisi illud de quo dicit Apostolus; Qui sunt Christi, carnem suam crucifixerunt cum uitiis et concupiscentiis? . Signa Tau, id est signa signum, nam Tau signum interpretatur: sed signum antonomastice et excellenter, tanquam signum principale, regium, seu imperiale, singulare et excellens, tanquam signum signorum. Sicut enim rex cuius est hoc signum dicitur Rex regum, et Dominus dominantium: sic et  signum eius signum signorum. Quid enim potentius isto signo; quod solo aspectu aduersarium uertit in fugam, et signifero confert uictoriam? Non solum si a ciue, sed etiam si ab hoste feratur: sicut legitur de Iudeo signo crucis exterius signato, cui demones crucis inimici nocere uolentes, sed non ualentes exterriti fugerunt, dicentes: »uas uacuum, sed signatum.« Quasi dicerent: in hoc uase possemus habitare ut in uase uacuo, nisi clausum undique, et fortiter munitum signo terribili, tanquam muro impenetrabili, nobis omnem aditum denegaret. Sic demones qui capitulum tenuerant de culpis non delendis, sed scribendis, pro eo quod in fine capituli solemus dicere: Adiutorium nostrum  in nomine Domini , compulsi sunt clamare: Destructorium nostrum in signo Domini. O signum singularis potentie, et uirtutis plusquam humane, quod non solum signum, sed et scutum est, et gladius, arbor et sceptrum! Signum, ut discernat; scutum, ut protegat; gladius, ut perimat; arbor, ut pascat; sceptrum, ut regat. Signum fidei, scutum auxilii, gladius uindicte, arbor uite, sceptrum iustitie, pignus et arrha felicitatis eterne. Unde legitur de signifero Constantini, qui ex legitime dignitatis officio signum crucis aureum preferebat in bello, quod nunquam uulneratus sit, nunquam in bello captus, uel in captiuitatem ductus, nec ullum infortunii genus pertulerit. Neque enim signum uictorie sine felicitatis auspicio potest ab  aliquo circumferri. Ac de hoc signo dictum fuerat prius regi Constantino: In hoc uince. Adhuc signum sancte crucis nimis ignobiliter latebat in terra, et iam uirtus eiusdem signi ualde mirabiliter coruscabat e celo: quando signum crucis uelut in radio solis Constantino apparuit litteris pulcherrimis, in se tantum continens hanc scripturam, :« id est, In hoc uince.

Ideo sapientia semper sapienter agens, prius sancte crucis adorare uoluit signum, quam lignum: ne solum lignum illud adorabile putaretur, in quo corpus eius extensum fuerat; et non signum, quod corporis eius extensio in salutem credentium diuinitus consecrarat. Sicut enim in arte geometrica figurarum uirtus et ueritas magis attenditur secundum  abstractam quantitatem; quam secundum concretam: sic uirtus et dimensio sancte crucis magis estimanda est secundum formam, quam secundum materiam. Neque enim demones terrentur ad aspectum lapidis, uel ligni, uel metalli, cuiuscunque materie crucis; sed potius ad uirtutem inuisibilem forme inuisibilis de Crucifixi corpore in arte expressa inuisibiliter, in cruce uisibiliter. Et sciendum, quod signum Tau nunquam tante uirtutis exstitit, quandiu tantum tres dimensiones habuit; hoc est longum, latum, et profundum: nam quartam dimensionem, id est altitudinem tunc primo habere cepit, cum Filius Altissimi in ligno crucifixus est. Hanc enim tribus antiquis dimensionibus Pilatus superaddidit, ut in ea describeret imperatorie  maiestatis et regalis uictorie triumphalem titulum inscriptione trium linguarum. Bene autem signum crucis per ultimam alphabeti Hebraici designatum est litteram, que figuris legalibus terminum imposuit, et uirtutem caritatis, que totam legem continet, confirmauit. Omne siquidem redemptionis humane mysterium, que in uiginti duobus libris ueteris Testamenti latebat occultatum, in cruce reuelatum est, et plene consummatum. Unde Dominus in cruce positus cum accepisset acetum, dixit: Consummatum est . Est aliud sacramentum, quod in isto mysteriali numero 22, litterarum secretius latebat. Nam numerus iste duos undenarios continens duplicem transgressionem significat: legis naturalis, et legis scripte. Homo  quippe ad imaginem et similitudinem Dei factus; ad imaginem in sapientia, ad similitudinem in iustitia; ad imaginem in ratione, ad similitudinem in electione boni et reprobatione mali, decalogum legis accepit in tabulis cordis carnalibus indelebili memoria conseruandum, ad hanc breuitatem redactum: Quod tibi non uis fieri malum, alii ne feceris: et quod tibi uis fieri bonum, alii facias . Adam uero transgrediens mandatum Domini, primus omnium mutuatus est a feneratore diabolo undecim pro duodecim ludo uanitatis. Sicut enim undenarius mandati transgressionem significat, sic duodenarius peccati ultionem. Continet enim senarium geminatum; qui numerus est  operis et laboris, iuxta illud: Sex dies sunt, in quibus oportet operari . Quid est ergo geminatus senarius, nisi labor geminatus? Cum igitur peccator post laborem huius uite transit, non ad requiem, sed ad laborem future, non facit transitum de senario ad septenarium, quasi de sexta feria ad Sabbatum; sed potius redit ad alterum senarium, id est ad laborem iteratum. Sic igitur soluit duodecim pro undecim, ultionem peccati per transgressionem mandati, penam pro culpa, iudicium pro iniustitia. Ergo, sicut ostensum est, primus undenarius a diabolo mutuatus, id est mutuo nobis datus, fuit legis naturalis transgressio, secundus autem legis scripte preuaricatio. Idcirco in eius alphabetico uiginti due littere continentur;  quarum postrema est Tau figura crucis Dominice; quia Christus in cruce positus exsoluit quod non rapuerat, sed quod nos rapueramus. Et quidem in antiquis libris Samaritanorum, teste B. Hieronymo Tau figuram crucis exprimere solet: sed in nouis Hebreorum, quos Esdras reperit, quarta illi deest dimensio, id est altitudo; que in Christi passione reperta est et superaddita. Crucis enim supplicium, quod apud Romanos et Iudeos precipue in usu habebatur, ex duobus lignis compactum erat, uno in terram fixo, et in sublime erecto, altero in transuersum posito; ita quod suspensi caput reclinatorium non habebat. In hoc supplicio lignum rectum erat pro longitudine, lignum transuersum pro latitudine. Id uero in quo fixum stabat lignum erectum,  quidquid illud esset, siue lapis, siue lignum, siue ipsa terra, profundum appellabatur. Filius autem Altissimi exaltatus in cruce, crucem suam non potuit non exaltare: perficiens in ea dimensionem altitudinis, ex altitudine diuinitatis. Quod significauit causa ipsius super caput eius scripta: Hic est iehsu Nazarenus Rex Iudeorum . Cuius scripture simplex sensus est: Iste nomine iehsu, patria Nazarenus, gente Iudeus, non ob aliud crucifixus est, nisi quia dixerat se regem Iudeorum, sicut et reuera est. Hoc enim significat illa iudicis affirmatio: Quod scripsi, scripsi . Ex tunc ergo signum crucis cunctis suis partibus absolutum cepit esse tam terribile cateruis demonum, et tam uenerabile choris angelorum, quam salutare filiis  hominum. Tunc enim primo comprehendi cepit ab homine, quomodo consultum esset humano generi in illius hominis crucifixione. Totum quippe genus humanum cruce signatum est, cum uerbum caro factum est. Nam forma diuinitatis nil aliud est, quam forma crucis. Est enim diuinitatis forma simplicissima, indiuisibilis, sicut inuisibilis, eternitate tamen longa, caritate lata, potestate sublimis, sapientia profunda. Quid enim eternitate longius, caritate latius, sapientia profundius, sublimius potestate? Propter eternitatem dictum est: Longitudine dierum replebo eum . Propter caritatem: Latum mandatum tuum nimis . Propter sapientiam: O altitudo diuitiarum  sapientie et scientie Dei: quam incomprehensibilia sunt iudicia eius , etc. In quo loco ponitur altitudo pro profundo, sicut cum dicitur: puteus altus est. Propter potentiam autem dictum est: Quoniam Dominus excelsus terribilis super omnem terram . In his quatuor demensionibus continentur sex species linearis motus. Nam in longitudine sunt ante et retro, in latitudine dextrorsum et sinistrorsum, in profunditate et altitudine sursum et deorsum. Aeternitas longa est ante, quia caret fine; longa retro, quia caret principio; que duo notantur in Apocalypsi per et . Hec longitudo crucis duo climata continet orbis, orientem et occidentem. Oriens enim ante nos est, occidens retro. Charitas lata est a dextris, et a sinistris:  a dextris per amicitiam, a sinistris per patientiam. Hec duo notantur ibi: Charitas patiens est, benigna est ; id est lata in immensum, ex utraque parte; omnia largiens, et omnia patiens. Hec latitudo crucis duo continet climata orbis, septentrionem et meridiem, per Aquilonem et Austrum designata: quorum ille sinister est, iste autem dexter. Humillima potestas est, que non nisi ex aliena infirmitate uires accipit. Talis est potestas demonum, quos potentes efficiunt sola peccata nostra. Tantum est enim potens aduersum te diabolus, quantum illi consenseris, et nichil amplius. Cur ergo Christianus diabolum timeat, cum nil omnino aduersus eum possit aduersarius, si ille non consentiat? Denique omnis potentia  tantum habet altitudinis, quantum iustitie. Nam posse malum facere, et non bonum, non potentie est, sed infirmitatis; non uirtutis, sed impotentie. Cur ergo superbiunt principes huius mundi de potestate nocendi, que communis est bestiis et serpentibus, muscis et pulicibus, et propria demonibus? Nil prodest, quod non ledere possit idem: sed non e conuerso. Posse et non prodesse, et non uelle, tam omnino nichil est, quam quod omnino non prodest; et ideo, sicut dixi, omnis potestas tam excelsa est, quam iusta uoluntas. Sed quoniam uoluntas hominis, etiam iusta, plerumque effectu caret, parua et humilis est omnis potestas hominis, magna uero et alta potestas angeli, summa  Dei, nulla diaboli. Unde ad eum dicitur: Nihil factus es . Sapientia Dei tam profunda est, quam ubique attingens propter suam munditiam. Profundum est cor hominis, quis cognoscet illud, nisi Deus, qui solus nouit corda filiorum hominum? O profundam illam sapientiam, que usque ad hoc profundum attingit cordis humani, et usque ad profundum inferni. Propter has quatuor dimensiones signum crucis factum est, attingens a fine usque ad finem fortiter, per longitudinem eternitatis, et ideo terribile demonibus fugitiuis, dispoponensque omnia suauiter per latitudinem caritatis, et ideo salutare hominibus miseris: trahens sursum usque ad celos per sublimitatem potentie, et ideo uenerabile uirtutibus angelicis: penetrans  deorsum usque ad inferos per profunditatem sapientie, et ideo rursus intolerabile spiritibus immundis. Periit ab eis fuga; non est enim quo fugiant a facie longitudinis crucis Dominice. Frustra exardescit eorum inuidia; non est qua nocendi aditum inueniant altitudine caritatis diuine. Frustra intumescit eorum superbia; non est, quo ascendant a sublimi potentia illos comprimente. Frustra delitescit eorum timor et ignauia: non est, ubi se abscondant a profunditate ubique attingentis sapientie. Hac igitur quadam fide diuinitatis forma figurata est humana natura, quando incarnata est Dei sapientia. Sed eiusdem forme mirabile mysterium, nisi per crucem Christi hominibus nunquam esset reuelatum; quamuis in conuersatione Christi,  qua inter homines tanquam homo conuersari dignatus est, apparuit huius forme quoddam superficiale uestigium in obedientia, caritate, patientia, et iustitia. Nam longanimitatem crucis demonstrauit eius obedientia usque ad mortem; latitudinem, dilectio suorum usque in finem; profundum, patientia usque ad crucem; altum, zelans iustitia usque ad sanguinem. Sic igitur uiuendo et deinde moriendo monstrauit Christus humano generi, quomodo crucis signaculo debeant signari; uidelicet obediendo, patiendo, zelando. Est autem primum eius preceptum, quod in terra precepit homo inter homines, istud: Penitentiam agite . Hec nostre crucis longitudo, si longa sit ante et retro. Retro sunt peccata preterita, ante futura. Perfectus ergo  dolor peccati preteriti, perfecta cautela futuri nos longos efficit ante et retro.

Qui de perpetrato preterito dolet, sed non cauet ne iterum peccet, longus est retro, sed curtus ante. Et ideo necesse est, ut incidat in manus inimicorum crucis Christi; quia eius longitudini non commensuratur. Sicut ille miser homo apud Abrincatensem ciuitatem qui doluit se tentatum a spiritu fornicationis, sed non cauens ab illius impetu, quasi Deo satisfaciens de crebra ruina, nouies iuit Romam orationis causa, et cum de nona peregrinatione rediret, securior factus de tantis laboribus reuersus est ad uomitum, id est uersus ad coitum, et in ipsa emissione seminis spiritum exhalauit.  Qui cauet ne aliena rapiat, sed tamen aliena retentat, longus est ante, sed curtus est retro. Sic comes ille Teutonicus, qui cum alias iustissimus fuisset, tamen pro eo solo quod iniuste detinuerat quoddam ius Ecclesie Metensis beati Stephani protomartyris, quod parentes eius longi temporis prescriptione sibi usurpauerant, ardere uisus est in inferno. Charitas autem nos latos facit a dextris et a sinistris; a dextris dando, a sinistris dimittendo. His duobus brachiis amplectimur Christum in cruce clamantem ad nos uoce et opere. Dimittite, et dimittemini, et dabitur uobis . Dimittite peccanti, date indigenti. Prius autem dixit: Dimittite, quam date; quia qui petitor est uenie, prius debet esse dimissor culpe, iuxta illud: Homo  homini seruat iram, et a Deo querit medelam . Qui dare sciunt, et dimittere nesciunt, lati sunt a dextris, sed a sinistris stricti; qui dimittere sciunt et dare nesciunt, econtrario. Odium et inuidia nos strictos faciunt a sinistris, a dextris cupiditas et tenacitas; cupiditas alieni, tenacitas proprii. Inuidia nil dimittit, tenacitas nil tribuit. Utraque est inimica latitudini Christi. Profundum crucis Christi humilitas est omnia tolerans, usque ad mortem, et ipsam mortem; sublimitas iustitie zelans usque ad sanguinem. Sicut omnis baptizatus per aquam abluitur, sic per aque iudicium examinatur; in quo examinationis genere fluctuantes damnantur, mersi saluantur.

Aqua tribulatio est. In hac aqua fluctuat qui uel  recalcitrat, uel tacitus submurmurat; mergitur autem, qui equanimiter omnia tolerat, et hic solus saluatur, si tamen habeat quartam dimensionem, id est zelum iustitie usque ad fundendum pro ea sanguinem. Sic enim scriptum est: Signa Tau super frontes uirorum gementium super abomitionibus que fiunt in medio Ierusalem . Quibus uerbis ostenditur quod isti signandi iam a peccatis propriis abstinebant, qui de alienis dolebant; et ita iam longum crucis habebatur per cautelam peccati, latum per compassionem, fundum etiam habebant per humilitatem latendi. Sed quoniam sublime non habebant per zelum corripiendi, idcirco adhuc signo Tau signandi erant in fronte. ue illis, qui signum hoc uictorie et honoris non  in fronte ferunt, sed sub pede abscondunt. ue prelatis, laminam laneam, in qua nomen Domini tetragrammaton scriptum est, non in fronte gestantibus, sed sub pedes calcantibus. Hi sunt pastores mercenarii, qui uidentes lupum uenientem, dimittunt oues et fugiunt. Sex uiri qui securim gestabant, sunt sex ordines nuntiorum. quos Deus in mundum per sex etates misit; uiri, id est uiriliter loquentes. uas interitus, quod LXX Interpretes securim appellant, significat gladium spiritus, quod est uerbum Dei, quod est uas interitus illi, qui auditor est tantum, et non factor. Nota, quod isti uiri non dicuntur ferre lyram uel cithatam. sed securim; quia predicator uerbi Dei non  palpare peccata debet, sed ferire et pungere, sicut scriptum est: uerba sapientum quasi stimuli, et quasi claui in altum defixi . Nemo enim secures uirorum illorum euadere poterit, que iam ad radices arborum posite sunt, nisi signum Tau in fronte statuerit. Sic enim signatus uenit hodie Dominus in Ierusalem, non solum appropinquaturus ad Iudeos, sed etiam prouocaturus eos, eiiciendo de templo uendentes et ementes, euersurus mensas nummulariorum, et nummos effusurus; uehementer inimicos suos corripiens, quos sciebat nullatenus corrigendos. Sic Ioannes Baptista Herodem de adulterio corripuit, quem tamen non dimissurum adulteram nequaquam dubitauit. Non est autem quod estimet aliquis has omnes crucis  dimensiones nimis esse asperas, aut graues ad portandum. Sicut enim crux olim terribilis ad uidendum, iam delectabilis aspectu facta est, quia decorem de membris Domini suscepit singularem: sic etiam leuis ad portandum facta est, quia lenitatem lucrata est ex caritatis onere, unctionem ex signo, suauitatem ex unctione. Nihil enim Christo lenius, qui portantem se portat, nichil unctione suauius, que non solum lenit asperum, sed etiam recreat fatigatum. Charitas autem tota in cruce extensa est, et eius unctio per totam crucem diflusa, pretiosissimo Redemptoris sanguine riuis largissimis per singulas eius dimensiones currente. Uncta est siquidem crucis profunditas sanguine currente de pedibus Christi, latitudo de manibus,  altitudo de uulneribus capitis per spineam coronam, longitudo de fonte lateris facto per lanceam. O quam mali estimatores rerum sunt, qui crucem Christi tam leuem, tam suauem, uel asperam, uel grauem reputant! uere nimis infirmum palatum gerunt, qui dulcedinem eius non sentiunt. De qua dulcedine feliciter crapulatus erat sanctissimus ille Mammertus episcopus uiennensis, cum metrice canebat:

Crux fidelis inter omnes
Arbor una nobilis,
Nulla silua talem profert
Fronde, flore, germine:
   Dulce lignum, dulces clauos,
Dulce pondus sustinens
Sane qui gustauit istam dulcedinem, non erubescit  in fronte sua portare crucem, id est certare pro iustitia usque ad mortem. Quod est signum precipuum seruorum Crucifixi, iuxta illud: Nolite nocere terre et mari neque arboribus: quoadusque signemus seruos Dei in frontibus eorum . Quo nos omnes signare dignetur Deus et Dominus noster iehsu Christus, qui cum Patre et Spiritu sancto uiuit et regnat per omnia secula seculorum. Amen.



SERMO XI. IN RAMIS PALMARUM Iu.

Hosanna Filio Dauid! Benedictus qui uenit in nomine Domini, Rex Isrel! Hosanna in excelsis . uulgo dicitur: »Domino omnes  honores,« supple debentur. Prouerbium istud uerum est, sed non generaliter intelligendum. Non enim omni domino debetur omnis honor. Sed quanti hodie domini sunt, qui uel nullo, uel modico honore digni sunt. Unus solus Dominus est, cui conuenit istud prouerbium. Quis ille? Qui est Rex regum et Dominus dominantium, id est Dominus noster iehsu Christus Filius Dei, et filius Dauid. Filius Dei secundum diuinitatem; filius Dauid secundum humanitatem: qui secundum quod Filius Dei creator est omnium; et secundum quod filius Dauid, hominum Redemptor, non tamen omnium, sed tantum fidelium. Huic Domino omnis honor debetur, quia ab eo omnis honor proficiscitur; sicut scriptum est: Ad locum, unde exeunt  flumina, reuertuntur, ut iterum fluant . Quod autem omnis honor ei debeatur, testantur hodie pueri Hebreorum, non solum in platea ludentes, sed etiam ad ubera matrum pendentes; quorum puerile decus hodie Domino sedenti super asinum, et per uiam transeunti prompsit Hosanna pium. Non autem ex naturali sensu hanc laudem ei dixerunt. Sicut nec maior etas, que uoces easdem promebat; sed potius ex dono Spiritus sancti, qui hodie ad laudem Christi linguas infantium fecit disertas. Dicunt ergo: Hosanna filio Dauid, id est salus sit filio Dauid. Sic glossat Hieronymus super Marcum. Tale est illud in Apocalypsi. Salus Deo nostro, qui sedet super thronum, et Agno . Cum autem hoc dicimus, non optamus ut Deus  noster, uel ut Filius Dauid saluus sit, quod idem est, sed sensus est: Quicunque salutem sperat uel exspectat, a filio Dauid tanquam a Saluatore illam sperare et exspectare debet. Ipse est enim Saluator in imis, et in excelsis, in celo et in terra, angelorum et hominum, animarum et corporum. iehsu autem Filius Dauid appellatus est, antequam natus. Sic enim ait angelus ad Mariam: Hic erit magnus et Filius Altissimi uocabitur. Et dabit illi Dominus sedem Dauid patris eius, et regni eius non erit finis . Nullus filiorum Dauid regnare potuit in eternum, preter Christum; de quo dicit Daniel: Potestas eius potestas eterna, que non auferetur: et regnum eius, quod non corrumpetur . Et de quo dicit Apostolus: Qui factus est ei ex semine  Dauid, secundum carnem . Soli ex omnibus patriarchis Abraham et Dauid appellati sunt patres Christi secundum carnem; quia illis solis specialiter facta est promissio, quod Christus ex eorum semine nasceretur; et idcirco eorum filius in principio nuncupatur, cum dicitur: Liber generationis Iesu Christi filii Dauid, filii Abraham . Dauid autem ideo primus ponitur, quia propinquior fuit Christo, quam Abraham. Prius tamen facta est promissio Abraham, quam Dauid; quia in hereditate Christi primum locum accipiunt iusti, secundum penitentes. uerumtamen semel tantum legitur in Euangelio Christus appellari filius Abraham , sed sepissime filius Dauid;  quia paucissimi sunt, qui post primam uocationem suam perfectissime conseruent iustitiam: plurimi uero, qui post lapsum ad priorem gratiam per penitentiam reuertantur. In hoc ergo quod Christus sepius appellatur filius Dauid, quam filius Abraham, magna spes indulgentie peccatoribus posita est, non solum indulgentie, sed etiam totius gratie, uel etiam plenioris, quam unquam habuit, recuperande; sicut apparet in Dauid post trinum lapsum adulterii, homicidii, et proditionis: et in Petro apostolo post trine negationis abyssum. Uterque enim penitendo pleniorem recuperauit gratiam, quam peccando amiserat. Denique adeo deleta sunt peccata Dauid per penitentiam, quod etiam dicitur non peccasse. Sic enim legitur in libro  Iesu filii Sirach: Preter Dauid, et Ezechiam, et Iosiam, omnes peccauerunt . Quid est hoc, Domine? Ergo Dauid non peccauit, qui hec et illa fecit? Hic plane responsurus est Deus: Non memini quid fecit, et quis hoc mihi probare poterit? quod omnino deletum est, omnino non est. Ego omnium peccatorum testis sum et iudex, et quis testificari poterit, quod ego non memini: quisue rescribere, quod ego deleui? Impius si conuersus egerit penitentiam, omnium iniquitatum eius quas fecit non recordabor. Non peccauit ergo Dauid, non enim ipse est qui peccauit, sed alius iuxta illud: uerte impium, et non erit , subaudi, impius, sed pius, quia uersus est de impio in pium. Hinc est illud Salomonis: Talis est uia  adultere, que comedens, et tergens os suum, dicit: Non sumo perata malum . Mulier adultera est peccatrix anima, alii adherens quam uero Sponso. Hec mulier adultera comedit, quando carnis desideria perficit: sic enim pascit sterilem, que non parit, et sibi ipsi que uidua est bene non facit. Tergit autem os suum, quando confitetur peccatum. O quanta urbanitas est tergere os, postquam comederis, id est penitere, postquam peccaueris! Tergendum est autem os cordis per ueram contritionem, os corporis per puram et integram confessionem; et ut ita dicam, os operis per dignam et congruam satisfactionem. Beatus qui sic tergit os suum, ut a Domino sibi repropitiato recipi iam mereatur in pacis osculum; qui humanarum  animarum eternus amor est, et amator non fastidiosus, sed facile indulgens, amatamque post delicta suscipiens, nec improperans quod deliquit, iuxta illud Ieremie: Si dimiserit uir uxorem suam, et recedens ab eo duxerit uirum alterum: nunquid reuertetur ad eam ultra? nunquid non polluta et contaminata erit mulier illa? tu autem fornicata es cum amatoribus multis: tamen reuertere ad me, dicit Dominus, et ego suscipiam te . O benignitas incomparabilis! Dicit ergo mulier adultera; iam non adultera, sed altera, postquam tersit os suum post comestionem: Non sum operata malum. Super quem locum eleganter Ambrosius ait: »Non dicit soluta sum, dimissa sum, tecta sum, lota sum; sed  confidenter loquitur: non sum operata malum: non sum que fueram, alia facta per te, qui uertis impium et non erit.« Sane tale est illud: Preter Dauid, et Ezechiam, et Iosiam, omnes peccauerunt .

Non enim Dauid iste est ille qui peccauit, sed alius sine dubio per illum factus, qui uertit impium et non erit. Nec solum adnumeratur Dauid illis qui non peccauerunt, sed etiam preponitur; ut etiam quodammodo dignior ostendatur. Sic et in sanctorum inuocationibus Maria Magdalena non solum connumeratur uirginibus, sed etiam preponitur uniuersis; pro eo uidelicet quod tam eleganter tersit os suum, ut pateat tam Deo quam hominibus, nunquam antea comedisse. O quam bene  tergebat os suum, quando osculabatur pedes Domini, rigabat lacrymis, tergebat capillis, et unguento ungebat!  Ecce quare Filius Dei maluit in Scripturis sepius appellari filius Dauid, quam filius Abraham: ut uidelicet ex hac appellatione spem certissimam peccatores conciperent plenissimam ueniam consequendi. Propterea merito bene dicitur filius Dauid, et tanquam Rex et Saluator suscipitur, non solum a puerili innocentia, sed etiam a turba utriusque sexus, et omnis etatis, uocibus propheticis exclamante: Hosanna filio Dauid! Benedictus qui uenit in nomine Domini, Rex Isrel. Omnis rex dominus est, sed non omnis dominus rex. Omnis autem dominus tantum debet esse saluator, quantum et dominator. Omnis enim  dominus statuitur ad saluandum pro posse suo illos uel illas, quibus dominatur: excepto tamen regno Satane, in quo omnes prepositi et omnes satellites constituuntur ad perdendum. Nam, ut ait Tertullianus, »demonum operatio est hominis euersio.« Malitia spiritualis a primordiis auspicata est in hominis exitium. Quanto magis autem nobis, tanto magis etiam sibimetipsis aduersantur; quia quantus in eis est conatus deceptionis humane, tantus et profectus est damnationis proprie; sed tantus in eis est furor in iudicem, ut parui ducant quantumlibet onus supplicii, dummodo uideant homines ad paria supplicia perurgeri: et idcirco desperata conditio illorum ex predamnatione solatium reputat fruende interim malignitatis occasionem  de pene mora; quamuis nec interim sine pena sint, et ipsa multiplici et grauissima; sed leue estimant quidquid tolerant, dummodo ad decipiendos homines ex libitu discurrant. Igitur omnes homines qui suos subditos ledunt, de regno Satane sunt. Non est potestas, nisi a Deo; que autem sunt, a Deo ordinate sunt . Omnis autem diuina ordinatio in rebus humanis humane salutis est procuratio; qui omnes homines uult saluos fieri, et ad agnitionem ueritatis uenire. Nemini mandat Deus impie agere: facit tamen, id est permittit, aliquando regnare hypocritam propter peccata populi; uel quia talem regem tales merentur subditi; uel quia tale regnum, tales peruersi. Igitur omnis dominus a Deo super homines constituitur ad saluandum,  id est ad disponendam subditorum salutem. ue autem illis, qui sua dominatione abutuntur in alios, ad illorum uel propriam perniciem, ut Alexander, qui nil saluare nouerat, sed omnia destruere: quod etiam natiuitatis eius certissimum premonstrauit presagium. Ea namque nocte qua natus est, non solum terra mota est, et tonitrua magna facta sunt, sed etiam de celo ueri lapides cecidere, significantes utique, quod ille puer qui natus erat, lapidare homines ueniebat. Tales sunt hodie multi dominantes in clero uel in populo, turbatores pacis, hostes iustitie, dilapidatores rerum, lapidatores hominum: qui sic in prouinciis debacchantur, ac si ad flagellandum Iob egressus sit  Satan a facie Domini. Sic conuersantur inter eos quibus prepositi sunt, ac si ad tedas in facinus excitandas mittantur ab inferis Tisiphone uel Megera. Apud hos iudicium nichil est nisi publica merces, uixque tenent lacrymas, cum nil lacrymabile cernunt. Omnium sane dominorum nomen uenerabile esset in populo, si tanta impleretur sollicitudine, quanta petitur ambitione; si iuste iudicarent, si prodesse quam preesse mallent; si exactionibus parcerent; si proiicerent auaritiam ex calumnia, et excuterent manus suas ab omni munere, nec omnem questum pietatem putarent. Omnis dominus subditorum suorum et res et corpora saluare et seruare debet. Ubi tamen inuenietur inter mortales  Dominus, qui uel ista semper saluare possit?


Non domus et fundus, non eris aceruus et auri,
Aegroto domini deduxit corpore febres. 

Ponatur tamen quod omni homini salua sint hec duo, scilicet corpus et possessio: quid proficit homo, si uniuersum mundum lucretur; anime uero sue detrimentum patiatur?  Solus ergo ille uerus Dominus est, qui uerus Saluator est, id est qui animas, et corpora, et res in eternum seruare potest. Nam si de animabus constat, ergo et de corporibus et rebus. Nonne anima plus est quam esca: et corpus plus quam uestimentum? Qui potest quod maius est, utique et quod minus. Seruat Christus animas Elie et Enoch, ne corpora sua relinquant;  qui iam per tot annorum millia in eisdem corporibus sine ulla perturbatione uixerunt. Saluauit olim in deserto 40 annis Iudeorum corpora et indumenta: et per tantum temporis spatium non fuit in tribubus eorum infirmus, et uestimenta eorum non sunt attrita. Hic autem non temporalem nobis, sed eternam salutem attulit, et animas nostras saluari docuit per fidem et obedientiam mandatorum; corpora per mortificationem membrorum, res per sustentationem pauperum. De primo: Fides tua te saluum fecit . Et: Si uis uenire ad uitam, serua mandata . De secundo: Nisi granum frumenti cadens in terram mortuum fuerit, multum fructum affert ; et Apostolus: Mortificate membra uestra, que sunt super  terram ; et rursus: Quod seminas, non uiuificatur, nisi prius moriatur . Augustinus: »Frumentum si seruas, perdis; si seminas, renouas.« De tertio: Thesaurizate uobis thesauros in celo, ubi nec erugo, nec tinea demolitur; et ubi fures non effodiunt, nec furantur . Item Augustinus: »Manus pauperum gazophylacium Christi sunt.« Anima per fidem uiuit, corpus per penitentie sationem resurgit, res per eleemosyne largitionem non perit. Benedictus ille Dominus, qui sic saluari docuit nos, et nostra. Benedictus qui uenit in nomine Domini. Hoc nomen Dominus significat quasi dans munus. Quod munus, uel quantum dat iste Dominus? Omne bonum, et summum bonum. Ego, inquit, ostendam tibi omne bonum  . Omne datum optimum, et omne donum perfectum desursum est . Benedictus ergo qui uenit in nomine Domini, Rex Isrel. Super hunc locum ait Augustinus in Ioannem scribens: »Quid magnum est Christo Regi Angelorum, regem esse Iudeorum?« Neque enim rex est Christus ad exigenda tributa, aut congregandos exercitus, hostesque debellandos: sed Rex Isrel est, quia mentes regat, et ad regna celorum credentes, sperantes, amantesque perducat. Quod ergo Filius Dei equalis Patri Rex Isrel uoluit esse, dignatio fuit, non promotio: miserationis indicium, non potestatis augmentum.

Notandum tamen, quod tribus in locis legitur in  Euangelio Christus Rex appellatus; et ibi maxime, ubi minime secundum homines apparebat eiusdem regie maiestatis insigne. Ut enim paucis omnia comprehendam, appellatus est Rex iacens in presepio, sedens in asino, pendens in patibulo: et hec omnia quid ad regem, Deus bone? Quid regi et presepi? Quid principi et subiugali? Quid imperatori et cruci? Nonne primum iumentis, secundum infimis, tertium parari solet maleficis? Ubique tamen, si sit qui bene consideret, uera regie maiestatis iusignia monstrata sunt. Superius diximus, quod omnis dominus et rex saluator debet esse eorum que sub eius dominio constituta sunt; quoniam ad ea seruanda pro iure constituitur. Nunc igitur uideamus, que signa Saluatoris fuerint iacentis  in presepio, sedentis in asino, eiusdemque pendentis in patibulo. De primo signo dicit angelus ad pastores: Natus est enim uobis Saluator, qui est Christus Dominus in ciuitate Dauid. Inuenietis infantem positum in presepio . Ecce quale signum Saluatoris, infantia in presepi. Infantile silentium neminem accusat, infantilis imbecillitas neminem percutit, fenum in presepio iumenta reficit. Significabat ergo infans iste positus in presepio, quod non uenerat peccatores accusare, uel punire, sed tolerare, et eis parcere, et animas penitentium feno carnis sue reficere. Et hoc est Saluatorem esse, uere regere, et esse dominatorem. Magi tamen aliud signum regie maiestatis eius protulerunt, dicentes: Ubi est, qui natus est Rex  Iudeorum? uidimus enim stellam eius in Oriente . Et ut demonstrarent quantus Rex esset, subsequuntur, et dicunt: uenimus adorare eum . uere enim stella nouiter creata, et noua claritate, et regia magnitudine nouum hominem significabat, et nouum regem non solum dominatorem hominum, sed et creatorem stellarum, et ideo ab omnibus hominibus, etiam a regibus adorandum. Clementie uero maximum signum fuit in sessione asini: iuxta illud propheticum: Exsulta, filia Sion, iubila, filia Ierusalem. Ecce Rex tuus uenit tibi iustus, et Saluator ipse pauper, et ascendens super asinam, et super pullum filium subiugalis . Hinc est illud Ambrosianum  :

 O quam stupenda pietas!
Mira Dei clementia,
Sessor aselli fieri
Dignatur auctor seculi.

Plane ita sessio significauit et sessoris Regis mansuetudinem, et mansuetorum salutem. Ad hoc ueniebat, ut mansuetorum et humilium sessor fieret: ut iugum suum suaue, et onus suum leue mansuetis imponeret; quatenus sub iugo Christi suauiter et recti incederent, qui sub iugo diaboli prius infeliciter curuabantur, ut scriptum est: Incuruare, ut transeamus . Beatus plane, qui potest dicere cum Psalmista: Ut iumentum factus sum apud te: et ego semper tecum . Beatum  iumentum, quod Saluatorem portat, quod iehsu equitat, quod Christus insidet, quod Messiam sustinet, quod unctionem suauitatis et sanitatis redolet, quod apostolorum uestimentis tegitur; cuius pedibus flores sternuntur, quod a seruitute plurimorum dominorum iugum peccati excussit, quod a uinculis peccatorum manus apostolica iam exsoluit, quod uni Deo se subiicit, quod ad eterne pacis uisionem perducit. Signum quoque dominatricis potentie erat clamor ille repentinus, atque propheticus, ex ore infantium et lactentium laudem perficiens Saluatoris; quorum linguas in laudem Regis nostri faciebat disertas, non humana doctrina, uel naturalis industria, sed gratia Spiritus sancti per illorum testimonia credibilia uirus inimicum  destruens, et ultorem, id est Scribas et Phariseos mirabiliter confundens: qui quasi in ultionem legis Iudaice inimici ueritatis et hostes iustitie facti erant. Denique signum illud magnum omnipotentie, quod nuper factum fuerat in suscitatione Lazari quadriduani de sepulcro ad uitam mirabiliter reuocati, precipua causa erat propter quam turba cum ueneratione et deuotione Christo obuiam ueniebat. Sic enim dicit Euangelista: Propterea et obuiam uenit ei turba; quia audierunt eum fecisse hoc signum . O uere signum magne penitentie, mortuum in sepulcro iacentem; et per dies quatuor in fetore saniei sue manentem non solum uite, sed etiam incolumitati perfecte subito restituere; et hoc sola uirtute uocis huius  qua clamauit, uoce magna: Lazare, ueni foras de claustris sepulcri, ubi homines te posuerunt, et statim, inquit, prodiit qui erat mortuus, ligatus manus et pedes institis . Sed quid mirum, quando ille iusserat, qui claues habebat mortis et inferni? Ecce que signa regalis potentie, que regie maiestatis insignia secum deferebat, qui tam mansuetus et humilis super asinum ueniebat. Nam se Dominum maiestatis esse non tacuit, qui se templi Dominum appellauit, dicens: Scriptum est, quia domus mea domus orationis uocabitur; uos autem fecistis illam speluncam latronum . Factoque flagello de funiculis, omnes uendentes et ementes eiecit de templo, significans unumquemque suorum  peccatorum funibus constringendum; et non alio flagello quam suorum ipsius peccatorum merito de cetu sanctorum eiiciendum. Super quem locum dicit Hieronymus. »Inter omnia signa uidetur hoc mirabilius, quod unus homo ad flagelli uerbera tantam eiecerit multitudinem illorum, quorum lucra destruebat in eum seuientium.« Et addit: »Igneum enim quiddam atque sidereum radiabat ex oculis eius, et diuinitatis maiestas lucebat in facie.« Porro in die passionis sue ter appellatus est Dominus Rex, et ter ei est regibus honor exhibitus, semel irrisorie, et bis assertiue. Irrisorie a militibus Pilati presidis, deferentibus ei cum irrisione honorem regium; assertiue ab ipso Pilato scribente  titulum, et a latrone penitente et confitente: Memento mei, Domine, dum ueneris in regnum tuum . Uterque enim Pilatus et latro Christum regem esse testatus est; ille scribendo titulum triumphalem, et scripturam confirmando, dicens: Quod scripsi scripsi : iste confitendo, et regiam clementiam implorando, dicens: Memento mei, Domine, dum ueneris in regnum tuum. Sciendum tamen, quod illa militum illusio huic eidem ueritati testimonium triplex, quamuis ignoranter perhibuit. In illa enim illusione duo ualde magna, et ad nostram eruditionem omnino necessaria significabant milites nescientes, id est honorem mundi uanum esse, et honorem Christi uerum esse. Omne regnum et imperium huius mundi caducum  est et fragile breuitate temporis, pungitiuum et triste molestia sollicitudinis, igneum et terribile exspectatione iudicii grauioris. De primo scriptum est: Omnis potentatus breuis uita . Ecce reuera sceptrum arundineum, quod leuiter frangitur. De secundo: Reges et principes huius seculi moles rei mediocriter malos esse non sinit. Ecce reuera diadema spineum, quo caput gestantis molestissime pungitur. De tertio: Potentes potenter tormenta patientur; et fortioribus fortior instat cruciatio . Ecce reuera chlamys coccinea, et uestimentum igneum, quo corpus induti totum comburitur.

Hec autem omnia honorem Christi regium ueraciter exprimebant. Nam sceptrum arundineum significabat  ipsum esse, qui scripsit in cordibus hominum legem iustitie, et qui redditurus est unicuique iuxta opera sua : nam arundine scribere solemus et mensurare. Corona spinea significabat Christum esse, qui perfecte peccatum uicerat, et perfectam de peccatis uictoriam reportabat. Nam peccatum non fecit, nec inuentus est dolus in ore eius . Nec solum peccata, sed etiam peccatores semper triumphat Dominus; aut ipsos conuertendo misericorditer, aut iuste eternaliter puniendo. Porro uestimentum eius purpureum tria significabat: immortalitatis decorem precipuum, summe potestatis honorem regium, quo resurgens a mortuis caro eius ornata est, et  similis decoris commune participium, quo sancta Ecclesia in die iudicii circum ornanda est, et precipue sanguinis eius pretiosissimi roseum lauatorium, quo in die passionis eius redempta, et abluta, sicut predictum fuerat in preclara prophetia Iacob, in benedictione filii sui Iude. Lauabit in uino stolam suam: et in sanguine uue pallium suum . Stola ornamentum, ut aiunt, matronale significat corpus Christi, scilicet Ecclesiam, quod et per pallium designatur; quia Ecclesia ornamentum Christi est atque uestimentum. Unde scriptum est: His omnibus uelut ornamento uestieris . Sanguis autem uue sanguinem Christi significat, qui secundum humanitatem uitis uera est, in qua palmites manentes ferunt fructum multum; secundum  diuinitatem agricola non exterius culturam adhibens, sed interius dans incrementum. Et bene sanguis Christi uinum dicitur, et lauacrum: uinum, quia letificat; lauacrum, quia mundat, abluit et sanctificat; iuxta illud: Qui dilexit nos, et lauit nos a peccatis nostris in sanguine suo . Alibi dicitur: Si abluerit Dominus sordes filiarum Sion, et sanguinem Ierusalem lauerit , etc. Hic per sanguinem peccatum designatur, O sanguinem uirtutis eximie, potentie singularis! Omnis alius sanguis sordidat et maculat: hic solus a sordibus abluit, a maculis emundat. O nouum fullonis genus, qui sanguinem sanguine lauat! Quid non poterit sanguis Creatoris omnium, si tantum potest sanguis quorumdam animalium? Legimus tres species  sanguinum potentissimas; hirci, mulieris menstruate, et muricis. Primus scindit adamantem lapidem durissimum; secundus dissoluit bitumen gluten tenacissimum; tertius tingit purpuram colorem optimum. Sane nil minus ab his, imo multo plus his habere debuit sanguis illius Agni, qui tollit peccata mundi, iuxta illud Apostoli: Si sanguis hircorum et uitulorum inquinatos sanctificat, etc. quanto magis sanguis Christi ! Ideo in huius sanguinis effusione, ad designandam eius abluendi et sanctificandi potentiam terra tremuit, infernus crepuit, sol expauit, petre scisse sunt. Et ut aliquid morale sanguines isti nobis eliciant, sciendum est quod toties in uirtute sanguinis Christi  adamas scinditur, quoties peccator obstinatus ad penitentiam emollitur; bitumen dissoluitur, cum inueterata iniuste libidinis consuetudo uiolenter dirumpitur; purpura tingitur, cum in tribulationibus et persecutionibus usque ad mortem pro iustitia certatur. Adamas scissus est in conuersione magorum, ut Cypriani et Darie; bitumen dissolutum in continentia fornicatorum, ut Bonifacii et Pelagie; purpura tincta in constantia martyrum, ut Laurentii et nostri Thome.



SERMO XII. IN RAMIS PALMARUM u.

Empti enim estis pretio magno: glorificate et portate Deum in corpore uestro . Predicator egregius tanquam iuris peritus conuenientissime  nostro iure nos conuenit; sciens nimirum hoc in usu esse apud omnes homines, ut tanto seruus in opere domini sit instantior, quanto altiori fuerit peculio comparatus. Idcirco nos hortaturus ad glorificandum Deum in precepti custodia, et ad eum portandum, in flagelli disciplina, premonere nos uoluit de semper cogitanda magnitudine pretii, quo sumus a Domino miserante redempti, dicens: Empti enim estis pretio magno. Sic Petrus: Non corruptibilibus auro et argento redempti estis; sed pretioso sanguine Agni immaculati Christi Iesu . Isaias: Gratis uenumdati estis et sine argento redimemini , Non ait, et gratis redimemini; sed sine argento, id est non corruptibili pecunia nunquam Deo placita; sed Agni mansueti  salutari uictima ab eo singulariter acceptanda. Empti estis pretio magno. Paulus dicit: Empti; Petrus: Redempti. Utrumque uerum est. Redempti sumus de manu inimici; empti de manu Dei. Redempti sumus de uana nostra conuersatione, ut non in illa remaneamus; empti sumus a Domino, ut iustitie seruiamus. Redempti sumus, quia prius uenditi fuimus; empti sumus, ne amplius uendamur. uere enim liber est, quem Filius ueritas liberat. Primus nos uendidit Adam, quando per culpam sue inobedientie nos omnes constituit filios ire, sicut scriptum est: Per unum hominem peccatum in hunc mundum intrauit et per peccatum mors. . Deinde nosmetipsos uendidimus, quando diabolo sponte consensimus, sicut dicit Dominus  per Isaiam: Quis est creditor meus, cui uendidi uos? Ecce in iniquitatibus uestris uenditi estis; in sceleribus uestris dimisi matrem uestram . Pulchre autem dictum est: Gratis uenundati estis , id est sine pretio et fructu aliquo: nichil enim peccando lucramur, nisi seruitutem et mortem, que peccati stipendium est, merces et fructus.

Nihil aliud habet diabolus, quod dare possit: adeo pauper est et inops, ut omni bono careat; adeo miser, ut omni malo abundet. O quanta stultitia, quanta infelicitas, tali Domino se uendere, qui nec se, nec alium potest adiuuare, nec sibi prodesse, nec alii. Nemo autem semel sub peccato uenundatus semetipsum redimere potest; quia peccati se seruum fecit, sicut scriptum est: Qui facit peccatum,  seruus est peccati , et adeo seruus, ut et si mente legi Dei consentiat, carne tamen contradicat: ideo non potest euadere peccati seruitutem, id est concupiscentiam, nec peccati stipendium, id est mortem et gehennam. Unde Augustinus super illum locum: »uirtus uero peccati lex. Auget, inquit, prohibitio desiderium operis illiciti, quando iustitia non sic diligitur, ut peccandi cupiditas eius delectatione uincatur. Ut autem sic diligatur, et delectet uera iustitia, nonnisi diuina subuenit gratia. Solus ergo ille potuit nos redimere, quem nemo alius potuit uendere; in quem peccatum non potest cadere, mediator scilicet Dei et hominum homo Christus iehsu, qui sic solus impleuit omnem iustitiam,  ut cum de peccato non posset argui, pro peccatoribus non reeusarit mori.« Idem Augustinus hom. De Incarnatione Domini: »Tantum te pressit humana superbia, ut te non posset nisi humilitas subleuare diuina.« Empti ergo fuimus a diabolo pretio nullo, sed redempti a Christo pretio magno; qui dedit semetipsum pro nobis pretium; non diabolo, qui nos gratis emerat, et gratis possidebat; sed Deo Patri suo, qui nos iuste uendiderat, id est uendi permiserat, iuxta illud Psalmiste: uendidisti populum tuum sine pretio , id est uendi permisisti. Et Moyses: Nonne ideo, quia Deus suus uendidit eos, et Dominus conclusit illos? . Sic enim dicitur Deus nos uendidisse  sicut Pharaonem indurasse, et conuertisse cor Aegyptiorum, ut odirent populum suum. Sicut autem a carne et sanguine uenditi fuimus, id est hominis carnali uoluptate; sic carne et sanguine redempti sumus, id est secundi hominis pia oblatione: qui idcirco naturam nostre mortalitatis assumpsit, ut haberet, quod pro nobis Patri offerret. Omnis pontifex, sicut ait Apostolus, ad offerenda munera et hostias constituitur , et ideo necesse est hunc habere aliquid quod offerat. Sed dicit hereticus: Quid pertinet oblatio carnis et sanguinis ad redemptionem anime substantia spiritualis? Quid est enim quelibet caro et sanguis, nisi caro et sanguis? Audi, miser: Non omnis caro eadem caro. Alia est caro uolucrum, alia caro piscium, alia iumentorum,  alia pecorum, alia bestiarum, alia reptilium . Omnis caro humana ex immundo concepta semine naturaliter immunda est, et sordida. Caro autem Christi, quia sine uirili semine sumpta est, et de uirgine, naturaliter purissima est; quia uero personaliter Deo coniuncta, etiam purgatissima. Unde Ambrosius  :

Culpat caro,
Purgat caro,
Regnat Deus,
Dei caro.
Quis potest facere mundum de immundo conceptum semine? Nonne tu qui solus es?  Subaudi, conceptus sine semine. Qui enim facit aliquid de nichilo,  potest facere mundum de immundo. Omnis sanguis humanus eo ipso quod est humor sanguineus inquinat et polluit. Sanguis autem Christi, quia sanguis Dei est, potentissime lauat et abluit, non dico maculas uestium, aut corporum, sed quod incomparabiliter maius est, animarum. Est enim sanguis Agni illius, qui tollit peccata mundi. Unde Ioannes in Apocalypsi: Qui dilexit nos, et lauit nos a peccatis nostris in sanguine suo . Unde Apostolus ad Hebreos optime argumentatur a minori, dicens: Si enim sanguis hircorum, et taurorum, et cinis uitule aspersus, inquinatos sanctificat ad emundationem carnis: quanto magis sanguis Christi, qui per Spiritum sanctum semetipsum obtulit immaculatum Deo, emundabit conscientiam nostram  ab operibus mortuis, ad seruiendum Deo uiuenti? . Et ne cui forte tanta uirtus carnis et sanguinis incredibilis uideatur, consideret, obsecro, carnem tiri serpentis, et hirci sanguinem. Nonne de carne tiri theriaca conficitur, que ueneni perniciem depellit a carne humana? Ergone de carne Dei non potuit confici medicina, que uenenum serpentis antiqui, id est peccati putredinem depellere possit ab omni anima? Unde scriptum est: Medicina omnium in festinatione nebule , id est antidotum salutis humane uere confectum est in triduana morte Christi; cuius caligo festinanter pertransiens, et accelerate resurrectionis illustri miraculo  uelociter euanuit, et potenter exsufflata est a cordibus fidelium; tenebras palpabiles crassioris ignorantie relinquens in cordibus superborum. Hec-enim nebula tam crassa fuit, ut etiam in cordibus discipulorum tempore passionis pene totum fidei lumen exstinxerit. Unde dicebant: Nos autem sperabamus, quia ipse esset redempturus Isrel . Sed, ut dixi, ista caligo Domino post resurrectionem illis apparente cito pertransiit, et in solis cordibus superborum remansit, qui Scripturis sanctis non uolunt credere; et ideo ad scientiam ueritatis non possunt peruenire. Sicut scriptum est: Nisi credideritis, non intelligetis . Nonne per hircinum cruorem frangitur adamantis inuicta durities? Ergone per Christi Filii Dei sanguinem  resolui non poterit peccatorum nostrorum quantalibet indurata glacies? Unde: et sicut in sereno glacies, soluuntur peccata tua . Idcirco Dominus ipse per serpentem eneum et hircum emissarium designari uoluit: quorum serpens leuatus in pertica, et respectus a turba sanabat in percussis morsus serpentium; hircus autem, cum in precatione pontificis peccata populi portabat in desertum. Serpens eneus nullam prorsus habebat ueneni perniciem; sed solam serpentis figuram et imaginem. Sic et Christus nullam habebat peccati corruptionem, sed solam carnis peccati similitudinem. Caro quoque eius, quia enea fuit, quia semper incorrupta permansit; ante passionem sine corruptione culpe, post passionem sine corruptione  pene. Propter quod dicebat Iob: Nec fortitudo lapidis fortitudo mea, nec caro mea enea est . Si figura passionis Christi tantum potuit in serpente eneo, quantum poterit ueritas in sanguine patientis effuso? Respectus illius sanabat morsus serpentium, respectus huius sanat peccata confitentium, et eis aperit paradisum: sicut dictum est ad latronem, culpam suam, et eius innocentiam simul et potentiam confitentem: Amen dico tibi, hodie mecum eis in paradiso . Dicat ergo Apostolus: Empti enim estis pretio magno . Ac si aperte dicat: Nemo magnitudinem huius pretii paruipendat; quia quanto altiori sollicitudine redempti sumus a mansuetudine Christi pendentis in  patibulo, tanto acriori districtione iudicandi sumus ab eius maiestate iam regnantis in celo. Unde Augustinus in quadam homilia. »De Incarnatione Domini.« Hinc intelligimus, quam graues estimet apud se Deus bumanorum criminum causas; propter quas non angelum, non archangelum, sed Deum Dei Filium misit ad terras. Et addit: »Quam grauis, et quam dura sit peccati conditio, prodit remedii magnitudo, quanta malorum discussio erit qua damnabuntur, sollicitudo indicat, qua redimuntur.« Hoc ipsum terribiliter probat Apostolus argumento a minori in Epistola ad Hebreos, dicens: Irritam quis faciens legem Moysi, sine ulla miseratione duobus uel tribus testibus moritur; quanto magis putatis deteriora mereri supplicia, qui Filium Dei  conculcauerit, et sanguinem testamenti pollutum duxerit, in quo sanctificatus est, et spiritui gratie contumeliam fecerit? Non ergo Filium Dei conculcemus, nec sanguinem testamenti pollutum ducamus, in quo sanctificati sumus, nec spiritui gratie contumeliam faciamus uoluntarie peccando, et nos iterum diabolo uendendo; sed glorificemus et portemus Deum in corpore nostro. Glorificandus est autem Deus tripliciter: corde, ore, opere. Corde, credendo; ore, confitendo; opere, uincendo. De primo genere glorificationis dixit Dominus ad Moysen: Quia non credidistis mihi, ut glorificaretis me in conspectu filiorum Isrel, non introducetis populum istum in terram, quam dabo eis . Est confessio duplex: criminis, et laudis. Unde: Confitebimur  tibi, Deus, confitebimur tibi . Confitebimur peccata nostra, confitebimur beneficia tua; nam per utraque glorificatur Deus. Unde Iosue ad Achan, qui furtum fecerat in anathemate. Fili mi, da gloriam Deo, et confitere quid feceris . Hoc de confessione criminis. De confessione laudis est hymnus ille angelicus, Gloria in excelsis Deo. De glorificatione operis ait Dominus in Euangelio: uideant opera uestra bona, et glorificent Patrem nostrum, qui in celis est . Et Apostolus: Siue manducatis, siue bibitis, siue aliud quid facitis, omnia in gloriam Dei facite . Sine ista tertia glorificatione operis alie due nichil sunt; quia et fides sine operibus otiosa et mortua est; nec est speciosa laus in ore peccatoris, qui opere  blasphemat. De talibus laudatoribus ait Dominus ad Phariseos: Hypocrite, bene prophetauit de uobis Isaias dicens: Populus hic labiis me honorat; cor autem eorum longe est a me . Cui simile est illud Ieremia: Prope es tu ori eorum, et longe a renibus eorum ; qui in luxuria uel pecunia delectantur, nichil turpius Dei laudatore.

Quale est enim ore Deum laudare, quasi celibem; et renes suos super terram trahere, quasi bufonem? Quale est, magnis uocibus predicare celestem patriam, et totis uiribus congregare terrestrem pecuniam? Illud faciunt clerici summis labiis, hoc autem imis medullis. Idcirco ne quis putaret glorificationem uocis illud magnis  uocibus, hoc autem totis uiribus sermonis sufficientia; subiunxit Apostolus dicens: Et portate Deum in corpore uestro . Glorificare Deum, sicut supra diximus, pertinet ad precepti custodiam; portare uero ad flagelli disciplinam. Nam portare Deum est flagella eius, et correptiones paternas non solum patienter, sed et libenter suscipere; et ex eis mores reprobos emendare. Nam qui flagellati a Domino se non corrigunt, disciplinam eius non recipiunt. Unde Dominus de talibus per Ieremiam conqueritur, dicens: Frustra percussi filios uestros, disciplinam non receperunt . Hinc est illud Apostoli ad Hebreos: In disciplina perseuerate: tanquam filiis uobis se offert Deus. Quis enim est filius, quem non corripiat pater?  etc. . Et ostendens pulcherrima ratione quare hanc disciplinam libenter suscipimus, subdit deinde: Patres quidem carnis nostre habuimus eruditores, et uerebamur eos: non multo magis obtemperabimus Patri spirituum, et uiuemus?  Et paulo post: Omnis disciplina in presenti uidetur non esse gaudii, sed meroris; postea autem fructum pacatissimum exercitatis per eam, reddet iustitie . Ut ait B. Cyprianus  duodecimus abusionis gradus est plebs sine disciplina, quam sic describit ipse: »Disciplina est morum ordinata correctio, et maiorum precedentium regularum obseruatio.« Et addit: »Corporis Christi tunica disciplina est Ecclesie. Qui extra istam est, alienus est a corpore Christi. Non scindamus  eam; sed sortiamur cuius sit. Non soluamus quidquam de mandatis Christi, sed unusquisque in quo uocatus est, in eo permaneat.«

Optime tunica Christi disciplina Ecclesie dicta est; nam semper Christus discipline tunica indutus fuit, et totus, ut ita dicam, inuolutus. Unde puer et seruus Domini nuncupatur. Pueri enim et serui semper in disciplina sunt. Unde B. Benedictus pueris custodiam et disciplinam adhiberi precipit, usque dum ad intelligibilem etatem perueniant. Et de seruo scriptum est in Ecclesiastico: Cibaria et uirga et onus asino: panis et disciplina, et opus seruo . De Domino autem scriptum est: Ecce puer meus electus, quem elegi:  posui super eum spiritum meum . Item: Seruus meus es tu, quia in te gloriabor . Item: Parum est ut sis mihi seruus ad suscitandas tribus Iacob, etc. . Seruo maleuolo tortura et compedes. Nihil hoc seruo melius, uel beneuolentius, nichil obedientius: et tamen contumelia et tormento interrogatus est super omnes seruos, et morte turpissima ac iniustissima condemnatus. Seruus sciens uoluntatem domini sui et non faciens digna, plagis uapulabit multis. Iste seruus omnia digna fecit, nichil egit perperam, nichil indignum; et tamen nemo alius tantis plagis uapulauit. uerberatus est enim non solum tanquam seruus ad questionem, sed etiam, ut uulgo dicitur, tanquam asinus ad pontem: quamuis ipsum pontem, id est mortis  angustiam libentissime pertransiret; pedetentim tamen, quia caro passibilis et infirma naturaliter horrebat mortem; sed spiritus promptus eam tanquam asinum mansuetissimum, et nimis oneratum onere peccatorum nostrorum prudentissime maturis passibus deducebat per pontem. Ex qua tarditate, id est maturitate factum est, ut iste asinus amplius grauaretur in suo corpore, ut nos melius ab onere leuemur. Cibaria huius asini, uel panis huius serui fuit obedientia. Unde: Meus cibus est, ut faciam uoluntatem Patris mei, qui misit me, et perficiam opus eius . uirga discipline patientia. Unde: Disciplina pacis nostre super  eum, et liuore eius sanati sumus . Onus eius et opus est iniquitatum nostrarum portatio, unde: Posuit in eo Deus iniquitates omnium nostrum . Denique ideo hodie Rex uirtutum, Rex glorie appropinquans loco passionis, cuius tempus appropinquabat, super asinum uenire dignatus est; ostendens se per hanc mansuetudinem non tam exhibiturum seruis suis seueritatem Domini, quam seruitutem et utilitatem domestici iumenti. Ipse est enim Samaritanus, qui uulneratum a latronibus miserans, et infusione uini et olei uulnera eius alligans, imposuit eum super iumentum suum, et duxit in stabulum . Asinus est iumentum nimis brutum; et ideo hoc genus iumenti insidere uoluit humillimus hominum ueniens nobis in  auxilium contra Regem superborum, debellaturus eum mansuetudine et obedientia; infirmitate carnis et stultitia crucis: cuius infirmum et stultum sapientius est et fortius non solum hominibus, sed etiam demonibus uniuersis. uenit ergo seruus noster, asinus noster, ut dorsum suum ponat ad flagella; disciplinam pro nobis suscepturus. Septem disciplinas pro nobis recepit, in flagellis, in colaphis facie uelatus, in sputis, in spinis, in clauis, in confossione lateris, in gustu fellis et aceti, quando dixit: Consummatum est , id est consummata sunt que de mearum passionum tolerantia predicta fuerant; consummate sunt discipline corporales, que mihi pro fratribus meis  iniuncte erant. Sic ergo Christus quasi iumentum tulit iugum nostrum, onus nostrum; implens prior illud mandatum, quod dedit per Apostolum suum: Alter alterius onera portate, et sic adimplebitis legem Christi . Quid ergo magnum est, si portamus Christum in corpore nostro, qui prius nos portauit in suo? Pro magno tamen habet, si dignemur eum ferre sessorem, tanquam subiugales, quem primum habuimus subiugalem, id est iugi et oneris nostri portiterem. Iugum nostrum penalis mortalitas, et necessitas moriendi.

Unde: Graue iugum super filios Adam, a die exitus de uentre matris, usque ad diem reuersionis in matrem omnium . Onus nostrum iniquitas  nostra, unde: Iniquitates mee sicut onus graue grauate sunt super me . Utrumque portauit Christus mortalis pro nobis factus, et pro peccatis nostris mortuus, iustus pro iniustis, ut nos offerret Deo, uulneratus propter peccata nostra, et attritus propter scelera nostra. uult ergo ut etiam ipsi iugum et onus eius feramus. Tollite, inquit, iugum meum super uos, et discite a me quia mitis sum et humilis corde. Iugum enim meum suaue est et onus meum leue . Tollite, inquit, iugum meum, sicut ego tuli uestrum: portate onus meum, sicut portaui uestrum. Iugum uestrum asperrimum, onus uestrum grauissimum.  Denique sub iugo et onere uestro toto corpore sanguinem sudaui, pertuli crucem, fudi cruorem, cruentaui carnem, animam exhalaui. At iugum, inquit, meum suaue est, et onus meum leue. Iugum meum lex mea, onus meum crux mea; lex mea dilectio. Iugum dicitur a iungendo, lex a ligando; dilectio est quasi duorum ligatio. Omnis enim dilectio ad minus inter duos est. Charitas non solum ligat hominem homini, et angelum angelo: sed etiam Deum angelo et homini, et angelum et hominem Deo. Deum ligauit homini per Incarnationis mysterium: hominem ligat Deo per uere fidei sacramentum, et hilaris obedientie suaue uinculum; quidquid enim hilaritas facit, suaue est. Unde Hieronymus: »Nihil amanti durum, nullus difficilis  cupienti labor est.« Ideo caritas dicitur ab angelo uinculum perfectionis, quia perfecte ligat, id est fortiter et suauiter. Cetera uincula quanto fortiora, tanto minus suauia; quanto suauiora, tanto minus fortia. Ferrum ligat fortiter, sed non suauiter: filum suauiter, sed non fortiter. Charitas autem quanto ligat fortius, tanto suauius: quanto suauius, tanto fortius; ideo uinculum perfectionis est, quia perfectissime ligat id est fortissime et suauissime. Quis nos, inquit, separabit a caritate Christi?  Quasi dicat: Nullus. Certus sum, quia neque mors, neque uita, etc., nec alia creatura poterit nos separare a caritate Dei  Ecce uinculi fortitudo inseparabilis. Ecce et delectatio incomparabilis. Quid mihi est in celo, et a te quid uolui super terram?  Mihi adherere Deo bonum est , supra omne bonum optabile, quia optabile tanquam summum bonum. Bene lex caritatis dicitur iugum et uinculum, quia ligat et iungit spiritum creatum suo Creatori. Dicitur etiam onus et crux, quia premit et cruciat carnem rebellem, et eam subiicit et subiugat suo spiritui. Sed hoc totum leniter et suauiter, tanquam onus leue, et crux suauis: quippe iuncta per totum sancti liquoris unguine, id est roseo Christi cruore, qui per omnes crucis dimensiones riuis largissimis emanauit. Non potest esse aspera neque grauis ad portandum crux inuncta, quam sacer cruor perunxit, fusus Agni corpore. In dedicatione Ecclesiarum cruces chrismate liniuntur,  quia spiritus adiuuat infirmitatem nostram, ut quantoslibet cruciatus pro Christo cum gaudio patiamur. Quod est autem gaudium uel glorificatio in tribulatione, nisi unctio in cruce? uide 12 cruces chrismate inunctas. Ibant apostoli gaudentes, etc. , Huius crucis latitudo est largitas dandi, et facilitas dimittendi; ut omni petenti se tribuat, et omnem iniuriam penitenti remittat. His duobus brachiis amplexatur nos Christus, et a nobis amplexari desiderat. Deus enim proprio Filio non pepercit, sed pro omnibus nobis tradidit illum. Quomodo non cum illo omnia nobis donauit? Ecce donandi largitas. De dimittendi facilitate est illud: Donantes uobismetipsis sicut et Dominus donauit uobis . uenite, ad me omnes qui laboratis et  onerati estis, et ego reficiam uos . Omnes allicit, neminem repellit. Omnem donat iniuriam, nil reseruat ad uindictam. Ideo clamat ad nos: Date et dabitur uobis; dimittite, et dimittemini. Eadem quippe mensura, qua mensi fueritis, remetietur uobis . Longitudo crucis est longanimis exspectatio, omnia sufferens, omnia sustinens. Suffert enim caritas omnia que crudeliter inferuntur; omnia sustinet, que fideliter promittuntur. Unde: Usque in finem sustinebit patiens, et postea redditio iucunditatis . Sufferentiam Iob audistis, et finem Domini uidistis. Ecce beatificamus eos, qui sustinuerunt. ue qui sustinentiam perdiderunt . Sublimitas huius crucis est celeste desiderium corda nostra sursum leuans; profundum  timor castus corda nostra penetrans, et nos semper in humilitate conseruans. Deum ergo in corpore nostro portabimus, si illud Apostoli preceptum impleamus: Alter alterius onera portate . Quod nobis prestare dignetur, qui hanc legem primus adimplendo, onera nostra portare dignatus est, iehsu Christus Dominus noster. Amen



SERMO XIII. IN PASCHA,

Exsurge, gloria mea, exsurge, psalterium et cithara: exsurgam diluculo . Exsurgamus ergo tandem aliquando, Scriptura nos hortante et dicente: Hora est iam nos de somno surgere: nunc enim propior est nostra salus quam cum credidimus . uere propior est: quando ostensa  est iam nobis uia, aperta est ianua, parata est mensa, uox turturis audita est. Ostensa est uia peregrinis, aperta est ianua mendicis, parata est mensa famelicis, uox turturis facta est amicis. Ostensa est uia discipline, siue obedientie, aperta est ianua misericordie, siue indulgentie, parata est mensa epulantis, et ad epulas inuitantis Sapientie, uox turturis audita, ut iucundemur. uia trium dierum professio est ordinis in quo tria profitemur: stabilitatem in loco, conuersionem, hoc est correctionem morum, obedientiam secundum Regulam. Stabilitas in loco, est non moueri de loco sine presidentis imperio: nam qui iussus locum mutat, non perdit stabilitatem, quia obedientiam  seruat. Conuersio morum, est euersio uitiorum, et uirtutum plantatio. Obedientia secundum Regulam, est non tarda, non trepida, non murmurosa, non tepida; sed uelox, serena, hilaris, et feruida; et hoc tantum in duris et contrariis rebus, et carni non placentibus. Nam in uoluptuosis et nichil in se penitentialis amaritudinis habentibus, et tarde ac tepide obediendum est, si res ipsa citra peccatum est.

Si autem sine peccato transigi non potest, obediendum est Deo, magis quam hominibus. Nihil enim homo debet homini, nisi salua innocentia. Hec igitur est uia, ambulate in ea uia in principiis arcta et ardua, sed post principia lata et spatiosa, facilis et plana: in utrisque autem pulchra et  recta . Ut enim ait legislator noster  , uia uite non nisi angusto initio incipienda est; at deinde dilatato corde inenarrabili dulcedine curritur, iuxta illud Psalmiste: uiam mandatorum tuorum cucurri, cum dilatasti cor meum . Porro arcta uia iumentum nimis incrassatum non uehit; ardua uiatorem oneratum non prouehit; uia pulchra inquinatum nil admittit, recta non transmittit erroneum. Equus incrassatus cito recalcitrat; uiator oneratus cito fatigatus ab itineris labore cessat. uir immundus quidquid tangit polluit, et tanquam ouis morbida omnem gregem contaminat; erroneus autem cum ratione nunquam concordat. Incrassantur gulosi, onerantur auari, polluuntur luxuriosi, errant uagabundi, et  uagantur errabundi omnes heretici et inconstantis animi. Hec uia nobis ostensa est in itinerario Iesu Christi dupliciter, uerbo et exemplo. uerbo nobis ostensa est arcta uia, cum dixit uidete, ne grauentur corda uestra in crapula et ebrietate, et curis huius uite . Exemplo; cum ieiunat quadraginta diebus et quadraginta noctibus, et cum discipuli eius tanta arctabantur esurie, ut ambulantes per sata spicas uellerent, et uulsas et confricatas ambulando manducarent. uia ardua nobis ostensa est uerbo, cum dixit: Si quis non renuntiauerit omnibus que possidet, non potest meus esse discipulus ; et iterum: Si quis non baiulat crucem suam quotidie, et sequitur me, non est meus discipulus . Ecce solam crucem ferre  iubemur, et quidquid est aliud, habere prohibemur. Quesitum est aliquando a quodam demone per hominem obsessum loquente de monacho proprietatem habente, quid de tali monacho sibi uideretur. Qui respondit: Monachus qui habet obolum, non ualet obolum. Nemo, ait philosophus quidam, cum sarcinis enatat. Ego autem dico, quod multo magis nemo cum sarcinis uolat. Omnis pecunia, omnis terrena possessio, quidquid habetur supra uictum et uestitum, quo contenti esse iubemur, onus est. uia pulchra nobis ostensa est per uerbum; quando ab incarnata Dei Sapientia datum est mundo perpetue uirginitatis consilium, dicente Domino: Sunt eunuchi, qui se castrauerunt propter  regnum Dei, qui potest capere capiat ; et Apostolus precipuus: De uirginibus autem preceptum Domini non habeo: consilium autem do . Ostensa est nobis hec eadem uia per Christum, quando ipse Dei Filius dignatus est nasci de uirgine; ac dilecto uirgini discipulo etiam commendare dilectam matrem et uirginem moriendo in cruce. Hec pulchritudo uie nichil patitur immundum. Si ergo omnis immundus secundum legem Moysi a sanctorum castris eiicitur; quam merito secundum seueritatem Patrum nostrorum omnis immunditia non solum in opere, sed etiam in quolibet signo aut uerbo a conuentu sanctorum  corporaliter eliminari iubetur! uia recta nobis ostensa est uerbo, quando dictum est: Hec autem scripta sunt, ut credatis quia iehsu est Christus Filius Dei, et ut credentes uitam habeatis in nomine eius . Ostensa est nobis per exemplum; quando ille qui sic uixerat, et sic docuerat, uidentibus discipulis eleuatus est, et nubes suscepit eum ab oculis eorum. Hec igitur est uia, ambulate in ea. Beati immaculati in uia qui ambulant in lege Domini . In hoc loco sub nomine macule omne impedimentum comprehenditur, id est crassitudo et onus, immunditia et error. Beati, inquit, immaculati in uia. Quam uiam dixerit, exposuit, cum subiunxit: Qui ambulant in lege Domini. Immaculati ergo in uia sunt, qui nec incrassantur  per gulam, nec onerantur per auaritiam, nec polluuntur per luxuriam, nec per heresim errabundi uagantur. Sicut autem ostensa est nobis uia, sic aperta est nobis ianua. Quibus aperta? Latroni, neganti, peccatrici, homicide, apostate, septem demoniis subiecte; sed latroni confitenti, apostate amore flenti, peccatrici ualde diligenti. In latrone confessio, in Petro contritio, in peccatrice diligens satisfactio, uel satisfaciens dilectio commendatur. Idcirco autem tres istos maximos peccatores maxime numeraui, ut nullus peccator quantumlibet maximus, de aperienda sibi misericordie ianua desperaret. Parata est etiam nobis mensa, id est sacrosanctum altare, in quo agnum Paschalem comedamus. Sic autem comedendus est. Renes, inquit,  uestros accingetis, calceamenta habentes in pedibus, baculos tenentes in manibus, et comedetis festinanter. Est enim Phase, id est transitus Domini . Caput cum pedibus et intestinis uorabitis. In accinctis renibus carnis castigatio, in calceatis pedibus mortis appetitio, uel affectuum nostrorum munitio; in baculis in manibus operis rectitudo, aut certe iudicii eterni assidua meditatio. Quod iudicium quasi baculus est, quia regit et percutit, sustentat, et prosternit. Utrobique baculus rectus, quia reddetur unicuique quod rectum est. Caput huius agni est potestatis diuine sublimitas; pedes humane dispensationis humilitas; intestina in utraque natura uiscera pietatis. Hec omnia  uoranda sunt, id est credenda firmiter, adoranda simpliciter, deuote et medullitus honoranda. uox turturis audita est in terra nostra, hec scilicet: Exsurge gloria mea, etc. uox turturis est, id est uox Patris suum comparem, id est sibi cequalem Filium, uelut plangentis, dicentisque: Fili mi, gloria mea, cecidisti in contumeliam, exsurge in honorem; Fili mi, psalterium meum, id est laudem meam sonans a superiori, cecidisti in confusionem, exsurge in gloriam; Fili mi; cithara mea, id est laudem meam sonans ab inferiori, cecidisti in passionem et mortem, exsurge in immortalitatem impassibilem. Catulus leonis Iuda; ad predam ascendisti,  Fili mi: quis suscitabit eum?  Quis de angelis, uel archangelis? Non Michel, non Gabriel, non Raphel, non alius ullus. At se ipsum potuit suscitare, iubente ac dicente Patre: Exsurge gloria mea, exsurge psalterium, et cithara, ipsoque respondente: Exsurgam diluculo. Dixit ergo, et fecit, quia eius dicere facere est. Ecce resurrexit, et adhuc non solum cum Patre est, sed etiam nobiscum fratribus suis, et erit omnibus diebus, usque ad consummationem seculi. Possunt etiam uerba ista Patris non solum de Filio eius unigenito, sed etiam de ultimogenito intelligi. Habet enim filios tres: unum unigenitum, alterum primogenitum, tertium ultimogenitum. Unigenitus est Dominus noster iehsu Christus; primogenitus  populus Isreliticus in electis Patribus; ultimogenitus populus Christianus. Ad nos ergo loquitur dicens: O Fili mi, popule Christiane, gloria mea per remissionem peccatorum gratuitam; psalterium meum, annuntiando laudem meam; cithara mea, confitendo iniquitatem tuam. Omnes, inquit Apostolus, peccauerunt et egent gloria Dei, iustificati gratis per gratiam ipsius . uel gloria mea, uiuendo sapienter; quia gloria patris est filius sapiens: psalterium meum, uiuendo concorditer; nam pacem summa tenent: cithara mea, agendo uiriliter, et sustinendo patienter. uel gloria mea per redemptionem, psalterium meum per dilectionem, cithara mea per carnis mortificationem. Nam redempti sumus in gloriam et laudem eius. In  psalterio decachordo psallimus, cum proximum diligimus. Omnis enim lex in hoc sermone instauratur, Diliges proximum tuum, sicut te ipsum . Igitur monachordum dilectionis ualet decachordum legis. Citharizamus, cum carnem mortificamus. Exsurge, id est ex terra usque ad celum surge: querendo que sursum sunt, sapiendo que sursum sunt. Respondet Christianus: Exsurgam diluculo, id est mox ut sol iustitie mihi ortus fuerit, et radiis gratie sue mentem meam afflauerit: ut a terra me suspendat, ut post se me trahat, ut ad celum me pertrahat, et ad se ipsum me tandem accipiat. Sic ipse discipulis promisit, dicens: ueniam ad uos, et accipiam uos ad me ipsum: ut ubi  ego sum, et uos sitis . Quod ipse nobis omnibus prestare dignetur: qui hodie nouus auctor resurrectionis, ab inferis resurrexit. Amen.



SERMO XIu. IN ASCENSIONE DOMINI I.

In uelamento alarum tuarum exsultabo . Bone Iesu, qui me sub umbra alarum tuarum protegis, qui mihi obumbras scapulis tuis, qui in odore unguentorum tuorum me trahis, qui obuiis manibus et in ulnis tuis me suscipis, tu me hodie doces sublimiter in celum post te uolare, qui me prius docuisti humiliter in terra post te ambulare. Cum essem paruulus, sapiebam ut paruulus, cogitabam ut paruulus : nunc autem de profectu sapientie et etatis, et gratie grandescens,  sapientiam loquor et audio inter perfectos. Ad utraque nos, Domine, instituisti, tunc gallina, nunc aquila: tunc paruulus cum paruulis dixisti de paruulis: Sinite paruulos ad me uenire; talium est enim regnum celorum : et puerum statuisti temetipsum in medio, et sic uenisti querere quod perierat, sic sollicitus mei. Quesiuit me diabolus, et inuenit, et circumuenit. Quesiuit me Christus; inuenit, et subuenit. Quesiuit me diabolus per serpentem non diabolum; sed diabolo nescienter plenum: et in luce me inuenit, et seduxit. Quesiuit me Deus per angelum non Deum, sed Dei bonum nuntium; et in umbra me inuenit, sed non reduxit. Postea Deus per hominem non Deum, sed hominem purum, quamuis prophetam magnum,  scilicet Moysen, quesiuit me, et inuenit me in luto et latere laborantem molli et effeminata luxuria, dura et obstinata malitia diabolo seruientem; et inuenit et eduxit, sed ad quietem non perduxit. Tandem Deus per hominem Deum, id est per Iesum Christum me quesiuit, inuenit, duxit, et induxit in montem sanctificationis sue. Sed duxit ut gallina pullos suos congregans sub alas et fouens, quesiuit scalpuriens, et domum subuertens, et uniuersum stratum eius in infirmitate uersans; quasi abbas scrutans lectos monachorum, non qui iam erant, sed qui esse debebant, propter opus peculiare, ut inueniretur: sic gallina super pullos suos contracta, docuit nos sobrie, et iuste, et pie uiuere in terra sub alis suis, que sunt exemplum uite, et  uerbum doctrine, humilis utriusque. Ut paruulus cum paruulis conuersabatur, ut paruulus cum paruulis loquebatur, terrena docens, id est usum sacramentorum, in terra duntaxat exercenda; nondum fructum terre sublimem, et in celo percipiendum proponens, quibus dixit: Multa habeo uobis dicere, sed non potestis portare modo  Sic quesiuit in puluere puluerem, et in puluere margaritam; puluerem, qui apparebat; margaritam, que latebat: et tandem quem quesiuit, inuenit in terra deserta, in loco horroris et uaste solitudinis; id est in carne corrupta, sed ineuitabili necessitate mortis, in sensuum interiorum corruptione: uere solitudo uasta, in qua solus erat uastatus  homo; solus sine uero, sine bono, sine seipso, sine Deo; nesciens unde ueniat, aut quo uadat, tam principii sui, quam finis ignorans. Hinc eius consilium infatuatum, iudicium reprobum uel falsatum, desiderium corruptum. Consilii est discernere inter bonum et malum, commodum et incommodum; iudicii inter iustum et iniustum, uerum et falsum, tanquam inter lucem et tenebras: desiderii inter iucunda et tristia, amara et dulcia: et sic in se retorsit triplex ue propheticum, ue qui dicunt bonum malum, etc.  Sic ignorans seipsum abiit post gregem sodalium suorum, presentibus intendens, non ad futura se extendens; primum bonum uinum ponens, non rerum exitus prudenter metiens; quia cuius finis bonus uel maius  est; ipsum quoque bonum uel malum. In his inuenit homo Deus hominem non Deum, et more galline circumduxit eum, et docuit, et custodiuit quasi pupillam oculi sui. Circumduxit undique naturam purgans, adiectiua tanquam superflua amputans et circumcidens; circuiens et immolans carnis uitia, et impiorum qui in circuitu ambulant uestigia delens. Sapientia namque non solum terram circuit, sed et gyrum celi: circumduxit eum, et circumduci docuit, et custodiuit carnem, ut gallina; mentem, ut aquila. Ignis autem eum precedit, et inflammat in circuitu inimicos eius; ignis uidelicet terroris, qui semper in sensu cogitat circumspectionem Dei; quem caritas foras mittit ad custodiam, quo secure quiescat intus in lectulo cum  Salomone suo. In hunc modum circumduxit per timorem, docuit per spem, custodiuit per fidem. Docet mortem non timendam, sed per eam potius transeundum ad uitam; ut iustus gaudeat uehementer, cum inuenerit sepulcrum, quia cum se consumptum putauerit, orietur ut Lucifer. Quam dulcis somnus, ubi hereditas Domini, cum de curru transferetur ad currum more regio, de sub alis galline super humeros aquile. Egredietur de prelio mortis dolore percussus, et ipsi morti moriturus reuertetur in regnum suum, iuxta illud: In letitia egrediemini, et in pace deducemini . In hac spe docet Deus hominem scientiam, quem tandem custodit per fidem, sicut pupillam oculi sui. Sine fide uirtutes oculos habent, sed pupillam non habent:  nesciunt quo dirigant intentionem, quo deuotionem, quo orationem; sed sic currunt quasi incertum; et sic pugnant, quasi erem uerberantes. Idola oculos habent, sed non uident, quia pupillam non habent. Sic Deus per fidem custodit et dirigit consilia, iudicia et desideria; ne deuient et exorbitent a bono et uero, utroque iucundo. Sic sic gallina nostra pullis suis terram desertam, in qua non inuenit Apostolus bonum, sed spinis et tribulis obsitam conuertit in hortum deliciarum, iuxta illud: Terra illa deserta facta est ut hortus uoluptatis ; locum horroris conuertit in portum salutis, ubi Christus stat in littore. Tunc erit mors tua pretiosa, et mori lucrum ;  cum suscipientes te angeli sancti reuertentem de mari, prius in conuersione tua gauisi, merces exoticas et pretiosissimas exponentes de manu tua, et in fluctibus acquisitas stabilient in conspectu Domini, cuius multiplicasti pecuniam: et propter pauca stabiliet te super multa. Nauis ista regularis est disciplina. Sic Dominus in humilitate nos circumduxit, et docuit, et custodiuit, quasi dicens: Terrena tanquam paruulis dixi uobis: amodo celestia dicam uobis, et credetis, dicetisque: Et si cognouimus Christum secundum carnem; sed nunc iam non nouimus . Unde sequitur: Sicut aquila prouocans ad uolandum pullos suos, et super uos uolitans . Hec aquila filios habet, de quibus: Oculum, qui subsannat patrem, et despicit  partum matris sue, effodiant eum corui de torrente, et comedant eum filii aquile .

Hic oculus uoluntatis proprie et peruerse contra Deum obstinate: non enim timet Deum, nec hominem reueretur: per quem mos ingreditur et egreditur, alios per ipsum, et ipsum per alios fascinans, et fatuans. Hic subsannat patrem, uitam Christi contemnens humilem et laboriosam, mortemque sanctorum pretiosam: et hic partus Ecclesie, que cum parit tristitiam habet. Hunc effodiant, et de loco suo, de proposito expellunt corui de torrentibus, id est sancti corpora sua mortificantes, et de torrente in uia cum Christo bibentes, stigmata Iesu in suo corpore circumferentes. Tales corui pascunt Eliam in torrente pane et carne  , id est deuotione cordis et mortificatione carnis, mane et uespere, in principio conuersionis et fine. Filii aquile sanctorum anime, quos Sol iustitie foris denigrat, intus illuminat et decorat. Sic iusti peccatores auctoritatis exemplo corrigunt, et zelo caritatis in se traiiciunt. Hos filios suos hodie Christus aquila prouocat ad uolandum, ut quo tendit, intendant. Super eos uolitat, imo et super cherubim, et super pennas uentorum, super omnia sanctorum merita, et super omnes ordines angelorum, longe transcendens illorum uitam et gloriam, sicut et scientiam. Prelati est, super pullos suos uolare, ut omnes precellat merito, sicut et loco. Iuxta eos uolitat, si equalis est uita illius uite subditorum: infra, si inferior  est uita eius uita illorum; supra, si maior. Expandit Christus alas suas, que sunt remissio, ab inferioribus expediens, et emissio ad superiora contendens. In uelamento alarum istarum nobis est exsultandum, sicut exsultabat, qui dicebat: Adhesit anima mea post te . Adhereat auarus et cupidus, et terrenus, imo terra et puluis pulueri suo, id est diuitiis suis terrenis, cuius anima humiliata est in puluere. Quid enim sunt diuitie terrene, nisi puluis, leues, instabiles, incerte? Precipe, inquit, diuitibus huius seculi, non sperare in incerto diuitiarum . Adhereat carnalis et luxuriosus meretrici sue, imo stercori suo. Omnis enim mulier que est fornicaria, quasi stercus  in uia conculcabitur.

Qui ergo adheret meretrici, efficitur non solum unum corpus, sed etiam unum stercus. Dicat animalis et acediosus. Adhesit pauimento anima mea , quod est durum et insensibile, boni fastidium, iuxta quod sequitur: Dormitauit anima mea pre tedio.  Et hoc illius est expositio. Non sic spiritualis, dicens: Adhesit anima mea glutino amoris sancti post te. Mihi adherere Deo bonum est . Quis me separabit a caritate Christi?  Trahit sua quemque uoluptas, sic et me mea. Dextera tua suscepit me . Manus Christi operatio Christi, leua eius operatio humilitatis eius, caput meum leuans, quod nequaquam sine illa leuarem, etiam si iustus  essem. O pulchra leue traiectio, ignominia glorificans, paupertas locupletans, dolor exhilarans, stultitia sensificans, infirmitas corroborans, sitis inebrians, miseria felicitans, mors ipsa tandem uegetans animas et uiuificans. Hec leua nos leuat, ab hac scilicet captiuitate ad libertatem glorie filiorum Dei. Mittit enim radices deorsum, et facit fructum sursum. Leua leuat ad dexteram; dextera eius nos amplexatur, assumendo nos in gratiam et gloriam. Hec dextera est operatio Trinitatis, que tripliciter nos suscepit, iuxta illud: Dextera Domini fecit uirtutem, me liberans: Dextera Domini exaltauit me , ad alta intelligenda et operanda me illuminans et confortans et coadiuuans: Dextera Domini fecit uirtutem, me beatificans. Liberauit ab Aegypto, Fuminauit  in Sinai sancto; glorificauit in regno.

Prima nos suscipit operatio potentie in sacramento sanctitatis, deinde operatio sapientie in documento ueritatis, tandem operatio benignitatis et beneuolentie in experimento beatitudinis. In hac tertia susceptum non est qui de manu Dei possit eruere; nam de duabus primis euelli possunt etiam, si fieri potest, electi. Nam et post sacramentum sancti nonnunquam profanantur, et post documentum sapientes nonnunquam infatuantur, iuxta illud: Si fuerit Iechonias filius Ioachim regis Iuda annulus in manu dextra mea, inde euellam eum.  Quod est: Si fuerit iustus in operatione sacramenti et documenti diuini, quasi signaculum ceteros  exemplo et uerbo insigniens et informans, et errauerit a iustitia, et fecerit iniquitatem, inde euellam eum, quia nec lauacrum baptismi, nec uerbum fidei proderit ei. In hereditate uero Domini fixa sunt omnia , nec commouebitur in eternum, qui habitat in Ierusalem illa que uocatur Adonai samma, id est Dominus ibidem. iehsu ipse Deus meus, et salutaris meus, non mouebor amplius. Sic Dominus iehsu terram conuertit in hortum uoluptatis; locum horroris in portum salutis, uastitatem solitudinis in ciuitatem habitationis. Ciuitas illa munita uirtus et sanctificatio. Suscipe me, Domine Iesu, post hoc meritum et gratiam in illam potentie tue letitiam, que tuis erit sufficiens premium, et gaudium plenum in secula seculorum. Amen.



SERMO Xu. IN ASCENSIONE DOMINI II. Tolose habitus ad clericos scholares in ecclesia B. Iacobi.


Quis ascendet in montem Domini, aut quis stabit in loco sancto eius? Innocens manibus, et mundo corde.  Cum sermonem hunc facere coactus sum, tam iuste reprehensioni expositum, quam premeditatione legitima non exsculptum, occurrit illud peticum:

   Carmen reprehendite, quod non
Multa dies et multa litura cercuit, atque
Perfectum decies non castigauit ad unguem. 
Cui sententie consentit Quintilianus in libro Constitutionum  oratoriarum, dicens: »Sit modo tardior, dum diligens stylus. Nihil enim magnarum rerum natura cito effici uoluit preposuitque cuilibet magno operi difficultatem.« uerum istud periculum sepe mihi accidit ex temerario plebis iudicio, que, sicut ait Salustius de fortuna, cunctas res magis ex libidine quam ex uero celebrat, obscuratque; facitque ut aliquis nomen habeat quod uiuat, et mortuus est; quod eleganter de omnibus disserat, et balbutit. Hinc est, quod a deuotione uestra laudabili sic ad me concurritur quasi ad uocem iucundam, et carmen amice Thebaidis, cuius auctor Statius, cognomento Surculus, huius ciuitatis oriundus. Ubi, ut Hieronymus asserit, recitationis dulcedine adeo placebat Romanis, ut teste  satyrico subsellia frangeret auditorum. uerum multos alios auctores celebri laude dignissimos legimus quantum ad notitiam superuixisse ignobiles, et quasi nati non essent, pene uniuersis ignotos: adeo leue et friuolum et fortuitum est placere hominibus, ut, sicut ait orator egregius, in quibusdam etiam ipse uirtutes gratiam habeant, in aliis uitia ipsa delectent.

ue igitur fauori humano a temeritate iudicii; quando explorata facultate uirium humeris debilibus sepius imponit onus grauissimum, et negotium magni conaminis et multi operis ab infirmo, et in breui desiderat absolui. Sed ista lectio iam loquatur: Quis ascendet in montem Domini? etc.

 Scandere celsa iuuat, pudor est descendere celsis; 
ait quidam, et alius:

Unicus est, de quo sollicitantur, honor.
Omnis enim rationalis spiritus quasi naturaliter in arduum nitens, et honoris appetens satis indicat et generositatem sue originis, et honorem pristine dignitatis. De primo est illud Arati pete:

Ipsius enim et genus sumus.
De secundo illud Psalmiste: Homo cum in honore esset, non intellexit.  Hinc est, quod homo requiem non inuenit in loco terreno et humili, quia principium trahit a sublimi, id est regione celesti. Auctor enim eius in celis est, iuxta illud: Pater noster, qui es in celis.  Illuc  igitur oportet ipsum recurrere, ut ibi ueram requiem possit inuenire. Unde Micheas: Surgite, et ite, quia non habetis hic requiem.  Et Apostolus: Que sursum sunt querite, ubi Christus est, etc.  Certe quidquid in Deo est, in excelso est: nichil enim Deo excelsius. In excelso igitur est fides nostra, salus, et pax, et requies. Hinc est, quod Hebreorum pueri cum Saluatori obuiarent, se saluari postulabant in excelsis: scientes ibi esse, et ibi tantum, ueram et plenam animarum requiem, corporum salutem, amborum pacem, locum et ciuitatem omnium saluandorum: iuxta quod Christus in celum ascensurus discipulis suis promittebat, dicens: uado parare uobis locum. Et si abiero, et parauero uobis locum, iterum ueniam ad  uos, et accipiam uos ad me ipsum, ut ubi ego sum, et uos sitis . Ad hanc ergo assumptionem, uel huius assumptionis preparationem inuitatur omnis homo, cum dicitur: Quis ascendet in montem Domini? etc. Innocens manibus, et mundo corde . Audiant filii Adam ascensionis cupidi, uenatores glorie, potestatis aucupes, altitudinis amatores. Audiant, et gaudeant, se non solum ab ascensu non esse prohibitos, sed magis ad ascensum nunc esse prouocatos, iuxta illud Ambrosii.

Nunc prouocatis actibus,
Christum exspectare nos decet,
uitaque tali uiuere,
Que possit celos scandere  .
 Et ne quis forte causaretur, iter ad celum aut penitus impossibile homini, aut nimis arduum: ecce ascensor celi, tanquam uia, et ueritas et uita, mamanifeste monstrauit hodie se esse uiam ad celum in exemplo innocentie, ueritatem uie in uerbo doctrine, uitam ueritatis in iucundo spectaculo ascensionis sue. ue, qui uocati exemplo, non ueniunt; prouocati uerbo, non audiunt; prouocati miraculo, non accurrunt. Nihil enim excusationis remanenti relinquitur; quando tanta merces innocentie demonstratur. Certe seruanda erat a nobis innocentia, etiam si nulla merces speraretur innocentie, nulla pena iniquitatis timeretur. Sufficiebat enim ut faceret seruus, quia precepit dominus; ille presertim Dominus, cuius natura bonitas, cuius uoluntas  potentia, cuius opus misericordia est. Nunc autem cum tantum glorie pondus innocenti promissum sit, et tantum miserie onus sit repositum nocenti; ut et illud omne desiderium superet, et istud exsuperet omnem metum, iustissime quidem, sed districtissime arguendus erit, quisquis non ascenderit, de peccato, de iustitia, et de iudicio. De peccato quod commisit, innocentiam non seruans; de iustitia quam omisit, mercedem iustitie non desiderans: de iudicio quod non timuit, damnationem diaboli non ignorans. ueniet certe, ueniet magister innocentie, nocentie uindex, ueniet ad iudicium, sicut iuit in celum: quantum desiderabilis ad dexteram, tantum intolerabilis ad sinistram; id est ineffabilia redditurus innocentibus premia, nocentibus  tormenta: illis ascensuris ad celi palatia, istis in tartara ruituris.

Sed dicit aliquis: Quis potest ascendere in celum? Audi quis. Innocens manibus, et mundo corde. Celum namque dicitur mons Domini; quia nemo ascendit in celum, nisi qui descendit de celo, Filius hominis qui est in celo : subaudi integer, id est caput cum corpore. Nam caput et corpus unus est Christus. Celum igitur dicitur mons Domini, uel propter habitationem, iuxta illud: Ad te leuaui oculos meos qui habitas in celis : uel propter ascensionem, iuxta illud: Qui edificauit in celo ascensionem suam: Dominus nomen  illi . Christus prius habitauit in celis, quam in celos ascendit; quia prius fuit Deus in celo habitans, quam homo se de terra ad celum leuans. Nobis autem prius est ascendere, quam habitare, quod in loco dicitur stare. Idem prius querit Propheta de ascensione, et postea de statione, dicens: Quis ascendet in montem Domini, aut quis stabit in loco sancto eius. Hanc questionem facit ipse, quasi in sacrario cordis sui consistens, et orans. Et respondetur ei ex aditis templi et quasi ex cornibus altaris emittitur ad eum uox ista, dicens: Innocens manibus et mundo corde. Innocentia aliquando stricte accipitur, aliquando large. Stricte, ut apud Senecam: »Innocentia, inquit,  non est perfecta uirtus, sed abstinentia alieni.« Etiam apud Hieronymum super illum locum: Non priuabis bonis eos qui ambulant in innocentia : »Melius, inquit, habes in Hebreo in perfectione: quia innocentia non est perfecta uirtus.« Innocentia quoque ponitur aliquando pro simplicitate, ut apud Salomonem in Prouerbiis: Innocens credit omni uerbo, astutus considerat gressus suos . Porro large accipitur innocentia, quando perfectionem iustitie designat, ut apud Augustinum  super illum locum: Perambulabam in innocentia, cordis mei: »Habe, inquit, innocentiam, et iustitiam perfecisti.« Huius innocentie due sunt partes: nec facere miserum, nec deserere miserum. Facimus autem miserum, aut uerbo, aut  facto, aut consensu solo. uerbo tripliciter: aut detrahendo, aut adulando, aut contumeliam inferendo. Detrahis uero tripliciter: aut ut inuentor, aut ut relator, aut ut non inuitus auditor. Nam si desit qui audiat, deest qui dicat. Sicut autem detractoris est bona minuere, et mala augere: sic adulatoris e contrario. Unde apud Terentium Thrasoni querenti:

Magnas uero agere gratias, Thais, mihi?
respondit Gnato:

Ingentes. 
»Satis erat, ut ait Cicero, dixisse magnas; sed assentatoris est semper augere quod is uetit audire cui assentatur.« De hoc est illud Satyrici:

 Quid quod adulandi gens prudentissima laudat
Sermonem indocti; faciem deformis amici,
Et longum inualidi collum ceruicibus equat
Herculis, Anteum procul a tellure tenentis 
Porro contumelia sermonis duplex est: in Deum blasphemie, in proximum ire. Blasphemia in Deum duplex est, aut opinionis heretice, aut iurationis illicite. Illicita iuratio est, quoties causa non subest, ut ad purgationem criminis, ad federa pacis, ad persuasionem uirtutis. Contumelia in proximum dupliciter fit; aut uoce non significante, ut raca; aut significante, ut fatue. Item facimus  miseros uel nos ipsos uel alios, et loquendo mendacium, et tacendo ueritatem. Mendacium uero large dicitur falsa significatio: stricte uero falsa significatio cum intentione fallendi. Et dicitur significatio non uocis tantum, sed scripture, uel nutus. Mentiri large dicitur falsum dicere, stricte et proprie contra mentem ire. Et describitur sic: Loqui contra hoc quod animo sentit quis, siue illud uerum sit, siue non. Omnis ergo qui loquitur mendacium, mentitur: sed non conuertitur. Tria sunt genera mendacii. Primum indolis uel utilitatis que fit causa proximi, et est ueniale: secundum ioci, et similiter ueniale, nisi ducatur in consuetudinem; tertium deceptionis, et istud est crimen. Augustinus  octo describit mendaciorum genera. Primum  religionis, ut in articulis fidei. Secundum lesionis, quod tale est, ut nulli prosit, et obsit alicui. Tertium lesionis similis, et talitatis, quod scilicet prodest alicui, et obest alteri. Quartum est libidinis, sola scilicet uoluntate mentiendi. Quintum adulationis, quod fit placendi cupiditate, suauiloquio. Tria reliqua solius utilitatis sunt, sed differunt; quia sextum fit pro uitando damno pecunie, septimum pro uitando damno persone, octauum pro uitanda iactura pudicitie. In his octo generibus tanto quisque minus peccat, quanto magis a primo recedit.

Est autem ueritas duplex: est ueritas rei, et est ueritas Christi. ueritas rei attenditur circa inherentiam predicati ad subiectum; ueritas Christi circa constantiam  loquentis. A ueritate uel fasitate rei dicitur quis uerus uel falsus; a ueritate Christi dicitur quis uerax uel fallax. Proinde, terminis commutatis, potest quis esse simul uerus et uerax, et tunc utrumque est a Deo; falsus et fallax, et tunc utrumque est ab homine; uerax et falsus, fallax et uerus; et tunc alterum a Deo, alterum ab homine. Facimus etiam miserum facto dupliciter: aut lesione corporis, aut damno rei familiaris. Quorum utrumque duobus modis committitur, aut manu propria, aut aliena: uelut quando Dauid occidit Uriam gladio filiorum Ammon. Item utrumque istorum dupliciter adimpletur, id est aut facto proximo, aut remoto, et quasi longa manu peccando. Proximo, ut quando ipsi facimus, uel ut fiat admonemus.  Remoto dupliciter: causaliter, uel occasionaliter. Causaliter, ut quando pro peccato unius alter punitur, sicut plerumque contingit, aut per iudicis ignorantiam, aut per iracundiam eius qui lesus est, et expetit uindictam. In quo casu puto, illum qui primus peccauit teneri occurrere, ut liberet innocentem obiectione proprii corporis, dicendo illud uirgilianum:

Me, me , in me conuertite ferrum . . . 
Sicut et fecit Dauid angelo percutienti populum pro peccato quod ipse commiserat, dicens: Ego sum qui peccaui, conuertatur, obsecro, gladius tuus  in me, etc. . Occasionaliter facimus miserum; ut quando dicimus uel facimus aliquid unde alter occasionem peccandi sumit: quamuis non ad hoc illud dixerimus uel fecerimus. Tale fuit illud, quando Dauid accepit ab Abimelech panes propositionis et gladium Golie in presentia Deg Idumei, unde dixit ad filium ipsius Abimelech, qui ad ipsum confugerat: Ego sum reus omnium animarum domus patris tui . Tale etiam fuit illud, quod in presentia trium fortissimorum suorum desiderauit aquam de cisterna Bethlehem, que sine periculo afferri non poterat. Unde quando allata est, reprehendens se ipsum de tali sermone, noluit eam bibere, sed libauit eam Domino, dicens: Absit, ut sanguinem istorum bibam .  Ista tamen occasio proximior est quam prima, et magis reum constituit.

Facimus quoque miserum consensu solo dupliciter, uel expresso uerbis, uel qualibet significatione, ut fiat: et iste consensus ualde proximus est, et facto equipollet, pari pena puniendus; uel tacito aut remoto; ut quando consilium non damus, sed tamen ut fiat uolumus, uel si fiat gaudemus, aut certe non dolemus; uel tacito et remotiore, ut quando dolemus factum, sed non impedimus faciendum, cum impedire possemus. Qui enim non resistit, cum resistere potest, consentit. Item deserimus miserum in sex operibus misericordie, que Dominus in Euangelio enumerat dicens:  Esurii, et dedistis mihi manducare, etc. . Et in septimo, id est in sepultura mortui, de qua legitur in Tobia, et in Ecclesiastico: Et mortuo non prohibeas gratiam , sepulture scilicet. Quamuis enim facilis sit iactura sepulcri, et sepeliat natura relictos, nec ad mortuum perueniat talis iacture sensus; tamen quantum in nobis est, relinquimus illum miserum, si relinquimus insepultum. Plus tamen nosmetipsos miseros relinquimus, qui opus misericordie non implemus. Item deserimus miserum, omittendo non solum corporales eleemosynas, sed etiam spirituales, que multo maiores sunt corporalibus, et periculosius ac perniciosius deseruntur: ut quando errantem non docemus, uel peccantem non corripimus. uerum quoniam  omnis misericordia a nobis ipsis debet incipere, iuxta illud: Miserere anime tue, placens Deo, periculosissime nosmetipsos miseros deserimus, quoties de peccato statim non penitemus. Omne namque peccatum quod per penitentiam non statim diluitur, suo pondere ad aliud trahit. Ecce quot et quantis modis innocentia perditur; dum non solum propria uel aliena miseria procuratur, sed uel tantum deseritur, eique non succurritur. Maximus ergo labor necessarius est, et multa sollicitudo adhibenda, ad hoc ut innocentia conseruetur. Unde Augustinus in libro De ciuitate Dei: »Sicut, inquit, non est beneficentie, adiuuando  efficere ut bonum quod maius est omittatur, sic non est innocentie, parcendo seueritati, ut in grauius malum incidatur.«

Pertinet ergo ad innocentis affectum, non solum malum non facere, sed etiam ne fiat, adiuuare, uel punire peccantem; quatenus is qui corripitur corrigatur supplicio, aut alii terreantur exemplo. Est autem ad innocentiam conseruandam necessaria cordis munditia, quia scriptum est: Manus in manu non erit innocens malus . Sufficit enim ad perdendum thesaurum innocentie, solum nocentie uoluntas, uel negligentia custodie cordis: quia si peccandi facultas subtrahitur, sola uoluntas pro facto reputatur. Licet enim nunquam habiturus sis effectum praui operis; tamen iam precipitas  te in reatum uoluntatis. Omni ergo custodia serua cor tuum: quia ex ipso uita procedit. Hec omnimoda cordis custodia eius munditia est, quam maxime timor Domini operatur. Beatus enim homo qui semper est pauidus . Timor Domini expellit peccatum tanquam ostiarius, qui iugiter sedet ad cordis ostium, ut neminem admittat, nisi qui meretur ingressum. Quia uero immundus est apud Deum omnis arrogans, precipue necessaria est ad obtinendam munditiam cordis humilitas, et inanis glorie solidus contemptus Unde Augustinus in libro De ciuitate Dei: »Tanto est quisque Deo similior, quanto ab immunditia inanis glorie mundior. Hec autem cordis munditia nunquam nisi de timore Dei casto et sancto nascitur, de quo  scriptum est: Qui timet Deum, nichil negligit , id est nec magna, nec minima; nec illa que oportet facere, nec illa que omittere oportet. Proinde munditia cordis est illa simplicitas oculi, de qua scriptum est: Lucerna corporis tui oculus tuus. Si oculus tuus fuerit simplex, totum corpus tuum lucidum erit . Solus talis oculus Deum uisurus est, sicut scriptum est: Beati mundo corde, quoniam ipsi Deum uidebunt  Sed ubi uisurus? Ubi habitat, sicut scriptum est: Ad te leuaui oculos meos, qui habitas in celis . Igitur due partes innocentie que sunt, nec facere miserum, nec miserum deserere, sunt duo gradus scale, quibus in celum  scanditur. Cordis autem munditia est oculi claritas, per quam Deus uidetur. Propterea querenti: Quis ascendet in montem Domini, aut quis stabit in loco sancto eius, ita responsum est: Innocens manibus et mundo corde. O responsum breue, non leue, planum, sed plenum ueritatis; perspicax et efficax, diuinum et deificum. Innocens manibus et mundo corde. Audite, filii Adam, quam facile ascenditur non dico super equum, uel super thronum regium, sed super ipsum celum.

Unde philosophus sapiens celo impositus intelligit, cum sellam aut tribunal ascenderet, quam humili loco sederet. Nemo est sapiens, nisi sit innocens, qui solus est ascensor celi, et celestis cognitoris ascensor. Quis ascendet in montem Domini  aut quis stabit in loco sancto eius? Innocens manibus et mundo corde. Ecce, fratres karissimi, inuenit artem diuina Sapientia, per quam possint homines uolare super uolucres, calcare super demones, saltare super nubes, super celos ascendere, super astra celi exaltare solium: inter ipsos angelorum ordines collocare sibi nidum. Quid hac arte subtilius, quid hac utilius scientia, quid ista facultate salubrius, quid hac sublimius potestate? Filii hominum usquequo graui corde: ut quid diligitis uanitatem, et queritis mendacium?  et negligitis tantam artem, et tantum magisterium? Hanc artem nesciuit obscurus ille Lucifer, licet sit ille artifex, qui tanquam fulgur de celo cecidit. Nesciuit Alexander ille superbus rex, qui de potestate  sua occubuit. Nesciuit ille maleficorum princeps Simon Magus pestifer, qui de presumpto uolatu corruit. Nescierunt philosophi, qui defecerunt scrutantes scrutinio: rimantes celestia, relabentes ad terrena, quia relabentes ea; ponentes in celum os suum, dum lingua eorum transiret in terra, et ipsi terram lingerent: dum in terris suis nomina sua uocarent, ut ab eis notarentur discipuli Pythagorei, uel Platonici, Epicurei uel Stoici, et cetera huiusmodi. Hos fallaciter beatificat peta fallacie, dicens:

Felices anime, quibus hec cognoscere primum,
   Inque domos superas scandere cura fuit. 
Et post pauca:

 Admouere oculis distantia sidera nostris.
   Aetheraque ingenio supposuere suo.

Falleris, miser, falleris, non enim est felicitas ista curiositas, imo nichil infelicius, quam in celum scandere per cognitionem celestium, et mox de celo ruere per elationem animorum. Fallax equus ad salutem . Non sunt huiusmodi ascensores celorum, sed ascensores equorum, de quibus scriptum est: Ab increpatione tua, Deus Iacob, dormitauerunt, qui ascenderunt equos . Equi dicuntur homines superbi et rebelles, filii Belial, id est absque iugo, iugum non ferentes Dominicum, calcitrantes contra stimulum discipline, feruentes ad coitum, exsultantes ad bellum: hec est enim equi natura. ue tibi, mortalium ceca semper  ambitio; ue tibi, ruinosa dominandi libido; ut quid temetipsam extollendo deiicis, magnificando minuis, multiplicando annichilas, dilatando dirumperis, exaltando precipitas? Ecce enim ut ascendat uel uoluptatis lectum, uel dignitatis gradum, uel equitatis sellam, uel honoris cathedram, innocentiam perdis, humilitatem deseris, munditiam polluis, sine quarum uehiculo omnis ascensus casus est, omne sublime precipitium, omnis altitudo ruina. Habet enim regula ueritatis, quoniam: Omnis qui se exaltat humiliabitur, et qui se humiliat exaltabitur .


Alta cadunt, inflata crepant, tumefacta premuntur.
. . . . . Frangit Deus omne superbum.

Non sic, impii, non sic ; non sic ascenditur  in montem Domini. Sed quomodo? Audi: Quis ascendet in montem Domini, aut quis stabit in loco sancto eius? Innocens manibus et mundo corde. Sed nunc sermone simplici pauca loquamur ad simplices, ut et ipsi nobiscum pariter ascensuri, inuenire possint per Dei gratiam in sermone nostro uiam et uehiculum, lucernam et uiaticum. uiam in errore, uehiculum in lassitudine, lucernam in caligine, uiaticum in fame; ne uel a uia recedant, uel in uia deficiant. Longe peregrinantur homines ad discendum. Multi multa tolerant, propter lucrum; urbes et orbem circuire solent scholastici, ut ex multis litteris efficiantur insani. Quid enim aliud conferre possunt nichil saluantes littere, nisi sempeu dicentes, et nunquam ad scientiam ueritatis peruenientes  nisi tamen aliquando ad insaniam ducere?

Insani sapiens nomen feret, equus iniqui,
Ultra quam satis est, uirtutem si petat ipse.
Ultra quam satis est litteras petunt, qui cum iactura morum illas addiscunt. Unde Apostolus: Non plus sapere quam oportet, sed sapere ad sobrietatem ; uel, ut in Greco habetur, ad pudicitiam. »Melius est, inquit Hieronymus, aliquid nescire, quam cum periculo discere. Idcirco B. Benedictus uidens in scholis artium liberalium multos ire precipites per abrupta uitiorum, illum quem iam in mundo posuerat, retraxit pedem. Recessit igitur nescius, et sapienter indoctus.

Ecce querunt clerici Parisius artes liberales. Aurelianis auctores, Bononie codices, Salerni pyxides,  Toleti demones, et nusquam mores. Nam de moribus non dico ultima, sed nulla fit questio. Ubique queritur scientia, et nusquam uita; sine qua non solum nichil prodest, sed et nichil et scientia. Ideo nec ipsa scientia inuenitur, quia ubi est non queritur, id est in libro uite, qui etiam est liber scientie, hoc est Dei sapientia, in quo sunt omnes thesauri sapientie et scientie absconditi . At iste liber hodie se recepit in armarium suum, quia se leuauit in celum. Necesse est ergo illuc ascendere, si ad ueram scientiam uis peruenire, sicut ostendit B. Bernardus in nocte qua transiit ex hoc mundo ad patrem, dilecto, et dilectori suo Guillelmo, qui fuerat dominus Montispessulani,  et tunc monachus uiuebat in monasterio Grandissilue, quod est in partibus Tolosanis. uidebatur ei in uisu noctis, quod sanctus ille satis eum demulcebat alloquio. Deinde dans ei manum educebat eum de dormitorio uersus quemdam montem altissimum iuxta Ierusalem, et dicebat, se oportere illum montem ascendere. Tunc Guillelmus: »Ad quid, domine?« Qui respondit: »Ut discam.« Cumque ille diceret, se opinari ipsum esse sapientiorem cunctis mortalibus, ait: »Tunc primum sapiens ero, postquam illuc ascendero.« Et statim ascendebat uelocissime. Cumque ille admirans oculis sequacibus deduceret ascendentem, signum horologii pulsando ad uigilias, excitando eum cum fratribus finem fecit uisioni. Sicut autem in hoc  libro absconditi sunt omnes thesauri sapientie et scientie, sic et in hoc scrinio repositi sunt omnes thesauri sufficientie. Est enim liber iste legentibus sapientia, uidentibus sufficientia, gustantibus uita. O quanta faciunt homines, et quam grauia, quam dura tolerant, ut diuites fiant! Quoties ob incertum lucrum incurrunt pericula certa, damna sustinent negotiatores, milites, athlete et fures! Multo plus sudatur ad acquirendas diuitias, quam ad litteras addiscendas. Nam diues qui fieri uult, cito uult fieri. Utrique tamen incassum sudant, tam illi qui fallaces diuitias, quam illi qui falsi nominis scientias acquirere laborant. Non est enim census super salutem corporis. uera scientia est sapientia salutaris, que sanctorum scientia proprie nuncupatur.  Unde: Et dedit illi scientiam sanctorum . Scientia sanctorum est pie uiuere, scire abundare et penuriam pati, scire timere Deum, scire declinare a malo, et facere bonum; scire saluare animam suam, scire pro eternis euitandis malis, bonis adipiscendis, presentia bona contemnere, mala tolerare. Sapientia prima est stultitia caruisse. Prima mihi debes animi bona. Quid enim prodest homini, si uniuersum mundum lucretur, anime autem sue detrimentum patiatur?  uera salus anime iustitia est; uera salus corporis gloria immortalitatis. De iustitia quoque legitur, quod perpetua sit et immortalis. Ad hanc salutem anime nichil conferunt nichil sonantes littere. Ad hanc salutem corporis nichil conferunt diuitie huius temporis.  Non proderunt thesauri in die ultionis. Iustitia uero liberat a morte. Anima sanari non potest, nisi suo Saluatori Christo adhereat. Corpus quoque saluari non potest, nisi in celo maneat, tanquam in proprio corporum humanorum saluatorio. Et hoc paucis aduertite.

Omnia elementa huius mundi humanum corpus exterminant, quamuis ipsum componant. Tabesne cadauera soluat, an rogus, haud refert. Tabefiunt corpora nostra in aqua, uel terra, uel ere, incinerantur in igne. Ad hoc ergo ut salua esse possint corpora, super omnia elementa leuata sint. Sicut ergo Saluator animarum non est alius quam, Christus, qui hodie cum carne glorificata celos ascendit;  sic, ut ita dicam, saluatorium corporum non est aliud quam celum, quod Christum ascendentem suscepit, et susceptum custodit. Hoc enim significabat ipse, cum dicebat: uado parare uobis locum ; quasi diceret: uado parare uobis repositorium, in quo uos reponam; uado exornare capsam, in qua uos transferam; uado parare hospitium, in quo uos suscipiam. uas repositorium mundis piscibus, capsam pretiosam sanctis corporibus, hospitium regale recipiendis ciuibus. ue piscibus malis et immundis, reiiciendis in stagnum sulphureum. ue putridis et libidinosis corporibus, proiiciendis in sterquilinium. ue gratie repulsoribus repellendis in infernum. Sagena Christi modo ex omni genere piscium congregat. Sed cum impieta  fuerit, educetur, et boni pisces eligentur, et in uasa celestia reponentur; in illas uidelicet mansiones, de quibus scriptum est: In domo Patris mei mansiones multe sunt . Mali uero pisces foras proiicientur in stagnum ignis et sulphuris: quod illis paratum est, non ut ibi in uoluptatibus ludant, sed in doloribus gemant. Boni pisces sunt secundum legem, qui squamas habent et pennulas, fortes et loricati ad mala toleranda; hilares et exercitati ad bona peragenda; alacres et ueloces ad transiliendum, id est contemnenda bona presentia, acres et ardentes ad desideranda futura. Porro capsam celestem, in qua reponenda sunt corpora sanctorum, tanquam uere et celestes reliquie, significant capse ille auree et argentee, in quibus nunc reponuntur.  Quarum ornatus triplex in auro et argento et lapidibus pretiosis significat tam exteriorem celi ornatum in sole, et luna, et stellis, quam interiorem in tribus hierarchiis. Nam sol rubet ut aurum optimum, luna nitet ut argentum, stelle fulgent et radiant sicut gemme. Supremam hierarchiam significant lapides pretiosi; mediam aurum, infimam argentum.

Tres enim primi ordines sunt quasi gemme incomparabiles, Regem celi coronantes, uel uicinius ei adherentes. Tres medii quasi uestis eius aurea, tres infimi quasi uestis eiusdem tintinnabula, per quorum nuntium quasi per argenteum tinnitum secreta celestia plerumque mortalibus referantur. Magis autem proprie significat ornatus sanctarum  capsarum, in quibus sanctorum reponuntur reliquie, sanctorum exuuie, uirtutes, et pretiosa miracula, quibus meruerunt exaltari a terra. Nam uirtutes sanctorum et opera iustitie sunt quasi pulcherrima et pretiosissima quedam edificia, super fundamentum fidei a cunctis exstruenda fidelibus, iuxta illud Apostoli: Fundamentum aliud nemo potest ponere, preter id quod positum est, quod est Christus iehsu. Si quis autem superedificat super fundamentum hoc aurum, argentum, lapides pretiosos, etc.  Nunquid credendum est in illa celesti ciuitate, quam parauit Deus sanctis suis, qui et eam edificauit, ligneas aut feneas domos contineri? Absit! Non recipit tam diues patria  tam uiles mansiones. Omnis materia corruptibilis uel combustibilis locum ibi non habet. Quidquid ex ligno, feno, stipula super pretioso fidei fundamento edificatum est, igne comburetur. Per hec autem tria intelliguntur peccata uenialia, sine quibus non uiuitur. Nam mortalia non sunt lignum, fenum, stipula, sed cuprum, es et ferrum. Et huiusmodi peccata fundamentum non solum polluunt, sed omnino destruunt. Fides enim sine operibus mortua est . Est autem ueniale aliud alio uenialius; sicut mortale aliud alio mortalius. Ligna sunt rigidiores quam iustum est, fenum molliores et delicatiores, stipula leuiores. Lignum edificat tardior ad dimittendum, ad dandum parcior; fenum, ad corpus castigandum pigrior, ad fouendum  pronior; stipulam, ad risum, uel discursum, uel otiosum uerbum paratior, ad censuram silentii, uel grauitatem quietis intemperantior.

Hic autem oritur non contemnenda questio. Nam si lignum, fenum, stipula, peccata uenialia significant. sine quibus presens uita non ducitur: quare sancti similiter non dicuntur edificare lignum, fenum, stipulam, sicut et ceteri, cum sine talibus uitam non transigant? Nam si dixerimus, quia peccatum non habemus, ipsi nos seducimus, et ueritas in nobis non est . In multis enim offendimus omnes . Ad hoc ego respondeo, quod uerbum edificandi multitudinem uenialium significat. Non enim ex uno ligno, feno, uel stipula edificium potest construi, sed ex multis talibus simul  adunatis. Sancti uero et perfecti quilibet, non solum ab omni mortali, uerum etiam ab omni ueniali quantum possunt se abstinent. Ideo non contrahunt ex illis tantam multitudinem, ut edificium possit appellari. Significat etiam nomen edificii moram et assiduitatem in quolibet ueniali. Sancti uero quotidianas offensas quotidianis bonorum operum sacrificiis redimunt: et ideo de ipsis offensis nullum edificium construunt. Sed quia multa bona opera congregant, idcirco aurum, et argentum et lapides pretiosos edificant. Aurum in rubore patientie, pudoris et uerecundie; argentum in bona opinione, in uerbo doctrine; lapides pretiosos in splendore castitatis, in feruore caritatis, in puritate conscientie, in soliditate perseuerantie, in  miraculorum coruscatione. Ideo autem sanctorum opera leuantur de terra; quia satis indignum est ut qui corruptionis opera non fecerunt, in tabe corruptibili putrefiant; sed magis signis ostendendum fuerat, quod premium incorruptionis exspectant; et quod licet terrestris eorum dissoluta sit habitatio, tamen domum habent ex Deo, non manufactam, eternam in celis . Quam domum ipse Dominus significabat, cum dicebat: uado parare uobis locum . Hic locus est ab origine mundi predestinatione, et paratur quotidie iustificatione. De primo parandi modo est illud: uenite, benedicti, percipite regnum, quod uobis paratum est ab origine mundi . De secundo est illud,  quod hic dicitur: uado parare uobis locum. Parat enim Dominus mansiones in celo, ut ait Augustinus, cum eisdem mansionibus parat mansores, subtrahendo eis corporalem presentiam in terris, ut eidem presentari desiderent in celis. Sic enim Christus ascendens in altum, miro modo, ut ait Leo papa, factus est diuinitate presentior, et humanitate longinquior. Parata est ciuitas celestis futuris in ea ciuibus terrigenis; ex quo diabolus de celo cecidit: qui terram illam uelut arbor mortua et inutilis occupabat. Parata, inquit, sedes tua ex tunc , id est ex quo Satanas cum angelis suis apostaticis uelut arbores eradicate, bis mortue ab illa ceciderunt. uel ex tunc, id est ex die ante Sabbatum, a quo die ille psalmus accepit  titulum: quando factus est homo ad imaginem et similitudinem Dei , etiam in eo sedem sibi parauit sapientia, cuius sedes est anima iusti, et etiam penitentis humilitas a peccatis quiescens preteritis; et tremens ac precauens a futuris, iuxta illud: Super quem requiescet Spiritus meus, nisi super humilem et quietum, et trementem uerba mea? . Iustitia, inquit, et iudicium preparatio sedis tue . Iustitia, que seruat innocentiam; iudicium, quod perditam recuperat per penitentiam.

O singularis dignitas conditionis humane, cuius preparator hospitii ascensor est celi, cuius loci mundator est mundi fabricator! O quam nobilis creatura homo purus! cuius seruus homo Deus ad  preparandum illi hospitium precucurrit ad celum, deferens secum litteras ad Patrem a nobis commendatitias, pro nobis deprecatorias, tam potentes ad impetrandum, quam delectabiles ad legendum. Ad has litteras pro nobis faciendas membranam ministrauit uirginalis uterus, ministratam parauit Spiritus sanctus, paratam inscripsit Altissimi Filius, litteris aureis scribens de terra corporis sui digito Dei, et stylo uel calamo sapientie, opera redemptionis humane. Rubricauit autem has easdem litteras pretioso minio cruoris rosei, quo gene uirginales ornantur, iuxta illud Agnetis sponse Agni: »Et sanguis eius ornauit genas meas.« Porro ad corroborandam auctoritatem litterarum, ut inconuulsa maneat et eterna stabilitate seruetur, inuiolabilis  conseruetur, regale sigillum crucis a foris appensum est uestigio clauorum et lancee firmissime bullatum. In impressione tota sigilli certitudo consistit. Non est uerum sigillum [quod] bulla caret; nonest uere crux, que clauos et lanceam non habet. Crux est exterior afflictio, et corporalis exercitatio ad modicum utilis: claui et lancea sunt pietas ualens ad omnia. Claui sunt timor Domini, qui manus et pedes perforat, quando carnis opera mortificat, et affectum mentis humiliat, iuxta illud: Confige timore tuo carnes meas . Lancea caritas est, que latus aperit, quando cor ipsum uulnerat, iuxta illud: uulnerata caritate ego sum.

Hic fortasse querat aliquis: Quomodo crucem,  clauos, lanceam secum in celum tulit? Ad quod respondeo, quod forma crucis secum tulit in eleuatis manibus, clauorum et lancee uestigia in suis cicatricibus. Cum enim more hominis peregre proficiscens, prius habuisset solemne et familiare conuiuium, illo expleto, eduxit eos in Bethaniam, et eleuatis manibus benedixit eis, ut merito et numero populus ei seruiturus augeretur. Deinde in eodem schemate manibus sic eleuatis uidentibus illis eleuatus est, deferens eamdem formam crucis usque ad consessum Patris. Neque enim fatigatus est iehsu noster scutum suum sic eleuans, dicente ad eum Patre: Sede a dextris meis, donec ponam inimicos tuos scabellum pedum tuorum . Formam crucis habet nauis dum nauigat, homo dum  natat, auis dum uolat, sacerdos dum missam cantat. Sic igitur ascendit Christus in celum, quasi nauigantes ducens ad portum, pisces ad saluatorium, aues ad nidum, plebes ad Deum. Beati qui participarunt conuiuio Iesu in suo profectu. Beati quoque, imo beatiores, qui participaturi sunt conuiuio eius in suo reditu.

Primum nobis datur in sustentatione uie, secundum reseruatur in plenissimam refectionem patrie. Primo interfuerunt apostoli, secundo assidue intersunt angeli. Sic ergo, ut diximus, parat nobis Christus hospitium, assistendo uultui Dei pro nobis; illum Psalmiste uersiculum sub persona Ecclesie que illum premisit ad celum, non tam uocis elatione, quam corporis eleuatione, et uulnerum  ostensione decantans: Protector noster aspice, Deus, et respice in faciem Christi tui . Sane huius uersiculi sensus exaratus est ualde legibiliter, et omnino indelebiliter in corpore Saluatoris. Ait ergo: Protector noster aspice, id est inspice ante te sapientiam incuruatam Filii tui, quam pro nostra liberatione ad nos transmisisti. Et respice, seu iterum aspice eiusdem Filii tui humanitatem exaltatam, et tuo uultui pro nobis assistentem. uide, quam feruenter tuam iussionem impleuerit, quam alacriter ad nos cucurrerit, quam sapienter causam nostram egerit, quam fortiter hostem nostrum fortissimum solus superarit, quam largiter pro nobis sanguinem suum fuderit, quam potenter inferni  claustra fregerit, et inde reducens captiuitatem nostram captiuam et liberam ad te reduxerit, quam liberaliter dignitatem suam nobis communicauerit, ut nos secum in celo regnare faceret, et ad tuam dexteram iam in suo corpore, quod est caput nostrum, sublimissime collocaret. Aspice in Christum tuum: ut eum pro nobis apud te interpellantem pro sua ipsius reuerentia exaudias. Respice in corpus eius, quod nos sumus, quod adhuc peregrinatur in ualle lacrymarum et miserie, ut illud pro tua misericordia suo capiti coniungas et counias. Aspice in Christum tuum, quem misisti ad nos ad peregrinandum nobiscum. Respice in nos miseros, qui eumdem ad te remisimus ad parandum nobis hospitium. Fratres, beatus, qui se parat ad paratum  iam hospitium in celo: ne imparatus corruat in preparatum supplicium in inferno. Sicut enim parata iam sunt iustis gaudia, sic impiis iam parata sunt tormenta, iuxta illud: Parata sunt derisoribus iudicia, et mallei percutientes stultorum corporibus .

Sicut enim benedictis iam paratum est regnum ab origine mundi; sic etiam maledictis paratus est ignis eternus; ille idem, qui paratus est diabolo, et angelis eius.

Hunc paratum inuenit princeps ille Matisconensis, qui, cum in solemnitate quadam ad solemne conuiuium in proprio palatio resideret, multis militibus diuersi ordinis constipatus, repente ignotus homo equo insidens per ostium palatii ingressus,  cunctis uidentibus admirantibus usque ad ipsum equitando peruenit, dicens se uelle ei colloqui, instans ut surgeret, et se sequeretur. Qui inuisibili potentia iam ligatus non ualens resistere, mox surrexit, et usque ad ostium palatii processit: ubi equum paratum inuenit: quem iussus statim ascendit: cuius habenas ille eques accipiens, qui eum uocauerat, uelocissimo cursu per era cunctis uidentibus ferre cepit. Ille autem miserabili et horribili uoce clamans: Succurrite, ciues, succurrite, totam ciuitatem commouit. Omnes autem eum currentem per era diutissime conspexerunt, quandiu naturali oculorum acie eum prosequi potuerunt. Sicque tandem subtractus uisibus hominum, factus est eternus socius demonum. Exiuit autem cum  socio suo per ostium muri palatio proximi; quod ostium ciues ob tante rei horrorem lapidibus obstruxerunt. Hoc autem ostium Guillelmus nuper Ogerius Guillelmi comitis prepositus innouare cupiens, propter quedam que priuato uel publico usui necessaria uidebantur, conductis quadam die operariis lapides ab ostio remouebat. Et dum ibi instaret, ecce inuisibiliter a diabolo raptus est, et post modicum dimissus corruit, totoque corpore grauiter colliso brachium confregit. Quod uidentes socii rursus ostium obstruxerunt.

O quam melius hospitium parauerat sibi Dunstanus Cantuariensis archiepiscopus, qui dum instaret dies Ascensionis Dominice, peractis uigiliis,  more suo orationis causa remansit in ecclesia solus. Et ecce innumera candidatorum multitudo coronas aureas in capitibus gestantium inestimabili fulgore micantes, per ecclesie ianuam irrumpens, ante ipsum conglobata constitit, et hac uoce illum salutauit: Salue, Dunstane noster, salue: mandat tibi, quem pie desideras Filius Dei, quatenus si paratus es, uenias, et diem hanc, ad cuius gaudium suspiras, nobiscum celebres. Ad quod ille imperterritus manens, sciscitatus est, qui essent. Cherubim, inquiunt, ac seraphim sumus: et responde quid uelis. Tunc ille: Hodie dies solemnissimus est, et incumbit mihi pane uerbi Dei plebem reficere, et ostendere illi quomodo ad hoc gaudium possit peruenire; propter quod multi conuenerunt,  nec debeo illos decipere; et ideo hodie uenire non possum. Qui dixerunt: Eia paratus esto, ut in die Sabbati paratus sis hinc nobiscum Romam uenire, et coram summo pontifice Sanctus, sanctus, sanctus, eternaliter canere. Annuit ille, et illi recedunt. Lecto igitur hoc die ad missam Euangelio; locutus est ad plebem, qualiter nunquam locutus fuerat. Et reuersus ad altare celebrauit mysteria. Ubi autem uentum est ad benedictionem super populum, iterum ab altari predicaturus regreditur; ita ut non hominem, sed angelum loqui putares. Iterum ad altare reuertitur, et data benedictione tertio ad populum redit cunctis stupentibus. Et mox ut os ad loquendum aperuit, tanta claritate uultus eius resplenduit, ut nemo [.....]ere posset;  obitumque suum illis instare predixit, promittens se illis nunquam postea defuturum. Post hec ad mensam corporis reuersus est. Cumque a mensa sumpto cibo surrexisset, oratorium petiit, et designauit locum in quo uoluit sepeliri. Mox languor eum inuasit. Sexta feria lecto decubuit. Omnes ad se aduentantes ad sequenda Christi uestigia inuitabat. Sabbato iterum communicatus est. Et cum horam suam exspectaret, subito cum lecto in quo iacebat usque ad superiora leuatus est, trabibus obsistentibus ad terram leniter demissus. Quo demisso, cum quasi ad quiescentem illi qui aufugerant reuerterentur, iterum cum lecto suo ad trabes raptus est ut prius, et iterum dimissus. Hoc etiam tertio factum est. Tunc ait ad circumstantes: uidetis  quo uocor. Si uultis mecum uenire, ite uia qua incessi. Deus qui me uocat, ipse dirigat corda et corpora uestra ad faciendam uoluntatem suam in pace. Et responso ab omnibus, Amen, transiit feliciter ad Dominum. uere feliciter: ad quem beatificandum de felici assumptione sua tam proxime futura tot et tanti nuntii tante dignitatis et excellentie missi sunt de celo a celi Rege benigno. Missi uero non solum propter eum letificandum, sed etiam propter circumstantem populum in fide confirmandum.

Utquid enim assumebatur cum lectulo, nisi ut euidenter ostenderetur, quod felix illa anima, que tunc assumebatur sola sine corpore, quandoque  etiam cum ipso corpore foret assumenda? Erit enim quando in omnibus electis implebitur anagogice, quod in illo paralytico impletum est historice; cui sanato dicebat ille magnus medicus: Surge, tolle lectum tuum, et uade in domum tuam . Quasi enim in lecto paralytica iacet omnis anima, quandiu corpus quod corrumpitur aggrauat animam, et deprimit terrena habitatio sensum. Postquam uero conscissus fuerit saccus mortalitatis, tunc uere tollemus lectum nostrum, et ibimus in domum eternitatis nostre. Pro cuius itineris preconcepta iam spe exsultat in Domino Ecclesia, ascensiones in corde suo disponens, et dicens: Letatus sum in his que dicta sunt mihi: in domum Domini ibimus . Quod erit, quando simul  omnes rapiemur in nubibus obuiam Christo in era . Quod significauit illa nubes testium, hoc est societas, cui hodie exhibitum est periucundum spectaculum Ascensionis Dominice. Fuerunt enim centum uiginti numero, qui numerus constat ex quindenario in trigonum ducto, id est insimul cum omnibus suis unitatibus aggregato. Componitur autem iste numerus ex heptade et ogdoade. Heptas autem omnes electos ueteris Testamenti, ogdoas omnes Noui significant. Nos autem qui residui sumus in aduentu Domini, non preueniemus eos qui dormierunt, sed simul rapiemur cum illis in nubibus obuiam Christo in era , ut quasi 120 ex duabus quindenatii partibus aggregati, simul omnes cum Domino ascendamus; ut tot  in mysterio simus Ascensionis, quot hodie in numero fuerunt Ascensionis Dominice spectatores. Quod nobis prestare dignetur iehsu Christus qui cum Patre et Spiritu sancto uiuit et regnat Deus per omnia secula seculorum. Amen.



SERMO XuI. IN FESTO PENTECOSTES I.

Factus est repente de celo sonus, tanquam aduenientis spiritus uehementis, etc. . Sermonis hodierne festiuitati solemni more debiti materia feruens et torrida, torrens et feruida utinam me duplici torpentem frigore, conuersationis uidelicet et sermonis, uite et facundie, tantum calefecisset, quantum tremefecit; et quantum tremefecit, et quantum terruit, tantum torruisset. Quem enim non  terreat huius torrentis ignei de fonte bullienti aduentus flammeus, imo fulmineus, non nisi uerbis igneis, imo fulmincis explicandus? Ad loquendum quippe de igne diuino, imo de igne Deo indigna et inefficax est omnis lingua, nisi sit ignea; incongruus et inutilis omnis sermo, nisi sit igneus. Ad hoc enim pertinet, quod Spiritus sanctus hodierna die super discipulos in unum congregatos, in linguarum dispertitis formulis uisus est illabi; ut ostenderet legem suam igneam non nisi uerbis igneis, et per linguas igneas rite siue recte posse predicari. Quasi enim quidam barbarismus doctrine est, de lege ignea frigidam ferre sententiam, et de re uiuifica mortuum proferre sermonem. Omnis  autem sermo frigidus aut mortuus reputatur, qui a summis, ut aiunt, labris elabitur; qui non exit a pleno pectore, nec a fonte cordis ebullit. Omnis, inquam, sermo frigidus et mortuus reputandus est, qui non in secreto uiuit conscientie, nec in uite speculo relucescit. Factus est repente de celo sonus tanquam aduenientis spiritus uehementis. Et post pauca: Et apparuerunt illis dispertite lingue tanquam ignis, etc. Igitur in hoc loco tria precipue consideranda sunt, id est tres illi comites, quos secum adduxit Spiritus sanctus: uidelicet sonus, ignis, et lingua. Et mihi quidem absque preiudicio sententie potioris uidetur esse istorum trium tritriplex significatio. Primo enim per hec tria significari arbitror S. Trinitatis notitiam, que hodie  primum mundo delata est. Secundo tripertitam discipulorum gratiam, que hodie illis collata est. Tertio nostre conuersionis formam, que in his tribus breuiter expressa est. De singulis per ordinem uideamus. Sciendum in primis est, quod S. Trinitatis mysterium non simul, sed per partes et per successiones temporum mundo innotuit. Nam antequam Filius carnem assumeret, sola persona Patris mundo erat cognita, etiam ab illis qui unum Deum tantum credebant esse, sicut et nos credimus. Sed nec illa plene cognoscebatur, quia nondum sciebat mundus, quid esset dicendum in Deo persona, quidue substantia; sed id solum credebant, Deum esse omnium creaturarum auctorem, creatorem, Patrem; sed Patrem creatione, non generatione;  quia nondum mundus sciebat illum habere Filium; et ideo nec Filii, nec Spiritus sancti adhuc aliquis habebat notitiam, exceptis paucissimis perfectis, sicut prophetis et patriarchis precipuis, qui Trinitatis eamdem habuerunt notitiam, quam et nos, etiam perfectiorem quam nos; quippe quibus Deus seipsum reuelauerat, quos Pater contra potentias huius mundi patientia confortauerat, Filius contra errores sapientia illuminauerat, Spiritus sanctus contra inimicitias armauerat amore. His ergo, sicut dixi, exceptis, totum reliquum uulgus adhuc de solo Patre habebat notitiam, et ipsam ualde modicam. At post quam Filius incarnatus mundo se ipsum cognoscendum prebuit, et iam per os proprium, non per os prophetarum, se esse Deum docuit:  tunc duarum personarum notitiam, Patris scilicet et Filii mundus habere cepit, nec Patrem esse sine Filio, nec Filium sine Patre; sed sempiternum Patrem sempiternum habere Filium, et e conuerso. Sed de Spiritu sancto nichil adhuc cognouit. Postquam uero Spiritus sanctus in igneis linguis mundo apparuit, et sue diuinitatis potentiam manifestauit, tunc primo S. Trinitatis mysterium innotuit, et tunc mundus credidit tres in diuinitate personas esse inconfusas, sicut unam substantiam indiuisam. Hinc est, quod in lege ueteri solus Pater introducitur loquens, cum dicitur: Hec dicit Dominus; in Euangelio uero Filius ipse per se ipsum loquitur, dicens: Audistis, quia dictum est antiquis.  Ego autem dico uobis, etc. . Quasi diceret: Eadem mihi auctoritas est tradendi Euangelium, que fuit Patri meo tradendi antiquis uetus Testamentum. In scriptis autem et in Actis apostolorum, que tertia pars est totius canonis sacre Scripture, tota sermonis auctoritas ad Spiritum sanctum refertur, tanquam ad auctorem eiusdem partis, et eiusdem auctoritatis, cuius et duo primi: ut cum dicitur: Dixit Spiritus sanctus . Sic ergo S. Trinitas quamuis in se nullos gradus habeat, tamen per quosdam, ut ita dicam, gradus ad humanam peruenit notitiam, dum primo solus Pater cognitus est, secundo cum Patre Filius, tertio cum utroque Spiritus sanctus. Notandum quoque, quod hec Trinitatis notitia sicut  per successiones temporum, ita per distinctiones eorum processit. Tria quidem magna et precipua opera fecit Deus: primum fuit creatio mundi, secundum redemptio, tertium redemptorum ad uirtutem confirmatio, et quasi subarrhatio ad amorem. Primo enim creatus est homo, ut esset qui non erat; secundo redemptus, ut resurgeret qui ceciderat; tertio confirmatus est, ut staret qui resurrexerat. Hec tria opera paria sunt.

Eiusdem namque uirtutis et potentie, bonitatis, et sapientie est, de nichilo non solum aliqua, sed et bona facere, et perdita restaurare, et restaurata ne pereant conseruare. Porro singula istorum operum referuntur ad singulas personarum. Nam mundi creatio refertur ad patrem, redemptionis redemptio ad Filium, conseruatio  ad Spiritum. Pater enim creauit, Filius redemit, Spiritus sanctus conseruat et custodit. Singula tamen opera ita singulis appropriantur personis, ut etiam singule in omnibus operentur. Nam in singulis istorum operum singularum patent indicia personarum. Mundus quippe creatus est magnus, pulcher, et utilis. In magnitudine Pater se ostendit, in pulchritudine Filius, Spiritus sanctus in utilitate. Siquidem potentie est magna facere, sapientie pulchra, bonitatis utilia. Sic igitur in propria operatione Patris inuenire est uestigium totius Trinitatis. Similiter et in opere proprio Filii, id est in redemptione mundi, quam operata est dispensatio incarnati uerbi, tota Trinitas fecit se agnosci. Nam cum baptizaretur Dominus a Ioanne, Pater in uoce innotuit, Filius in carne apparuit  Spiritus sanctus descendit in columba 

Oportebat ergo similiter in operatione Spiritus sancti Trinitatis aliquod uestigium inueniri. Idcirco descendit Spiritus sanctus hodierna die super discipulos cum quodam signo Trinitatis, id est cum sono, et igne, et lingua. Cum sono terribili, cum igne uisibili, cum lingua coruscante. Sonus factus est de celo, ignis ex sono, lingua ex igne. Sonus repentinus, ignis fulgidus et innoxius, lingua ignea. Sonus ut audiretur, ignis ut uideretur, lingua ut loqueretur. Sonus ad terrorem, ignis ad splendorem, lingua ignea ad ardorem simul et splendorem. Sonus terrificus signum fuit fortitudinis atque potentie; ignis fulgidus et innoxius signum sapientie et iustitie; lingua ignea signum amoris et doctrine.  Igitur in sono Pater insonuit, qui est potentia; in igne Filius effulsit, qui est sapientia, et a quo omnis iustitia; Spiritus sanctus, qui est amor Patris et Filii, et qui docet omnem hominem scientiam, in linguis igneis coruscauit. Pater exterruit, ut timeretur; Filius resplenduit, ut crederetur, Spiritus sanctus igniuit, ut diligeretur. Quis rectius timendus est, quam qui potest omnia? Cui magis credendum est, quam ei qui nouit omnia? Quis magis diligendus est, quam qui donat omnia? Timeamus ergo Patris potentiam, quia potest nos damnare; credamus Filii sapientiam, quia nescit fallere; diligamus Spiritus sancti bonitatem, quia nescit ledere. Reuera timenda est potestas, quia  potenter percutit, credenda est sapientia, quia nunquam errat, et neminem fallit; diligenda est caritas, quia nunquam odit, sed semper diligit. Timeamus omnipotentem, credamus omnia scientem, diligamus omnia donantem. Primo enim timendus est Deus, deinde credendus, tertio diligendus. A timore salus incipit, per fidem proficit, in dilectione consummatur. Initium quidem salutaris scientie timor Domini, fides augmentum, dilectio finis. A timore incipimus. per fidem ambulamus, per dilectionem peruenimus, quo tendimus. Timor nil est sine fide, fides nil sine dilectione.

Sed de sono, igne, lingua, latius in sequentibus dicetur. Interim autem sciendum est, quod ideo  sancta Trinitas in singulis operibus singularum personarum manifestari se uoluit, et ostendere, quod indiuisa et inseparabilis est illarum operatio; et quod quidquid una illarum facit, faciunt et relique. Hoc autem satis eleganti comparatione nobis ostenditur, cum in sacra Scriptura Filius manus Patris dicitur, et Spiritus sanctus eiusdem manus digitus appellatur: uel cum ille os Patris, et Spiritus sanctus eiusdem oris lingua nuncupatur. Artifex enim per manus operatur, quidquid facit, et quidquid manus faciunt, per digitos faciunt. Homo etiam, et manus hominis, et digiti non sunt tres artes, artifices, uel operatores, sed unus. Similiter quidquid homo loquitur, per os loquitur: et quidquid os loquitur, per linguam loquitur: et homo, os, et lingua eius non sunt tres locutores, sed unus locutor. Igitur secundum hanc similitudinem quidquid  facit uel dicit Pater, per Filium facit et dicit: et quidquid facit uel dicit Filius, per Spiritum sanctum facit et dicit, sicut scriptum est. Quecunque facit Pater, hec et Filius similiter facit . Et isti tres non sunt tres operatores, uel locutores, sed unus. Sic quidquid facit uel dicit Filius, facit et dicit Pater, et Spiritus sanctus: et quidquid facit uel dicit Spiritus sanctus, hoc dicit et facit Pater et Filius; sicut quidquid facit manus hominis facit homo, et eius digitus; et quod faciunt digiti manuum, facit homo ipse, et manus sue. Sic quidquid dicit os hominis, dicit homo et lingua eius, et quod dicit lingua, dicit homo et os eius. Quia uero Deo idem facere est, et dicere, quia  dicendo facit, faciendo dicit, iuxta illud: Dixit, et facta sunt: mandauit, et creata sunt , ideo Filius appellatur non solum manus, sed et os Patris; et Spiritus sanctus non solum digitus, sed et lingua. Hec est una ratio, cur in sono, igne, lingua, uenit Spiritus sanctus, uidelicet ut opus eius proprium Trinitatis aliquod daret uestigium; sicut prius fecerat opera Patris et Filii; presertim cum Trinitatis ipsius notitia precipue in hoc tertio opere primum esset comparanda. Porro secunda significatio est triplex gratia, que in hoc aduentu discipulis collata est. Sonus enim factus est super eos, ad significandum magnam illis collatam potentiam. Ignis effulsit super eos, ad designandum eorum  iustitiam et sapientiam. Lingue dispertite sunt super eos, ad insinuandam ardentem illorum caritatem, et igneam doctrinam. Sonus terrificus signum fuit magne et mirabilis illorum potentie in signis faciendis; ignis fulgidus et innoxius signum fuit sapientie in preceptis Domini intelligendis, et iustitie in custodiendis. Lingue ignee signum fuerunt ardentissime caritatis in diligendis proximis, et predicationis efficacissime in populis conuertendis. Primam gratiam receperunt ad terrendum mundum, secundam ad illuminandum, tertiam ad incendendum. Potentia quippe fecit eos terribiles; sapientia et iustitia lucentes et commendabiles, caritas autem tam fecunda quam facunda, tam eloquentes reddidit, quam ardentes. Primam proprie  acceperunt ad pugnandum contra potestates ereas, secundam contra carnales illecebras, tertiam contra fallacias mundiales. De prima facti sunt terribiles etiam demonibus, de secunda honorabiles hominibus, de tertia amabiles omnibus. Facta sunt ergo hec tria signa super discipulos, ut per ea terrerentur securi, illuminarentur ceci, docerentur magistri, admonerentur conuersi; corriperentur admoniti, corrigerentur correcti, accensi preficerentur. Has autem gratias prius quidem acceperant discipuli a Patre et Filio. Sed in hodierno aduentu Spiritus sancti plenius acceperunt. Nam potestas a Filio data fuit signorum faciendorum, quando ad eos dictum est. Ecce dedi uobis potestatem calcandi super serpentes et scorpiones; et nichil  uobis nocebit . In baptismo quoque iustificati fuerunt et mundati, sicut ad Petrum dictum est: Qui lotus est, non indiget nisi ut pedes lauet . Porro de sapientia et caritate, quod utramque iam accepissent, testatur Dominus, cum dicit ad eos: Iam non dicam uos seruos, sed amicos meos: quia omnia quecunque audiui a Patre meo, nota feci uobis . Et iterum: Ipse enim Pater amat uos: quia uos me amastis, et credidistis mihi . Ipsum quoque Spiritum sanctum iam a Domino perceperant, quando eis dictum est: Accipite Spiritum sanctum: quorum remiseritis peccata remittuntur eis, etc.  Sed que iam habebant a Patre et Filio, hodie plenius a Spiritu  sancto habere ceperunt: non quod Spiritus sanctus plenius hec habeat, quam Pater et Filius: sed quia, qui post illos insinuandus erat, donis cumulatioribus erat honorandus. Iustum quippe erat ut quod notitie Spiritus sancti quasi defuerat, ut tempore postremo donorum maioritas resarciret: sciretque mundus quod Spiritus sanctus quamuis post Patrem et Filium ueniret in notitiam, non minorem tamen quam illi potentiam uel gloriam possideret.

Quod pulcherrime demonstrauit Spiritus sanctus in quodam concilio, cui presidebat papa Hildebrandus  , alio nomine dictus Gregorius uII. In eo enim concilio archidiaconus quidam accusatus de heresi Macedoniana, que Spiritum sanctum  asserit esse creaturam, et negat creatorem, iussus a pontifice presentari, adfuit. Interrogatus de fide sua, respondit se esse catholicum; cui papa: Credis in Patrem et Filium et Spiritum sanctum? Respondit: Credo. Credis, inquit, has tres personas eiusdem esse uirtutis, maiestatis, et glorie? Respondit: Credo. Ut ergo, ait apostolicus, credam te uerum dicere, dic mihi hunc uersiculum: Gloria Patri et Filio et Spiritui sancto. Erubuit primo ille, estimans se a summo pontifice quasi laicum estimari, et litteras ignorantem: Domine, inquit, ego laicus non sum, sed litteras noui. Cui papa: Non curo, inquit, de tua scientia, sed de tua fide: et  ideo precipio tibi in uirtute Spiritus sancti, ut si bene credis in Spiritum sanctum dicas mihi istum uersiculum, si autem non bene credis in Spiritum sanctum, ne possis illum dicere. Tunc cepit ille dicere cum tremore: Gloria Patri, et Filio, et statim obmutuit, nec potuit perdicere: Et Spiritui sancto. Apostolicus autem sepe faciebat eum repetere totum uersum a principio; sed ille nulla ratione poterat uersum finire, sed semper obmutescebat post Patri et Filio. Quo uiso, ait ad eum papa: Ecce, miser, quomodo Spiritus sanctus per tuum silentium ostendit se Patri et ceternam et cequalem habere gloriam, quam tu per tuam insipientiam ei conabaris auferre. Et deposuit eum ab omni officio et honore ecclesiastico. Sic ergo, ut prediximus,  Spiritus sanctus cum maiore gloria mundo innotuit, quam prius innotuerat Pater et Filius; quia copiosiora glorie multiformis attulit munera, quam illi prius dedissent: ut per hoc sciretur, quod licet posterior innotesceret, non inferior tamen illis esset. Nam qui solum Patrem prius cognouerant, acceperunt spiritum seruitutis in timore, ut timerent Patris potentiam. Adueniente autem Filio datus est apostolis Spiritus sanctus scientie et cognitionis in ipsorum predicatione ad intelligendam Filii sapientiam. In aduentu uero Spiritus sancti datus est spiritus amoris in ignearum linguarum similitudine, ad diligendam simul et predicandam ipsius Spiritus sancti beneuolentiam.

 Sicut ergo per quosdam gradus aduenit Trinitatis notitia, ita per quosdam gradus creuit ipsius gratia. Sed de secunda significatione trium signorum soni ignis et lingue ista sufficiant. Nunc de tertia uideamus, que est nostre conuersationis forma, in his tribus breuiter expressa. Quando enim peccator in seipsum reuertitur, ut ad Deum conuertatur, prius ei fit sonus de celo, deinde ignis ex sono, tertio formatur lingua ex igne. Prius enim terretur homo a Deo, ut eum reuerenter timeat, deinde compungitur ardenter, ut, uehementer doleat consumitur sapienter, ut peccata sua prodat. Sonus enim pertinet ad terrorem, qui peccatorem conuertit, ignis ad dolorem, qui penitentem coquit: lingua ad confessionem, que sicut lingua canis uulnus  dum lingit, curat, etiam peccatorem sanat, dum peccata manifestat. Sciendum uero quod singula istorum trium tripliciter habent fieri. Nam triplici comminatione, ut terreat, nobis minatur: uidelicet eternum ignem, purgatorium, repentinum interitum; penas eternas, penas purgatorias, subitanee mortis insidias. Primum minatur non timentibus se, secundum parum timentibus, tertium non semper timentibus. Igitur necesse est, fratres karissimi, quia necessarium ualde et utile ut Deum non solum timeamus, sed et multum timeamus, et semper timeamus. Timeamus, ut peccatores debent, timeamus multum, ut iusti solent, timeamus  semper ut perfecti timent. De primo est illud: Deum time, et mandata eius obserua: hoc est omnis homo . De secundo: Semper, inquit, quasi tumentes fluctus timui Deum . De tertio: Beatus homo, qui semper est pauidus . Timendus est Deus, propter penam eternam: multum quoque timendus est propter penam post mortem purgatoriam; semper etiam timendus est propter mortem improuisam, et horam mortis incertam. Qui Deum non timent, necesse est ut infernum descendant, et ab eo non exeant. Qui non multum timent, necesse est ut per ignem post mortem transeant. uie inferni peccata sunt mortalia et quot peccata talia sunt, tot que ad infernum ducunt: Libera me, Domine, de uiis inferni. Deus bone,  quis se custodiet ab his uiis, ut non in eis persistat, ut non per eas transeat, ut non in eas incidat; ut non ad eas tendat? Periculosum est ad eas tendere, miserum in eas incidere, miserius per eas transire, miserrimum in eis stare. Beatus plane, qui in cathedra pestilentie non sedit, sed beatior qui in uia peccatorum non stetit: at ille beatissimus, qui in consilio impiorum non abiit. Hic est enim, qui nec ad uias inferni gressum tetendit, id est qui nec peccare mortaliter deliberauit. Nam qui tale peccatum uel tantum deliberat, iam gressus illius ad infernum spectat. Qui uero deliberatum peragit, iam in uias inferni incurrit. Qui autem peractum repetit, per uiam inferni transit, uel potius currit.  Et qui repetitum non deserit, in uiis inferni persistit. Necesse est autem, ut quandoque ad infernum perueniat, quia a uia inferni nunquam declinat, et semper eam percurrere festinat. Libet igitur exclamare cum Propheta: Quis est homo qui uiuit et non uidebit mortem: eruet animam suam de manu inferi?  Quis enim ad inferos non dico non pergit, sed et non currit? Quis est, inquam, homo, qui mortem non uideat, id est qui mortale peccatum aliquando non incurrat? Mortale peccatum est homicidium, mortale est odium; nam qui odit fratrem suum homicida est . Mortale peccatum est unum solum uerbum ex rancore animi, uel ex tumore superbie, uel ex feruore iracundie in proximum prolatum. Qui enim dixerit  fratri suo Raca, reus erit gehenne ignis . Quis autem in huiusmodi uerbo aliquando non peccat? Mortale peccatum est unicum adulterium. Plus dico; mortale peccatum est unicus aspectus libidinosus; dicente Christo: Qui uiderit mulierem ad concupiscendum eam, iam mechatus est eam in corde suo . Plus etiam dico: mortale peccatum est unus solus affectus libidinis in proposito confirmatus. Qui enim in sola cogitatione sua usque ad consensum operis delectatur, hic non solum uidendo, sed etiam cogitando mechatur. Sic qui uiderit rem quamcunque proximi, ad furandum eam, iam furatus est eam in corde suo. Ideo inter  precepta non occidendi, non furandi, etc., positum est preceptum non concupiscendi: ut ostenderet Scriptura, quod, cum concupiscenti facultas tollitur, sola uoluntas pro facto reputatur. Fugiamus ergo uias inferni, id est omnis peccati mortalis actum, affectum, consensum.

Cauendum quoque est ab igne purgatorio; quia nulla magnitudo pene presentis potest comparari illius urentis; cum ignis ille tantum molestior sit igne temporali, quantum ignis ardens in fornace molestior est igne depicto in pariete. Cauet autem ab igne purgatorio, qui cauet a ueniali peccato. Nam omne ueniale peccatum, quod in hac uita purgatum non fuerit, necesse est in eo igne purgatum iri. Deus bone, quis cauere poterit a tot uiis, et se  a tot laqueis explicare? Quis cauere potest uias, quas enumerare non potest? Infinita sunt uenialia peccata, et eo periculosius, quo facilius perpetrantur. Multa enim mala sunt, que bona putantur. Unde peta:

Et mala sunt uicina bonis, errore sub ipso,
   Pro uitio uirtus crimina sepe tulit.

Multa quoque sunt mortalia, que putantur uenialia. Unde Propheta: Delicta quis intelligit? . Porro beatus Augustinus  enumerans quedam minora peccata, dicit esse huiusmodi, quoties scilicet aliquis in cibo uel in potu plus accipit, quam necesse est. Et certe sepe hoc mortale peccatum est. Sed intelligendum est Augustinum hoc  dixisse de modico excessu, non de nimio, qui crapula est uel ebrietas. Demum addit: »Quoties aliquis plus loquitur quam necesse est, uel plus tacet, quam expedit.« uerum in his exemplis que ponit Augustinus, non determinat citra quos fines peccatum sit ueniale, uel ultra quos mortale. Fortasse hoc uoluit intelligere, quod quantumcunque attenuentur ista, ad minus sunt peccata saltem uenialia. Denique multa sunt uenialia in imperfectis, que perfectionem professis mortalia reputantur. Unde beatus Bernardus  ; »Os tuum consecrasti Euangelio, nugis illud aperire illicitum, assuescere sacrilegium.« uix igitur adducor, ut credam monachum uel presbyterum nugis assuetum non peccare mortaliter. Nam si omnes homines de huiusmodi  uerbis in die iudicii rationem reddituri sunt, cum quanta putamus districtione hec ratio exigetur ab illis, qui perfectionem ordine uel habitu professi sunt? Quem autem non terreat exemplum de quodam monacho Cluniacensi, qui pro sue religionis testimonio non solum abbas factus est, sed etiam raptus ad cathedram sedis Tolosane? Hic enim cum in ceteris circumspectus esset, tamen uerba risum mouentia plus quam decebat monachum frequentabat. Super quo uitio sepe increpatus est a S. Hugone: cum sepe corriperetur, et non corrigeretur, predixit ei quod sero peniteret, uidelicet cum post mortem labiis spumantibus dolens et anxius  appareret. Quod ita factum est. Nam mortuus apparuit cuidam capellano prefati Hugonis abbatis, ita ut predictum fuerat labiis spumantibus; rogans capellanum ut iret ad S. Hugonem, ut eum orationibus suis a pena, quam ei predixerat, liberaret. Qui uocatis septem fratribus iniunxit eis, ut septem diebus pro anima eius tenerent silentium. Quod preceptum sex fratribus diligenter seruantibus, septimus dissoluit, qui silentium iniunctum non tenuit. Iterum ergo prefatus episcopus apparuit eidem capellano, multum conquerens de illo fratre, qui silentium non bene tenuerat, et salutem suam sic interruperat. Quod ille retulit ad abbatem. Qui uocato fratri transgressori iniunxit penitentiam, iussit solutum silentium septem diebus taciturnitate  resarciri. Quibus expletis defunctus episcopus uultu hilari, et in ueste pontificali apparuit ipsi abbati liberatori suo, gratias agens de sua liberatione. Hic plane de sola nugacitate damnari potuit, nisi ei tot uirtutes alie, quibus abundauerat, succurrissent. Caueamus ergo ignem purgatorium, cauendo, ut possumus, omnis uenialis peccati actum, affectum, consensum: et quotidiana penitentia quotidiana diluendo peccata. Sed oportet ut non solum timeamus Deum, sed ut multum, et semper timeamus: ut non solum caueamus a pena eterna, et a pena purgatorii, sed etiam a morte subitanea, que nunquam bene cauetur, si non semper timeatur, si non semper ante oculos habeatur, si non semper cogitetur.

 In hec tria pericula nos impellunt obliuio nostre mortalitatis, letitia carnis, securitas mortis. Contra primum est illud: Memorare nouissima tua, et in eternum non peccabis . Contra secundum: Risus uester in luctum conuertetur, et gaudium in merorem . Contra tertium: Beatus homo qui semper est pauidus . Item: Sollicitudine non pigri . Hic mihi dicet aliquis: Quis semper potest cogitare de morte, sine tristitia continua et merore? Nam memoria mortis tristis est, et amara. uerum est, sed illis, qui non confidunt in Deo, quibus eterna non sapiunt, quibus temporalia dulcescunt. Nam qui iustorum premia fide presentiunt, spe preodorantur, dilectione et desiderio  pregustant, istis reuera non est amara mortis memoria, sed dulcis potius et iucunda. Hi enim mori non metuunt, sed cupiunt dissolui, dicentes cum Propheta: Heu mihi quia incolatus meus prolongatus est! Quando ueniam, et apparebo ante faciem Dei . Quanquam legatur in Euangelio Nazareorum  Dominus dixisse discipulis: »Nunquam leti sitis, nisi cum fratrem uestrum uideritis in caritate.« Hoc est ergo quod ait Apostolus: Quasi tristes, in seculo, semper autem gaudentes, in Domino . Quasi tristes dixit, et non, tristes: et gaudentes, non autem, quasi gaudentes: quia uera tristitia uel letitia in hoc seculo non est nisi  de accusante uel defendente conscientia. Denique, ut ait Apostolus: Est tristitia, que salutem operatur . Nihil enim utilius ad uictoriam de peccato futuro, quam tristitia de preterito. Hinc apud petas uictoria dicitur filia Stygis, que interpretatur tristitia: quia per tristitiam uincuntur uitia, per letitiam uincunt. Unde quidam:

Dum non leta fuit, defensa est Ilion armis,
   Militibus grauidum leta recepit equum.

He sunt ergo tres comminationes a Domino, quasi tria tonitrua de celo, que nos exterreant a peccato. Infernum nobis minatur Dominus per se ipsum, dicens: Ibunt hi in supplicium eternum . Ignem purgatorium per Apostolum, cum dicit: Ipse saluus fiet, sic tamen quasi per  ignem . Mortem subitaneam, cum dicit: ueniet dominus serui illius in die quam non sperat, et hora quam nescit . Hic est ergo triplex sonus, qui fit de celo super peccatorem ad eum exterrendum. Fit autem sonus de celo dupliciter, aut signo aliquo precedente, ut turbato ere, uel nubibus concurrentibus, aut ex improuiso et repente nullis signis precedentibus, ut cum sereno celo, et ere tranquillo subito mugire audimus tonitrua. Sic sonus terroris a Domino fit aliquando signis precedentibus; aliquando nullis precedentibus signis. Signis precedentibus fit quando peccator flagellatur a Deo uel damno rei familiaris, uel lesione proprii corporis, aut morte propinqui, antequam terreatur. Fit autem de celo sonus repentinus,  quando peccator subita inspiratione diuine gratie, nullis rebus aduersis precedentibus, in seipsum reuertitur, et a propria conscientia terretur. Factus est sonus de celo cum signo precedente super Paulum apostolum, qui prius cecitate percussus est, quam uoce territus. Factus est autem repente de celo sonus super Mariam Magdalenam, quam repente mutatam interius, nec exterius flagellatam, prius humiliauit diuina gratia, quam penis castigauit. Idem contigit fratri, de quo in uitis Patrum, qui cum ingressus fuisset ecclesiam a demonibus misere uinctus, uultu teterrimo et horribili, repente ibi ad Deum conuersus, fugato demone angelis stipatus uisus est. uere super illum factus  est repente de celo sonus. Repente, id est nullo signo precedente. Sed de sono ista sufficiant. De igne uero et lingua in sermone sequenti, quod Deus dederit, explicabimus.



SERMO XuII. IN EADEM SOLEMNITATE, II

Ignis qui factus est ex sono, sicut sonus de celo, significat quemdam splendorem diuine gratie, simul et ardorem, qui sequuntur in animo peccatoris ex timore Domini conturbato. Sicut enim sonus precessit ad percutiendum et perturbandum peccatorem: sic ignis succedit ad illuminandum simul et  illustrandum mentem. Illuminatur autem peccator tripliciter, ut sciat, si fieri potest, peccatorum suorum pondus naturam, et mensuram, id est qualiter et quantum, et quoties peccauerit. Pondus refertur ad qualitatem peccati, mensura ad quantitatem, numerus ad peccandi consuetudinem. Qualitas attenditur in peccati substantia, quantitas in circumstantiis, consuetudo in recidiuis. Sic igitur post sonum de celo, fit ignis ex sono: quia postquam peccator timore Domini percussus in seipsum reuertitur, statim recogitare cogitur quomodo peccando Deum offenderit; qualiter, quam grauiter, quam frequenter. Et hec triplex illuminatio est in malis que commisit. Illuminatur quoque tripliciter ad considerandum mala, que meruit: id est uermem,  qui non moritur; ignem, qui non exstinguitur; mortem, que non finitur. Illuminatur etiam tripliciter in consideratione bonorum: quia considerat bona que non fecit, et bona que fecit, sed non sicut facere debuit; et bona que perdidit, id est que meruisset si ea que debuit, ut debuit fecisset.

Est autem singulorum triplex consideratio: quia tria bona non fecit, que facere debuit. Non dilexit Deum, non proximum, non seipsum. Non reddidit cuique quod suum erat: non Deo obedientiam, non proximo iustitiam, non sibi temperantiam, iuxta illud: Sobrie, et iuste, et pie uiuamus in hoc seculo . Item bona que fecit, tripliciter non fecit,  ut facere debuit; quia non ea puritate intentionis, non ea perseuerantia longanimitatis, qua debuit. Et, ut ait S. Benedictus: »Omnis iustitia tepida, transitoria, uendita in obliuione erit coram Deo.« Tria ergo maxima bona meruisset, si homo fecisset sicut debuerat; carnis glorificationem, anime beatitudinem, et beatorum uisionem. Qui autem hec omnia subtiliter considerat, doloris materiam sibi coaceruat; et quanto perspicacius mentis intuitum ad singula direxerit, tanto ardentius singula delebit. Scriptum est enim: Qui apponit scientiam, apponit et dolorem . Nemo ergo potest ab hoc igne accendi, nisi prius ab eo illuminatus fuerit; quia nemo potest flere peccata sua, uel damna spiritualia, nisi prius ea cognouerit, et cognita prudenter estimauerit.  Illud ergo in hoc igne mirum est, quod ardor ex splendore procedit; cum alibi soleat splendor sequi ex ardore. uerum ita est in ipsa ignis substantia. Ignis enim ex calore splendidus est, et non calidus ex splendore. Sed in participatione ignis aliter est. Nam qui prius ab igne remoti fuerant, cum ad illum ardentem et lucentem appropinquare ceperint, necesse est, ut ab eo prius illuminentur, quam calefiant: et ut ante splendoris eius fiant participes, quam caloris. Nam splendor ignis longius procedit, quam calor: et ideo prius se participari facit. Quod in solari radio manifestum est, qui ubique equaliter lucet, sed non ubique  equaliter feruet: imo multos illuminat, quibus parum aut nichil caloris prestat. Denique sol in ipso ortu suo nobis lucet, sed non in nobis ipsis feruet: imo mane splendore instuit, et ignibus meridiem. Similiter ergo necesse est ut peccator prius sua peccata uideat, quam pro illis doleat. Et quis sic digne doluit, ut dolere debuit? »Facilius, inquit B. Ambrosius  , inueni, qui innocentiam conseruassent quam qui condignam egissent penitentiam.« Nec mirum, cum penitentia nobis agenda sit, non solum de malis nostris actibus, sed etiam de bonis, quando ipsa bona in mala conuertimus, quando ea non bene facimus. Ideo dicit Isaias: Omnes iustitie nostre quasi pannus menstruate . Si iustitie nostre tales sunt, quales iniustitie? Si  lumen quod in nobis est, tenebre sunt, ipse tenebre quante erunt? Ecce Deus homines mulieribus comparat; nec solum homines molles et fluxos, sed et fortes et robustos; nec mulieribus tantum, sed mulieribus menstruatis. ue nobis omnibus a fragilitate corruptionis et corruptione fragilitatis, qui mulieres appellamur! ue nobis a feda mollitie! ue nobis a uirtutibus, que panno immundis imo comparantur

Quantum nobis flendum est pro iniustitiis, si pro iustitiis est dolendum! Maledictus enim qui facit opus Dei negligenter, et ille amplius, qui fraudulenter . Siquidem uterque a mandatis tuis declinat, qui mandasti mandata tua custodiri nimis . Negligenter opus Dei  facit, qui facit tepide, aut in incepto non feruet opere, aut non perseuerat in operis feruore. Opus autem Domini facit fraudulenter, qui uel de suis presumit uiribus, uel suis laudibus totus inseruit; qui ipsum opus alii uindicat quam Deo; qui aliud premium captat quam Deum; qui operis sui aliud pretium taxat quam ipsum; qui bonorum suorum operum alium quam solum Deum auctorem existimat, aut remuneratorem exspectat. Postquam autem ignis ille sic illuminauit ad intelligendum peccata, sic inflammauit ad dolendum, mox de seipso linguam formabit ad confitendum. Nec enim pro peccato suo condigne dolet, cui illud necdum perfecte displicet. Nemini autem perfecte displicet,  qui adhuc illud tanquam thesaurum seruat et possidet, dum illud celat et retinet. Nam qui perfecte peccatum odit, statim illud a se tanquam uenenum nocentissimum exspuit et euomit. Igitur post recogitationem et contritionem continuo curritur ad confessionem, ut uisitatio sancti Spiritus cunctis suis partibus absoluta sit: ut sicut de celo sonus emittitur, et de sono ignis egreditur; sic et de igne lingua formetur. Omnis autem lingua que de igne formatur, necessario ignea est. Ignea igitur debet esse confessio. Nihil igne purgatius, aut etiam purgantius, uel eo clarius aut lucidius, uel rutilantius, aut rubicundius. Ignis res est purissima, clarissima,  coloratissima, quia rubicundissima, nichil habens admistum rubiginis, aut alicuius sordis, uel obscuritatis, nichil palloris uel coloris emortui. Similiter confessio debet esse pura, clara et rubicunda. Pura, ut non nisi peccata sua confiteatur, id est nec uirtutes proprias, nec peccata aliena. Integra, ut omnia peccata et peccatorum circumstantias retegat, et nichil a confessore abscondat; rubicunda, ut confitentis faciem erubescere cogat. Confessio quippe que cunctis suis partibus absoluta est, pura est per humilitatem, nec aliena mala publicare didicit, nec sua bona nouit iactitare; et clara est per simplicitatem, que ueritatem nescit abscondere, que mendacium fingere non nouit; et rubicunda est per uerecundiam, que colore roseo  confitentis faciem didicit ornare, ut hoc uelut lenocinio interno plus placeat inspectori. Sunt qui peccata sua tanquam aurum in sinu suo abscondunt; sunt qui huiusmodi possessionem uendentes tanquam Ananias et Saphira auare dispensant, quedam exponentes, et quedam retinentes, et Spiritui sancto mentientes. Sunt qui non solum propria, sed et aliena dicunt. Sunt qui sua tantum recitant, sed tanquam fabulam, uel quamdam historiam sine pudore et uerecundia, sine rubore et tristitia, sine fletu et gemitu, sine contritione et dolore. Sunt qui in confitendo superficie tenus suspirant et gemunt, ne nichil facere uideantur. Sunt qui uirtutes suas enumerant, iactantes sicut Nabuchodonosor somnia sua, uisiones capitis sui phantasticas,  uel demonum sophisticas apparitiones. Sunt qui confitendo peccata sua gemunt et plorant, sed de hoc ipso laudem affectant. Non sic ille qui ait: Dixi: Confitebor aduersum me iniustitiam meam Domino . Dixi, inquit, id est firmiter in corde meo facere proposui me facturum. Quid? Quod sequitur.

Confitebor ego ipse, antequam alius me accuset; sed sponte et uoluntate pronuntiabo aduersum me, non aduersus alium, iniustitias meas, non iustitias Confitebor Domino, id est ad laudem et honorem Domini, non ad honorem uel laudem mei, imputans mihi peccata mea, gloriam autem Deo. Igitur ubicunque Spiritus sanctus hospitaturus est, necesse  est hec signa tota precedere, quia per hec tria in electorum cordibus sibi ipse solitus est hospitium parare. Timor enim Domini, qui fit de sono repentino, et qui principatum possidet in tota domo, domum iubet euerri, et sordes ac quisquilias diligenter inquiri. Cognitio peccati et damni recordatio, tanquam quidam famuli obsequentissimi domum diligenter euerrunt, et sordes et quisquilias in unum colligunt. Doloris uehementia quasi quedam flamma uoracissima collatas comburit; confessio autem quasi scopa quedam combustas eiicit. Hec est scopa, que hospitium Spiritus sancti euacuat et mundat. Hos ergo famulos premittit Spiritus sanctus ante se. Cum autem remanserit, quos socios retinebit? Utique hos eosdem. Cum iisdem  comitibus, cum quibus intrat ad nos, permanet apud nos, id est cum sono, igne et lingua; cum terrore, luce et ardore, cum timore, dolore et confessione; sed alio et alio modo. Qui enim aduenerat cum timore seruili et initiali, permanet cum timore casto et filiali. Et qui aduenerat cum dolore ex peccato perpetrato, permanet cum dolore ex premio dilato. Et qui aduenerat cum confessione peccati, permanet cum confessione laudis, id est cum gratiarum actione de beneficiis perceptis, et cum spe de percipiendis. Sicut enim in principio timebamus, ne damnaremur; sic iam confortati a Spiritu sancto timemus adhuc quidem, sed non iam ne damnemur a iudice, imo ne ab eo minus laudemur. Unde Apostolus: uis non timere? Bonum fac, et  habebis laudem ex illa . Aliter quidem timet ancilla dominam, aliter uxor maritum. Illa timet, ne prorsus expellatur; ista, ne parum diligatur. Similiter iam in Spiritu sancto exhilarati, dolemus adhuc quidem, non pro diluto crimine, sed pro dilato munere, sicut dolet quidam dicens: Heu mihi, quia incolatus meus prolongatus est! 

Confitemur quoque Domino, non quidem peccata nostra, que iam confessa et dimissa sunt, sed beneficia diuina, que nobis gratis data sunt, sicut confitebatur, qui sic loquebatur: Confitebor tibi, Domine rex, et collaudabo te Deum saluatorem meum; confitebor nomini tuo, quoniam adiutor et protector factus es mihi, et liberasti corpus meum a perditione  . Huiusmodi autem ignis mentem quidem nostram non contristando macerat, sed exhilarando impinguat, sicut apparuit in illo fratre, qui pane et aqua per annum sustentatus, post annum apparuit pinguis et hilaris, uelut in Domino confortatus. Nam sine intermissione in cella sua cum multa letitia et exsultatione Deo gratias egerat, quia eum a seculo reuocauerat, et societati sanctorum coniunxerat, et ab inferno eripuerat. Sic etiam in nostris congregationibus multoties accidit: in quibus sunt adolescentes, qui cum cibis aridissimis nutriantur, tamen corpulentiores et coloratiores sunt, quam cum olim in seculo cibis delicatissimis utebantur. Quod in Daniele et sociis eius, qui cibos  regios leguminibus et aqua commutauerunt, olim prefiguratum est . Habemus etiam linguam igneam, cum non soli saluari uolumus, sed de aliorum salute solliciti sumus, edocendo feruenter, uel exhortando efficaciter pro aliis laboramus. Quod utrumque lingue officium debet esse igneum, quia nec oratio frigida ascendit in celum, nec exhortatio tepida accendit animum. Et hec fuit tertia ratio, quare Spiritus sanctus uenit cum sono, igne et lingua.

Quarta quoque potest induci, quod ideo uenit cum his tribus signis ad significandum uidelicet, quod eodem ordine quo iam uenit ad suam gratiam nobis conferendam, ueniet ad iudicium, ad rationem de collatis suis muneribus exigendam. Nam de Domini Iesu secundo aduentu legitur: »Qui  uenturus est in Spiritu sancto iudicare uiuos et mortuos, et seculum per ignem  .« Si autem ueniet in Spiritu sancto, ergo et Spiritus sanctus ueniet cum ipso. Ipse, inquam, Spiritus sanctus in Filio discretionem iudicialem faciet; quia arguet mundum de peccato, et de iustitia et de iudicio. ueniet autem cum Filio, id est in persona Filii, in qua habitat plenitudo diuinitatis corporaliter, id est qui perfectissime plenus est potentia, et sapientia, et sanctitate, et bonitate Dei. Sicut enim Pater in Filio, et Filius in Patre, sic et Filius est in Spiritu sancto, et Spiritus sanctus in Filio. ueniet ergo ad iudicium cum sono, igne et lingua. Sonus erit in iudicio repentinus, quia calamitas erit repentina. Sicut enim in diebus Ne  edebant homines et bibebant, etc., usque in diem qua intrauit Ne in arcam, et tulit omnes, ita erit aduentus Filii hominis . Cum enim dixerint, pax et securitas, ueniet repente calamitas, quia dies Domini, sicut fur in nocte, ita ueniet . Sonus ergo erit repentinus, id est terror subitus, et immensus ignis cum sono adueniet, non super centum uiginti tantum, sed super mundum totum. Qui etiam non solum erit lucidus, sed etiam urentissimus. Erit autem fortassis iniustis noxius, et iustis innoxius; sicut fuit ignis Babylonicus tribus pueris in fornace, quibus omnino non nocuit, et tamen Chaldeos fornaci proximos incendit. Porro lingua ignea non est nisi illa definitiua  iudicis sententia, qua reprobis dicet: Ite, maledicti, in ignem eternum, etc. ; electis autem: uenite, benedicti Patris mei, etc. . que ignea, id est molestissima erit reprobis; sed ignea, id est clarissima, carissima et utilissima, quibus dicetur: uenite, benedicti Patris mei, percipite regnum, quod uobis paratum est ab origine mundi. Ad quod nos perducat iudex ipse uiuorum et mortuorum iehsu Christus Dominus noster, qui cum Patre et Spiritu sancto uenit et regnat Deus per omnia secula seculorum. Amen.



SERMO XuIII IN FESTO PENTECOSTES, III.

»Aduenit ignis diuinus  .« Est ignis bonus, et est ignis malus; est ignis diuinus, et est ignis diabolicus.  Ignis malus et diabolicus, alius est culpe, scilicet concupiscentia; alius pene, scilicet gehenna. Uterque ignis nunquam dicit: Sufficit; uterque insatiabilis est. Ad differentiam huius mali ignis, is qui hodie in discipulos Christi uenit, diuinus uocatur. Quod autem dicitur aduenit, ignem gratie declarat, non ignem glorie, que nondum aduenit: ideo hoc tempus dicitur gratie, non tempus glorie. Ignis ergo diuinus, id est ignis diuine gratie iam aduenit, id est abundanter ad nos uenit, ut in quibus abundauit peccatum, superabundet gratia. Ecce, fratres karissimi, gratia Dei omnibus se offert. In nobis est uel recipere, uel  repellere. Pulsat ad ostia singulorum; si quis ei aperuerit, intrabit ad eum; non ad unum solum, sed ad singulos. Ignis est enim; nec ex sui distributione minuitur, sed potius augetur. Augetur dico, non in sui substantia, sed in participatione. Nemo autem se excuset de impossibilitate, quod eam non possit recipere. Ignis est enim, quem omnia possunt sentire, uel incendentem, uel calefacientem. Ad ignem benigne accedentes calefiunt, uehementer autem repellentes incenduntur. Similiter Deus superbis resistit, humilibus autem dat gratiam . ualles abundant frumento , et inter medium montium pertranseunt aque ; sed feriunt summos fulmina montes .

 Hic ignis lucet in quibusdam, in aliis occultus est. Lucet in electis iam bene operantibus: occultus est in electis adhuc errantibus, et adhuc corrigendis, sicut ignis in carbonibus mortuus adhuc reaccendendus.

uideat autem qui hunc ignem receperit, ne perdat receptum, sed conseruet in perpetuum. Ad quod necessaria est materia, que pascatur. Et ideo, sicut in lege legitur: Subiicienda sunt ligna per dies singulos, ut hic ignis iugiter ardeat in altari . Ligna uero, que fomes ignis sunt, exempla sanctorum, uel monita doctorum, uel lectionem diuinorum mandatorum accipienda arbitror: uel certe iugem memoriam grauium peccatorum  super fundamentum fidei edificatorum, et per ignem acerrime penitentie purgandorum. Hec subiicienda sunt mane per singulos dies, id est cogitanda initio cuiuslibet tentationis ad inanem gloriam pertrahentis: et similiter uespere, id est in omni tentatione inutilem tristitiam suggerente: et sic semper ardebit ignis, id est feruor boni operis, in altari cordis. Nemo autem desperet, quod a gratia Dei non possit purgari, tanquam nimis sordidus; uel illuminari, tanquam densissimis tenebris obumbratus. Ignis est enim, qui domat omnia, et quo etiam de durissimis lapidibus excutitur scintilla. Item nemo putet ex suis operibus se illam meruisse, uel suis meritis illam posse conseruare. Ignis est enim qui per seipsum mouetur, per se  mouens aliud, et semper est in motu. Similiter Spiritus ubi uult spirat, et nescimus unde ueniat, id est pro quibus meritis nostris ad nos ueniat, quando uenit, nec quo uadat , id est nec quare nos relinquat, quando ad tempus relinquit: quod sepe etiam iustis contingit, nichil sibi consciis. Ignis autem quia semper in motu est aut crescit aut deficit; sic gratia Dei. Aut enim in ea proficimus, aut deficimus: nec est medium; quia non potest ignis in eodem statu permanere. Nemo ergo negligat gratiam Dei. Ignis est enim, qui neglectus exstinguitur. Unde: Noli negligere gratiam Dei, que est in te . Et alibi: Spiritum nolite  exstinguere . Non negligere autem gratiam Dei, est se in data gratia in omni feruore deuotionis exercere.

Item nemo conqueratur se parum gratie accepisse. Ignis est enim: et ignis ex modico crescit in immensum. Similiter quilibet gratiam quam accepit de modica potest facere magnam, si illam non neglexerit; ignis autem ad nimis remota non transit, sed tradit se proximantibus. Sic gratia Dei ad elongantes se non uadit, sed elongat se ab eis, sicut scriptum est: Noluit benedictionem, et elongabitur ab eo . Ideo Propheta inuitat, dicens: Accedite ad eum, et illuminamini . Nihil igni sic contrarium ut aqua, et gratie Dei nichil magis repugnat, quam luxuria, sicut dicit  Apostolus: Corruptio incorruptionem non possidebit . Ignis nec frigidus est, nec tepidus, nec parum calidus; sed feruidus et estuans: sic gratia Dei in frigidis non moratur, nec in tepidis, sed in feruentibus spiritu. Unde in Apocalypsi: Utinam calidus esses, aut frigidus; sed quia tepidus es, euomam te ex ore meo . Quod est dicere: Utinam aut Christianitate ferueres, aut infidus esses; nam de te non gustarem, utpote cibo uel potu mihi ignoto, et ita mihi nauseam non prouocares. Sed quia nomen Christiani habes, non possum, quin tentem quid sentias; et quoniam te tepidum sentio, mihi nauseam prouocas et uomitum. Hoc generaliter de omnibus Christianis, specialiter autem intelligendum  de nobis monachis: quibus feruorem iustitie professis peius est post uotum reperiri tepidos, quam ante uotum frigidos fuisse. Nunquid non tepidi sunt, qui terrenis se immergentes solatiis, superna non querunt, ad celestia non aspirant? Quid habent isti de igne diuino; de igne, qui semper sursum fertur, et sursum mouet et effert? Certe qui non sursum mouentur, non aguntur Spiritu Dei, imo nec humano, sed spiritu iumenti, qui semper sequitur carnem, et deorsum fertur. Ignis etiam diuini ardorem efficacem, a quo ordo seraphim concreatus est. S. Dionysius sic describit  : »Mobile enim semper eorum circa diuina, et incessabile, et calidum, et acutum, et superferuidum intente et non indigentis et inflexibilis semper motionis, et  suppositorum reductiue et actiue assimilatiuum, recalificans illa, et resuscitans in similem caliditatem, et igneum celitus, et holocauste purgatiuum, et incircum uelatum, et inexstinguibilem, habentem sic, sic semper luciformem et illuminatiuam proprietatem omnis obtenebrose obsanctificationis scrutatricem, uel persecutionem, et manifestationem Seraphim nominationes aut manifestationes docent.« Hec sunt uerba beati Dionysii, imo tonitrua: que plus stuporis et admirationis, quam cognitionis afferunt. uidentur autem ad amoris naturam referri. Tota enim seraphim uita, actio et affectio omnis, amor est ad Deum et proximum, qui  predictis uerbis significatur. Pauca uero de his transcurrendo potius quam exponendo, et diuinando potius quam disputando dicamus. Constructio eorum a fine est inchoanda, hoc modo. Nominationes seu manifestationes seraphim docet mobile eorum: id est interpretatio et manifestatio huius nominis seraphim, quod est numeri pluralis. Ideo autem dixit nominationes uel manifestationes, plurali numero; quia non est unica, sed multiplex nominis seraphim interpretatio. Seraphim autem interpretantur principium oris eorum, uel ardentes, uel incendentes. Prima interpretatio significat, quod hi spiritus primum locum obtinent circa Deum; et quia primi loquuntur secreta Dei et laudes: secunda significat, quomodo ardeant amore Dei; tertia  quomodo incendant amore proximi. Ait ergo: »Nominationes uel manifestationes seraphim;« id est interpretatio multiplex huius nominis seraphim, que est manifestatio significationis illius, »docet mobile eorum semper, etc.,« id est demonstrat, quod illi spiritus semper mouentur circa diuina et incessanter; et calidum, id est quod calent; et acutum, id est quod penetrant; et superferuidum, id est quod penetratione feruentiores redduntur ad penetrandum. Docet, inquit, mobile, id est mobilitatem motionis eorum, id est affectus; motionis dico intente, id est affectionis in Deum tendentis, et forsan intime. Sic enim postea in alia translatione legitur, id est forsan in Deum ipsum  intrantis.

Quod autem dixit, forsan, non tam ad dubitandum posuit, quam ad sententiam temperandum: quasi diceret affectionis dico forsan intime, id est non penitus intime, sed tamen intime. Quidquid enim in Deum intrat, reuera intimum est, sed non penitus intimum; quia non omnia secreta eius creatis spiritibus penetrabilia sunt, nec intus potest cognosci, nisi a se solo, sicut ait Apostolo: Nemo scit, que sunt hominis, nisi spiritus hominis, qui in ipso est; similiter et que sunt Dei nemo cognouit, subaudi ad plenum et ex toto, nisi spiritus Dei . Ideo etiam premiserat circa diuina. Non enim dixit in diuina, sed circa diuina. Quantumcunque enim intretur in cognitionem Dei  ab his beatissimis spiritibus, semper tamen sunt quasi circa, non quasi intra. Intra sunt tamen, quantum ad ea que capiunt; sed circa sunt, quantum ad ea que non percipiunt. Ideo etiam ait circa diuina pluraliter, non circa Deum, quia in Deo sunt multa beatis spiritus cognoscibilia, sed etiam multa incomprehensibilia. Hoc est ergo forsan intime, id est non usque ad plenitudinem, ut ita dicam intimitatis diuine; uel si legatur, non indigentis, id est affectionis non a suo desiderio frustrate, sed suum desiderium ex toto complentis, et inflexibilis, id est non in fastidium se reflectentis. Et est quasi expositio eius quod dixerat, intente, id est in Deum  semper tendentis, et nunquam ab eo se auertentis. Igitur mobile significat uelocitatem affectionis eorum. Motus enim eorum, uel potius, mobilitas, nichil aliud est, quam uoluntatis eorum uel affectionis, uel concupiscentie, uel desiderii summa agilitas, celeritas, uelocitas, uel potius uolatus. Unde non solum cum pedibus, sed etiam cum pennis et alis pinguntur; quia sicut penna auis leuis est, et iucunda, et fulgida; et sursum ferens, ita et affectus eorum. Nostri autem affectus pedes anime uel gressus dicuntur. Unde Propheta: Mei autem pene moti sunt pedes, pene effusi sunt gressus mei , id est affectus mei fere ad malum opus prolapsi. Et bene Gregorius  : »uelle, inquit, aliquid facere, iam mente ire est.« Si autem nostri affectus, qui  per carnis et spiritus repugnantiam multum tarditatis patiuntur, aliquando etiam in sanctis adhuc in carne positis, penne appellantur: quanto rectius affectus illorum, qui toti sunt spiritus! uelocitas ergo affectionis illorum significatur per hoc nomen mobile: munditia uero et sanctitas per hoc quod sequitur, circa diuina. Nihil enim aliud desiderant, quam Deum. Perseuerantia uero per hoc quod subditur, et incessabile; huius perseuerantie feruor notatur, cum dicitur et calidum. Potest enim aliquid semper et remisse moueri; ut fluuius Arar, qui semper currit, sed adeo lente, ut dubium sit aspicientibus in utram partem currat. Sed quia est aliquis feruor sine efficacia, ideo sequitur et acutum;  id est penetratiuum et penetrans, quod significat adeptionem rei desiderate. Sed quia adeptio rei desiderate solet minorare desiderium adipiscentis circa rem possessam, ideo subditur, et superferuidum quod significat quamdam superni feruoris ebullitionem, que illos replet ad satietatem, et quodammodo manat ad desiderium; sicut uidemus fieri in cacabo assidue bullienti, ut ex feruore continuo repleatur usque ad summum, et euacuetur usque ad fundum; et replendo euacuetur, et euacuando repleatur. Quia uero liquor ille, qui in illis bullit spiritibus inconsumptibilis est; et ardor de quo illa prodit ebullitio inexstinguibilis, et ipsa ebullitio imminorabilis, ideo in illis est semper acutum et superferuidum. Quia autem in Deum semper penetrant,  et semper penetrare desiderant; quia ut ait quidam sanctus, augent spirituales delicie desiderium in mente, dum satiant, iuxta illud: Qui edent me, adhuc esurient, et qui bibunt me, adhuc sitient .

Est itaque delectabiliter in illis impressa simul sitis atque satietas. Nam desiderant sine labore, quia desiderium satietas comitatur: et satiantur sine fastidio, quia ipsa satietas ex desiderio semper accenditur. Longe abest a siti necessitas, longe a satietate fastidium: quia sitientes satiantur, et satiati sitiunt. Hoc est ergo quod ait superferuidum, id est ex feruore superabundans, et ex abundantia  superferuens. Hoc enim superferuidum significat illud immensum diuini gaudii pelagus, quo eorum acutum penetrat, et se immergit, cuius gaudii supereffluentia ineffabiliter scibilis, et liquidi acumem illud potentissimum non retundit et hebetat ad resiliendum fastidio, sed potius animat et renouat ad penetrandum desiderio. Nam ingens ille feruor uehementis incendii, qui in illius ordinis summo camino semper exestuat, nichil aliud est, quam diuini amoris sancta uehementia. Liquor autem, qui in illius camini uasis optimis et probatissimis ex illius ardoris incendio superferuet et ebullit, nichil aliud est, quam diuine uoluptatis torrens, per illorum spirituum corda capacissima superexcurrens; et illud flumen gaudii, et fluuius ille pacis, que exsuperat  omnem sensum, et illorum beatorum spirituum flagrans desiderium non solum transcendit, sed etiam accendit. Huius liquoris tenuitas inenarrabilis, et subtilitas inexplicabilis, et ineffabilis iucunditas, in aquis illis supercelestibus signatur, que ibi suspense feruntur ad suauitatis rorem inferioribus infundendum. Illud tamen gaudium, illa uoluptas aqua dicitur, et uinum, et torrens, et fluuius, et mare. Aqua, quia mundat et sanctificat; uinum, quia delectat et letificat; torrens, quia desiderium reaccendit et renouat: fluuius, quia abundat et satiat: mare, quia in immensum omne desiderium transcendit et superat. Hoc super feruidum Dionysii uidetur promittere Dominus his uerbis: Mensuram bonam et confertam, et coagitatam,  et supereffluentem dabunt in sinus uestros . Alibi autem dicit: Eadem mensura, qua mensi fueritis, remetietur uobis.  Huius tamen posterioris loci sensus est. Si paruam mensuram dederitis, paruam recipietis; si magnam, magnam: semper tamen magis recipietis, quam dederitis; quia mensuram bonam et coagitatam et supereffluentem dabunt in sinus uestros. Et hoc est, quod etiam dicit Apostolus: Qui parce seminat, parce et metet: et qui seminat in benedictionibus, de benedictionibus et metet .

Timor minarum est mensura bona, spes promissorum mensura conferta, custodia mandatorum mensura coagitata. Mensuram supereffluentem possumus  dicere additionem ad illa tria, que in Deuteronomio leguntur: Diliges Dominum ex toto corde tuo, et ex tota anima tua, et ex omni fortitudine tua : non enim ibi additum est, et ex tota mente tua. Et tamen legisperitus a Domino interrogatus, quid in lege scriptum esset, ait: Diliges Dominum, etc., ex tota mente tua . Quod responsum Dominus non solum non reprehendit, sed etiam confirmauit dicens: Recte respondisti. Aut ergo in Hebreo scriptum erat, ut legisperitus respondit, aut in aliqua translatione, aut certe equipollens. Nam in eo quod dicitur in translatione nostra tertio loco: Et ex omni fortitudine tua, puto  etiam comprehensum: Et ex omni mente tua, quia fortitudo tota hominis non in solis uiribus corporis est, sed etiam in uiribus mentis. Duplex fortitudo in Deuteronomio comprehensa est sub uno membro. In Luca uero diuisa est in duo membra. Quidquid ergo mensuramus, aut de primo gradu est: ut multum de secundo, aut ut perfectum de tertio; supereffluentia uero in premiis tantum, non in meritis est. uides ergo quomodo superferuidum Dionysii, supereffluens Domini, premium designet. Mensuram bonam nobis remetitur Dominus, quando nos liberat a damnatione perpetua; confertam, quando nos induit stola prima, in qua singulariter nos in spe constituit, et omnino eruit a timore; coagitatam uero nobis reddet, quando secunda immortalitatis,  stola nos uestiet: at supereffluentem nobis cumulabit, quando sue uisionis, que omne desiderium superat, eterna beatitudine nos donabit. Nec solum in hac parte superfluit mensura Domini mensure nostre; sed etiam in singulis istorum graduum. Quidquid enim damus uel facimus, temporale est et transitorium: quidquid autem recepturi sumus immortale est, et eternum: igitur mittentes semina nostra in operibus bonis, et in lacrymis, non deficiamus; tempore enim suo metemus, non deficientes. ue parce seminantibus ab auaritia: ue nichil seminantibus a pigritia: ue mala seminantibus a stultitia; ue bona seminantibus in perfidia. Primi parce metunt, secundi nichil metunt, tertii mala metunt, quarti etiam nichil metunt, quia  semen suum perdunt. ue, inquam, tepidis, pigris, carnalibus, hypocritis. Sed de his alias. Sic ergo descripsit Dionysius ardorem seraphim in Deum, cum dixit: »Mobile eorum circa diuina, etc.« Quod autem sequitur, incendium illorum demonstrat in proximum; de quo ad presens mihil dicimus: quamuis hoc satis pertineat ad materiam nostram, qui de igne caritatis tractamus. Hec autem pauca diximus, ut uel ex parte monstraremus, quomodo caritatis igne feruere debeamus. Nam ut nobis de camino illo celestis Ierusalem scintillas aliquas sancti feruoris uerborum Dionysii malleus excutiat, sciamus nostri amoris mobile esse circa diuina nostrorum puritatem affectuum, et operum, quibus  ad Deum gradimur. Nam pedes nostri affectus sunt; gressus istorum pedum opera: porro incessabile huius mobilis perseuerantia in utrisque. Calidum huius incessabilis feruor in opere, et ardentissimus zelus iustitie, et desiderium patrie feruentissimum. Acutum huius calidi aut spes est ipsius desiderii, que per acumen suum uelut anchora quedam incedit post Christum pontificem usque in interiora uelaminis; aut certe excessus noster quantuluscunque in contemplatione. Hic est enim in hoc seculo nostri amoris acumen. Nam per illum solum amando in Deum penetramus. Huius autem acuti superferuidum, est ipsius contemplationis tam exundans gaudium in comprehensione, quam stupor inundans ex admiratione. uidetur  autem mobile hic significare aptitudinem potius quam actum, ut mobile idem sit ac moueri aptum. incessabile uero priuationem cessationis. Igitur mobile pertinet ad eorum subtilem et simplicem naturam, incessabile ad perfectam eorum industriam.

Porro calidum, acutum, et super feruidum tam gratiam preuenientem significant, quam subsequentem. Nam sine calido nec mobile quidem haberetur. Nullus enim motus sine calore, nec calor sine motu: sed motum calor accelerat, et calorem motus augmentat: et magnus calor facit motum uelocem, et uelox motus magnum calorem. Calidum ergo significat precedentem gratiam, que dedit illis mobilitatem circa diuina, id est naturam aptam ad  appetenda diuina. Incessabile uero significat liberum eorum arbitrium ab hac diuina gratia nunquam recessisse. Porro acutum et superferuidum significant diuinam gratiam hanc stabilitatem in eis confirmasse, ut iam nec possint esse inhabiles ad intelligendum Deum, nec parum feruentes ad diligendum; sed semper acuti sint ad penetrandum, et superferuidi ad superferuendum, id est non solum ad semper fruendum, sed etiam ad superfruendum, hoc est ad beatius quam alii, fruendum, ut summi angeli. Ut totam mensuram Domini mensure Dionysii comparemus, possumus dicere, amoris nostri mobiles semper circa diuina uersari, id est naturalem nostram aptitudinem bona appetendi, si sit incessabile, hoc est, si in bono appetitu perseueret,  esse mensuram bonam. Quod si non solum motum hunc incessabiliter habeat, sed etiam perseueranter in eo caleat et ferueat; esse mensuram confertam. Si autem calidum hoc usque ad acutum penetratiue et letificantissime spei proficiat; esse mensuram coagitatam. Si uero acutum hoc usque ad excessum contemplationis superferueat, mensuram esse aliquomodo supereffluentem. Hic enim excessus dono gratie naturam excedit, et ideo quodammodo supereffluit. ue illis, qui mobile semper habent circa diuina, et tamen nunquam mouentur circa ea. Hi sunt qui talentum intellectus a Deo percipiunt, et illud in terra abscondunt, uel in sudario inuoluunt; implicantes se negotiis secularibus,  uel carnis operibus insudantes . ue etiam eis, qui acutum habent circa diuina, sed non incessabile. Hi sunt, qui ad tempus credunt, et in tempore tentationis recedunt . ue etiam illis, qui incessabile habent, et calidum non habent: semper in religione conuersantes, et in sua conuersatione semper remissi et tepidi, nec spiritu feruentes: cum agnum paschalem non solum crudum comedere non debuerant, sed nec etiam coctum aqua, sed tantum assum igni . Sunt quidam, qui huius amoris calidum habent, et acutum non habent. Hi sunt boni simplices et illitterati, qui multum habent deuotionis et dilectionis, et parum cognitionis. »Multo autem melius est, ut ait sanctus Hieronymus, rusticitatem sanctam habere,  quam scientiam uel eloquentiam peccatricem.« Huiusmodi acutum non est acutum calidi sed frigidi: non acutum ignis, sed acutum ferri, quod semper inutile iacet et inefficax, si uiribus destituatur urentis, cuius quoque utilitas ipsa et efficacia sepius assumitur in mortis ministerium, quam in auxilium salutis. Non sic acutum ignis, quod semper ex seipso utile est et efficax, non otiosum futurum, si uirtutis aliene suffragium defuerit; sed semper quod suum est sua ipsius potentia facturum. Est non solum iners, sed etiam pessimum acutum huiusmodi ingenii, si diuini amoris acutum defuerit. Quid enim? Nonne iacebit hebes, et consumptum rubigine, si non quadam uelut cote subiungatur studii, et exercitii assiduitate leuetur? Quod  si studiosa exercitatio impendatur in artibus infructuosis, et nichil sonantibus litteris, que inde utilitas, quod emolumentum? Omne quippe scientie subtilius acumen sic est tanquam arista, qua nichil subtilius, nichil inutilius. Sic etiam in liberalibus disciplinis subtilitas multa, et si non ad amorem Dei transferatur, utilitas nulla. Si quis autem se in Scripturis diuinis exerceat, et ipsius Scripture precepta non adimpleat, que illi inde salus, imo que non pernicies? Nunquid potentes in Scripturis, si non potentes sint et in operibus bonis, ideo non potenter tormenta patientur? Et certe isti precipue, ut ait Ieremias, fregerunt iugum, ruperunt uincula .

Quis iam uel pro scientia Scripturarum corrigitur?  Quis sua scientia utitur in salutem? Imo quis ea non utitur in suam perniciem? Quem mihi reperies etiam ex diuinarum Scripturarum scientiam assecutis, et litteras sacras ructantibus, qui quemlibet illitteratum et luxuriosum non magis uincat luxuria, quam litteratura? Quis ex omnibus stipendiariis Ecclesie militibus non magis uentri suo aut gule militat, quam sponso Ecclesie Iesu Christo, de cuius patrimonio uictitat. Heu! quam raro hodie ceunt uirtus et scientia? nescio quo uinculo factionis noue libidines et littere sibi coheserunt. Et hec non minus prodigiosa, quam perniciosa societas. Quid enim illis ad istas; cum ille uirtutis bonum protestentur ut doceant: ille uero dedoceant et detestentur? Quando tamen hoc prodigium non  regnauit? A diebus antiquis philosophorum celeberrimi, non dico secrete, sed, ut ait Hieronymus, etiam publice concubinas habebant. Adhuc istud regnat prodigium, quando noctue de die uolant, nec iam solem fugiunt bubones. Quis clericus erubescit comptus procedere in publicum? quis molli et femineo gressu incedere, imo quis mulier esse? uideas illos, quos oportuerat dare aliis exemplum humilitatis et uerecundie, grauitatis et penitentie, ornati morosius, discriminato uertice, calamistrato crine, rasitata facie, pumicata cute, capite detecto, nudatis humeris, fluxis lacertis, insculptis brachiis, calceatis manibus, chirotecatis pedibus, fissis inguinibus. Et quid sibi adhuc desit ad forme lenocinium; et sui ordinis et corporis iniuriam tota die  queritantes ad speculum, sicque procedentes in publicum cum ueste uiridissima, mente sordidissima, radiantibus annulis de digito, et de animo ridentibus oculis.

Denique illam tonsuram, quam in summo uertice tanquam pro Christi stigmate gestare coguntur, ne maiore circulo capillarum pexuram attenuet aut hispidet, ita in paruulum orbiculum circumcinnant, ut magis uideatur signum uenalis corporis, quam ordinis clericalis. Et audent isti de sanctarum Scripturarum sacrosanctis mysteriis, buccis rubentibus, inflatis faucibus, turgentes gutture, protento aqualiculo, uerbis suffocatis doctrinam publice profiteri? Et quid mihi persuadebunt isti de uoluntaria paupertate et abstinentia Christiana; qui  asperitatem crucis, et sordes paupertatis apostolice tam se probant nescire, quam demonstrant contemnere? Aut quid apud impudicos rosei isti doctores, et arte, non natura formosuli, de pudicitia perorabunt: quorum impudicitiam non dico signat, sed et aperte clamat fama, facies et oculus, uultus et habitus, sermo et incessus, uictus et conuictus? Qui tamen et nimis ad loquendum promptuli sunt, et satis ad disputandum spinosuli, et acutuli ad discendum:

Sed si uirgilio puer, et tolerabile deesset
Hospitium, caderent omnes a crinibus
Quid quod etiam ex huiusmodi canina uoluptate ingenium suum acui protestantur? Mentior, si non ego ipse a nonnullis ipsorum hoc audiui. Sed plane  non legerant illud uiri sapientissimi. Nihil tam mortiferum ingeniis, quam luxuria. Sed fuerit stoicus, qui hoc dixit: nunquid hanc opinionem de lutosa doctrina hauserunt alicuius porcorum de grege Epicuri? Sed et ipse uoluptatis assertor Epicurus, preter facilem, que ex litteris capitur, uoluptatem, nichil magis commendasse legitur, quam sobrietatem et continentiam, etiam ab uxore ducenda. Certe Marcus Cato ad filium sic describit oratorem. »Orator est, Marce fili, uir bonus dicendi peritus. Ite nunc, inquit Seneca, et in istis fluxis atque expositis, et nunquam nisi in turpitudine uiris querite oratorem.« Ite, et in eisdem querite theologos et predicatores. An forte ad oratorem in curia pertinet,  esse uirum bonum, et ad oratorem in Ecclesia uirum libidinosum? Huiusmodi libidinosis theologis predicatoribus hec inclamat Dominus: Quare tu enarras iustitias meas, et assumis testamentum meum per os tuum? Tu uero odisti disciplinam, et proiecisti sermones meos retrorsum . ue pueris et adolescentibus, qui huiusmodi preceptoribus traduntur, a quibus ante omnis honestas dediscenda est, quam una littera perdiscenda. Non sic Plinius ad quemdam de filio suo. »Trades, inquit, illum preceptori ad mores primum, deinde eloquentiam discat, que male sine moribus discitur.« Et Quintilianus Plinii huius preceptor scholaribus dicit cauendum esse non solum a turpitudinis crimine, sed etiam a criminis suspicione. Quamobrem adolescentes  in schola permistos discere pueris nequaquam permittebat. Nunc autem probro impudicitie tam humanis quam diuinis condemnato legibus, et ubique iam pudicitie titulo per Filium uirginis coruscante; nescio tamen quo pacto uelut contra cum coniuratione facta libidines et uitia fedus iniere: adeo ut apud plerosque iam uersum sit in regulam, acuti sensus hominem uix posse fieri continentem. Ecce quam periculosum est, nos acutos esse, et calidos non inueniri, id est astutos in malo, et non feruentes in bono, iuxta illud: Sapientes sunt, ut faciant mala, bene autem agere nesciunt : Et Dominus in Euangelio: Filii huius seculi prudentiores filiis lucis in generatione sunt .  Sunt enim multi hodie diserti aduersus iustitiam, et eruditi pro falsitate: sapientes ut faciant mala; eloquentes, ut impugnent uerum. Hi sunt, qui iuris ciuilis et ecclesiastici captiosam scientiam in piscationis et aucupii artificium conuerterunt; quorum perplexis retibus pauperes illaqueant, et diuites inescant. Et hec de acuto astutie. Et quoniam supra diximus, naturalis ingenii donum significari per mobile, melius est, ut dicatur per acutum frigidi timorem et reuerentiam designari. Quod enim frigus acutum sit, ex illo patet:

Gelidusque coit formidine sanguis.
Et Propheta: Confige timore tuo carnes meas . Igitur acutum timoris habere sine acuto calidi periculosum est, imo perniciosissimum; quia  timere sine spe nil aliud est, quam desperare. Acutum enim timoris semper quasi deorsum respicit: acutum amoris semper sursum tendit, quia acutum ignis est. Timore respicit ad iudicium, spes ad misericordiam. Nisi ergo acutum spei, quod sursum tendit, acutum timoris, quod deorsum respicit, secum trahat; necesse est ut acutum timoris animum peccatoris deorsum figat, et ita desperatione opprimat. Quamuis autem aliquis sperare possit, qui non diligit, tamen acutum spei nemo qui non diligit potest habere. Hoc enim acutum nunquam procedit, nisi ex calido feruoris. Ergo ne acutum timoris preualeat, cantemus Domino misericordiam; et ne spes inaniter presumat, iudicium Domini cogitemus. Et hec dicta sint de acuto. Porro superferuidum habent,  et acutum non habent, qui feruentes hoc seculo, nec spem habent in Domino, nec timorem de inferno. Tale quippe gaudium superferuidum dici potest, id est superflue et inaniter in stultorum cordibus efferuescens. Nobis autem dicitur: Amen, amen dico uobis, quia plorabitis et flebitis uos, mundus autem gaudebit : sed statim sequitur consolatio, cum subditur: Sed tristitia uestra uertetur in gaudium . Aufer a me, Domine, inane gaudium, et seculare; ut ad illud celeste, securum, et solidum, et uere superferuidum tandem aliquando perueniam; et uideam oculis meis illud seraphicum mobile, mobile semper circa te, et incessabile,  et calidum, et acutum, et superferuidum. Et da mihi interim mobile ad querendum, et acutum ad feliciter inueniendum; et superferuidum ad eternaliter inherendum. Amen.



SERMO XIX IN ASSUMPTIONE B. MARIAE uIRGINIS, I.

Audite me, diuini fructus: et quasi rosa plantata super riuos aquarum fructificate . A bono duplici rosa commendari solet, a pulchritudine et utilitate. Pulchritudo in duobus attenditur, in colore et forma. Roseus color tunc est eximius, cum folia flammeam ruboris accenduntur ad gratiam: excepto quod inferius iuxta foliorum radices paululum quid subtilissimi, et subobscuri candoris interlucet: quod ipsum tamen 5 breues et  uirides folliculi superius acuminati, uelut quedam pyramides exstructe forinsecus muniendo occultent. Forma uero rose tunc exactissimi decoris est, quando eadem folia non omnino clausa uideri refugiunt, nec languida resupinatione lacescunt; sed ita temperate papillati corymbi circumpansa globositas rigiditate mascula se diffundit et erigit: ut calathil abellula castigate ridentia osculum a superis expetere uideantur. Ideo uero calathus quo maiore numero stipatur foliorum eo magis accedit ad oculorum gloriam, et aspectus illecebram numero lenocinante succressit. Hec materialis pulchritudo rose: nunc de mystica uideamus. Candor ille subtilis iuxta radices foliorum rose, est perpetua cordis munditia in Maria uirgine  ab ipsa, ut ita dixerim, natiuitate affectuum, tanquam e radicibus foliorum procedens, quinaria sensuum corporeorum custodia foris inexpugnabili munimento tegens et protegens quam semper integram perfectissime custodiuit, et usque ad perennis impeccantie puritatem prouexit. Ideoque adeo subtilis est, et subobscura, ut usque hodie a nonnullis nostrorum temporum theologis nec uideri, nec intelligi, nec credi possit; peruerse intelligentibus auctoritatem Augustini, qui hanc euidenter asserit, dicens  : »Quando de peccatis agitur, de B. Maria matre Domini, propter honorem Domini, nullam prorsus uolo fieri questionem.« Et quasi ab eo quereret quis, quare hoc diceret, reddit rationem, dicens: »Inde enim scimus plus  illi collatum gratie, ad uincendum ex omni parte peccatum, quod illum concipere meruit, qui nullum potest habere peccatum.« Quoties, inquit, de peccatis agitur, id est siue agatur de peccatis iuuenum, siue senum, siue de peccatis adolescentium uel puerorum, siue de peccatis infantium uel de matre nascentium, de cuiuscunque etatis humane peccatis agatur, semper excipienda est Maria. Si autem proprium aliquod habuit, non ergo ex omni parte peccatum uicit. Sed peccatum ex omni parte uicit. Ergo proprium nunquam habuit peccatum.

Quid manifestius dici potuit? Et tamen nostri theologi somniant Augustinum hoc intellexisse ab  illo tempore, quo beata Maria Dominum concepit. Sed beatus Bernardus hoc uerius et melius intellexit, dicens  : »Absit, ut domus uirginis proprii inquinamenti aliquando aliquid habuisse credatur!« Et addit: »Quod si a parentibus originalem traxit maculam, minus a Ieremia sanctificatam in utero, aut minus a S. Ioanne Spiritu sancto repletam, credere prohibet pietas Christiana.« Quibus magis credendum est, Augustino et Bernardo uiris sanctitatis et scientie plenis, doctoribus Ecclesie nobilissimis, an preceptoribus modernis? Ideo non mihi placet illa sententia, quam Petrus Lombardus in suis Sententiis ponit, dicens  : »Caro Christi obligata fuit peccato semper, antequam uerbo uniretur, sicut et reliqua uirginis caro.« Hiccine est  honor quem Augustinus iubet Matri Dei deferri, ut cum de peccatis agitur, nullam de ea habeamus questionem? Ego igitur firmissime credo, et nullatenus dubito, et confidenter dico, quod Scriptura sancta Mariam matrem Domini nequaquam comprehendit. Scriptum est enim: Qui natus est ex Deo, non peccat , subaudi, ait beatus Hieronymus, quandiu semen Dei manet in eo. Semen autem, quod est Spiritus sanctus, semper mansit in Maria a prima sua sanctificatione, non in eodem gradu sanctitatis eam conseruans, sed semper magis ac magis eam sanctificans. Ideo in Canticis dicta est progredi nascendo, scilicet quasi aurora consurgens, cuius claritas nunquam minuitur a  primo ortu suo, sed semper crescit. Maria igitur sicut sancta, et sine peccato nata est, ita semper sancta, et sine peccato permansit, et semper in sanctitate profecit et claritate. Cui ergo peccato obligata erat caro Christi, antequam a uerbo assumeretur, aut reliqua uirginis caro? Omne peccatum aut originale est, aut actuale. Originale iam dimissum erat, actuale nullum commiserat, semine Dei, id est Spiritu sancto in ea permanente, et eam sanctam conseruante. Quomodo enim templum illud deserere poterat, quod semel usibus diuinis dedicauerat? Ideo Spiritus sanctus dicitur in eam superuenisse ad implendam conceptionem uerbi, quasi qui nunquam prius ab ea discesserit, semper in ea manendo custodierit immunem a peccato, et  in sanctitatis profectu abundare fecerit. Tunc autem abundantius in eam uenit, quam in aliquem unquam sanctorum. Hieronymus in libro Dial. 3 contra Pelagianos: »Hoc et nos dicimus posse hominem esse sine peccato, si uelit, pro tempore, pro loco, pro imbecillitate corporea, quandiu intentus est animus, quandiu nulla chorda nullo uitio laxatur in cithara. Quod si paululum se remiserit, quomodo qui aduerso flumine lembum trahit; si remittat manus, statim retro labitur, et fluentibus aquis, quo non uult ducitur. Sic humana conditio, si paululum se remiserit, discit fragilitatem suam, et multa se non posse cognoscit.« Secundum hanc  similitudinem Hieronymi, dico gratiam Spiritus sancti semper cor Marie intentum, tenuisse, et quasi lembum aduerso flumine traxisse: ita ut quod non poterat ex natura, posset ex gratia.

Quod igitur dicit postea Hieronymus: »Perpetuitatem impeccantie soli Deo reseruare debemus,« uerum est. Solus enim hoc potest, qui per se potest sine alterius auxilio. Quod autem Maria hoc potuit, non de se, sed ex gratia conseruante potuit. Nam, ut ait Hieronymus in eodem libro: »Quidquid ex alterius pendet arbitrio, non eius est, quem posse contendis, sed illius, sine quo esse non potest.« Ergone impossibile fuit Dei uerbo, ut carnem quam de uirgine sumpturus erat, ab omni peccato prius mundare non ualeret, quam illam assumeret?  Aut forte uolebat, sed non ualebat? Eadem uero questio est; de reliqua carne uirginis, quam totam usque ad illud tempus dicunt fuisse obligatam peccato. Ubi est ergo illa Domini sententia: Honora patrem tuum et matrem?  Neque enim illam honorauit ut debuit; si eam ex quo potuit, non a peccato mundauit; ex qua ille in carne et anima homo esse inciperet. Quid igitur fecerat Spiritus sanctus, quando eam sanctificauerat in utero? An forte sanctificarat eam ex parte, non ex toto? Id est in anima sola, non in carne? Sed quid absurdius? Restat ergo ut ex tunc tota sanctificata sit in carne et anima. Ergo ex tunc caro illius desiit esse obligata peccato.

 Sed dicunt, quod etiam Ieremias et Ioannes in utero sanctificati sunt, et tamen postea utriusque caro fuit obligata peccato. Que comparatio utriusque ad Mariam, ad Dominam! Ergone Spiritus sanctus equalem gratiam credendus est dedisse illis, et isti? Absit! Quis in nubibus equabitur Domino, similis erit Deo in filiis Dei?  Idem dici potest de Maria: Quis in nubibus equabitur Domine, matri Regis angelorum? Non dico iam existenti matri, sed adhuc future; que ab eterno predestinata fuit uelut in coniugem patris spirituum, ut communem cum illo haberet filium et esset mater Filii Dei, sacrarium Spiritus sancti, templum totius Trinitatis, propria domus sapientie,  sicut scriptum est: Sapientia edificauit sibi domum . Sapientia sapienter semper agit, ut ait Hieronymus, semper igitur domum suam mundam conseruauit. Quis enim sapiens domum sibi edificans ad habitandum, ab ipso edificationis initio non uelit eam, si possit, omni carere uitio? Certe sicut dignum fuit beatam Mariam post conceptionem semper mundam ab omni peccato manere, quia mundatorem mundi conceperat, ita dignum fuit, eam etiam ante conceptionem filii semper mundam ab omni peccato manere, ut tali conceptione digna fieret. In libro Regum legitur , quod dum domus Dei edificaretur, malleus et securis non sunt audita in ea. In hoc autem loco  preter sensum historicum de domo lapidea, et anagogicum de peregrinante Ecclesia in celum subleuanda, tertius est allegoricus de uirgine Maria, que dum edificata est in domum Dei, per totum scilicet tempus, quo nutrita est a Spiritu sancto ante conceptionem Domini, non sunt audita in ea humanis auribus uel angelicis uel diuinis, malleus et securis, peccata scilicet actionis et cogitationis. Per malleum enim quo percutimus exterius, peccatum intelligitur externum operis, quo locutio etiam comprehenditur; per securim, que etiam posita est ad radicem arboris, id est ad intentionem cordis, peccatum intelligitur cogitationis, que semper est radix praue actionis. Unde Isaias : Auferte malum cogitationum uestrarum  ab oculis meis. Igitur dum edificaretur domus Dei Maria, id est dum adhuc prepararetur, ut in ea non solum spiritualiter, sed etiam corporaliter habitaret Deus homo, in ea, et ex ea factus, non sunt audita in ea malleus et securis; quia in toto illo spatio quo edificata est hec uirgo in domum sublimissimam super celos omnes collocandam, in ea post primam sanctificationem quam accepit in utero matris sue peccatum non fuit, nec exterius nec interius.

Sapientia itaque in edificanda domo sua nullum opus insipientie reliquit. Quod est autem opus insipientie, nisi peccatum? Ideo etiam sapientia excidit columnas septem, id est omnis spiritualis  gratie necessarium fulcimentum in ea posuit, ad cauendum omne peccatum et ad augendam omnem uirtutem. Cuius ergo uitio subiectos dicemus parietes huius domus post primam sanctificationem; id est cui peccato obligatum huius sanctissime uirginis corpus? Deus bone! cui peccato obligata esse potuit caro huius uirginis, quam ab eterno in matrem elegeras: quam in matris utero totam sanctificaueras, et Spiritu sancto plusquam Ioannem precursorem tuum repleueras? Quam antequam ex ea et in ea carnem assumeres, tuo sancto Spiritu semper foueras et nutrieras: quam in benedictionibus dulcedinis totam sic preueneras, quam celestibus disciplinis totam sic instruxeras, quam auro pudicitie et omnis sapientie  spiritualis intus et exterius totam sic ornaueras, quam thesauro humilitatis totam sic repleueras? Qua igitur ex parte intrare potuit peccatum in hortum sic conclusum, in fontem sic signatum? Neque enim propter solam pudicitiam uocata est hortus conclusus, uel fons signatus, aut porta clausa: sed propter perfectam sanctitatis et iustitie custodiam, et propter carentiam omnis offensionis, qua ita custoditum est corpus eius et cor eius omni custodia: ut ex nulla unquam parte intrare potuerit in eam peccati macula, a tempore prime sanctificationis eius. Unde antonomastice formosa in Canticis appellatur. Nam, ut ait orator egregius: Non est formosa, cuius crus laudatur aut brachium: sed illa, cuius facies uniuersa admirationem  singulis partibus abstulit. Hanc perfectionem, et perennem cordis corporisque custodiam significant illi quinque folliculi, ab inferiori parte rosam circumstantes, in formam pyramidum figurati, sicut in Canticis in laudem eius dicitur: Collum tuum sicut turris eburnea. Per collum quippe caput unitur corpori, et idem collum et tale pulchre Mariam significat, que post Christum qui est caput eiusdem corporis, quod est Ecclesia, eminentissimum membrum est, et mediatrix nostra, per quam meruimus auctorem uite suscipere: per quam Christus factus est mediator Dei et hominum. Et quam conuenienter collum illud turri eburnee comparatur! Tale namque collum tali capiti congruebat, quod portat omnia uerbo  uirtutis sue: cuius pulchritudinem sol et luna mirantur, in quem desiderant semper angeli prospicere. Sicut enim de isto capite scriptum est, Dominus regnauit, decorem indutus est, indutus est fortitudinem : sic et de collo, Fortitudo et decor indumentum eius . Hec enim mulier fortis inuentu quidem difficilis, sed tamen aliquando tandem inuenta est, tam fortis ut semper de hostibus, mulier de fortissimis, sola de innumeris triumpharit: tam pulchra, ut nec maculam, nec rugam peccati aliquando habuerit: et ideo totius pulchritudinis auctor singulariter eam dilexit.

Bene ergo dicitur turris eburnea uirgo prudentissima, mulier pulcherrima simul et fortissima: sublimis uoto, precelsa merito, fortis proposito,  recta consilio, erecta desiderio, inexpugnabilis inimico, uirginitate candida, affectione munda, puritate solida, zelo castitatis armata, proposita omnibus in exemplum sanctimonie, superposita cunctis in refugium misericordie, circumposita singulis in presidium pugne, reposita uniuersis certantibus in premium corone. Sane tali edificio nil speciosius, nil pretiosius propter candorem eboris; nil fortius, nil utilius, propter munimen turris. Ab ipsa quidem natiuitate sua in turrim eburneam edificata est: sed subinde semper in altum creuit, donec in celum ascendit, et ad illum statum peruenit, quo ulterius ascendere nequiuit. Idem ergo significant ille quinque pyramides rose, quod fortitudo  huius turris eburnee, id est Mariam ab omni peccato immunem. Denique altior peccati uictoria non est, quam peccato resistere usque ad sanguinem: quam perfectionem multi sancti utriusque sexus et etatis omnis habuerunt etiam pueri et infantes. Septem Machabei fratres sub Antiochio Epiphane passi sunt: septem quoque filii S. Felicitatis in pueritia. B. Agnes anno etatis decimo tertio, Eulalia duodecimo, Iustus et Pantaleo anno nono, Tryphon anno septimo, ut alios plurimos mittam. Cum ergo certum sit de etatibus inferioribus, de quibus minus credibile uidebatur, non defuisse pueros et puellas, qui a Deo tantam gratiam perceperint, ut pro amore eius sanguinem suum fuderint, qua altior peccati uictoria esse non potest; quantum credenda  est hec beatissima et singularis uirgo in illis omnibus prioribus annis iam a Deo percepisse: que quantamcunque alii perceperint, altiorem omnibus percipere meruit, et sine dubio percepit, alioqui quomodo mereretur mater illius fieri, cuius esse seruum, est omne sanctitatis meritum?

Necesse est igitur ut in quolibet tempore uite sue sanctior, et melior, et perfectior, et purior fuerit omnibus suis cetaneis non solum sibi conuiuentibus, sed etiam eis qui ante illam fuerant, uel post futuri erant. Si ergo ab illo die, quo nascitur homo super terram, usque ad illum diem quo B. Maria concepit Dominum, inueniuntur in utroque sexu, qui peccato restiterunt usque ad sanguinem, qua uictoria maior esse non potest, et certum est B. Mariam  quolibet die usque ad illum concepit Dominum, fortius uicisse peccatum, quam quemlibet alium: profecto irrefragabili ratione monstratur semper eam perfectissime peccatum uicisse. Ergo toto illo tempore sine peccato proprio fuit. Ab alieno autem, si unquam habuerat, iam mundata erat. Cui ergo peccato sanctissima illius caro obligata erat? Sicut ergo infantes baptizati aliquanto tempore sunt sine peccato, ita beata uirgo omni tempore fuit sine peccato, et quod natura non potuit, gratia potuit. Nonne S. Nicolaus in infantia per gratiam et non per naturam, quarta et sexta feria semel sugebat ubera? Nonne S. Ioannes in utero exsultauit materno ad salutationem uirginis Marie Spiritu sancto  repletus? Si ergo ipse Spiritus sanctus tam abundanter superuenit in Mariam, ut salutatio matrem et filium eius eodem Spiritu repleret: quam abundantius putandum est, eumdem Spiritum prius in eam uenisse, cum adhuc ipsa esset in utero matris sue! Ioannes infans iam sex mensium erat, quando Spiritu sancto repletus est. Credendum est igitur Mariam prius et amplius quam Ioannem repletam fuisse Spiritu sancto. Certe quando eam Gabriel salutabat dicens: Aue, gratia plena, iam sine omni peccato erat. Neque enim posset esse gratia plena, nisi esset omni peccato uacua. Nam etsi alii sancti leguntur Spiritu sancto pleni fuisse, qui tamen non fuerunt penitus sine peccato, dicente Iacobo: In multis offendimus omnes ;  et Ioanne: Si dixerimus, quia peccatum non habemus, ipsi nos seducimus . Iam diximus Mariam, teste Augustino  , quoties de peccato agitur, semper excipiendam.

Sed nec omnes plenitudines equales sunt: non enim omnia uasa sunt eiusdem capacitatis. Spiritus sanctus sua gratia diuersos replet, sed diuerso modo: sic enim sunt anime sanctorum, sicut diuersa uasa, alia aliis capaciora. Cum ergo dicitur aliquis repleri Spiritu sancto, uel gratia Dei, intelligendum est, secundum suam capacitatem, non secundum absolutam mensure plenitudinem. Porro inter omnes spiritus creatos tam angelorum quam  hominum, excepta anima Christi, nullus unquam adeo capabilis fuit plenitudinis diuine gratie, ut anima beate Marie. Nullus ergo tam plenus fuit gratia, ut illa. Denique cum sancti dicuntur repleri Spiritu sancto, intelligenda est repletio illa non continua, sed interrupta. Accedit enim Spiritus sanctus ad adiuuandum nos, et recedit aliquando ad probandum. Propter quod et Dauid orabat dicens: Spiritum sanctum tuum ne auferas a me ; et alibi: Non me derelinquas usquequaque . At uero beatam Mariam credendum est repletam fuisse diuina gratia, non per interualla, sed continue; non tamen equali semper plenitudine, sed secundum profectum etatis; semper crescente in ea plenitudine gratie, ut semper seipsa fieret  melior: sicut de Dauid legitur, quod semper proficiebat, et fiebat seipso robustior. Non autem simili proportione mansit super eam, sicut super Dominum: sed eatenus super eam mansit Spiritus sanctus, ut eam interius ex exterius semper sanctificauerit, et sanctam conseruauerit, ut ex nulla parte in eam peccatum deinceps intrare potuerit. Quamuis ergo semper fuerit perfecta secundum tempus: erat tamen de die in diem seipsa perfectior. Non enim semper equaliter perfecta fuit: sed id soli Christo conuenit, qui simul uiator et comprehensor, semper equalem perfectionem habuit; tam perfectus in utero matris, quam in patibulo crucis, iuxta illud uaticinium Ieremie: Nouum faciet Dominus  super terram: femina circumdabit uirum . uir enim ideo appellatus est adhuc inclusus utero concludentis uirginis; quia tante perfectionis ibi fuit quante post circumdatus a Synagoga. Ex quo enim requieuit super eum spiritus Domini, spiritus sapientie et intellectus, etc., quod in conceptione factum est, mox in tanto culmine perfectionis stetit, ut nec ab eo cadere, aut in maius posset ascendere: nec profectum cuperet, nec defectum timeret. At Maria semper profecit, sicut aurora consurgens; et de prima sua sanctificatione nunquam perdidit, nec post illam peccati labem in anima uel carne contraxit, sicut beatus Bernardus ueraciter affirmat. Et hoc significat ille subtilissimus et subobscurus candor inferius latitans iuxta  radices foliorum rose; ut diximus, uiridi, et coruo pyramidum quinario ad externam custodiam circumtectus. Nunquam enim interius conseruari potest cor in sua custodia, nisi uigilet exterius sensuum corporalium custodia. Nam, ut propheta plangit, mors intrat per fenestras nostras. Unde Isaias: Qui obturat aures suas, ne audiat sanguinem; et claudit oculos suos, ne uideat malum; iste in excelsis habitabit .

Nunc ad colorem roseum transeamus. Roseus color tria significat in Maria, uerecundie ruborem, caritatis ardorem, iustitie zelum: quarum prima uerecundia interno inspectori displicere timens,  semper et ubique ab omni malo perfectissime declinauit; secunda in caritate humanarum animarum eterno amatori placere cupiens, semper et ubique bonum facere studuit: tertia summo cognitori se sistendam cognoscens, semper et ubique peccato restitit, et peccantem libere et discrete arguit, prout pudorem decebat uirgineum: paratissima, si necesse esset, suum sanguinem fundere, et pro defensione iustitie animam ponere. Hoc triplici studio Maria semper ad Scripture speculum, et conscientie testimonium se depinxit, facta proinde precunctis mortalibus speciosa et suauis in deliciis suis, et Deo et angelis gratiosa. Propter uerecundiam semper solitudinem diligebat; propter caritatis ardorem semper orationi instabat; propter  iustitie zelum cum adhuc educaretur in templo puellula, ut in libro de natiuitate eius legitur, obseruabat, ne socie sue uirgines uel in sermone peccarent. Quelibet harum trium uirtutum perfectionem continet; et qui unam habet, tres habet. Nam uerecundia, ut ait Augustinus, nichil aliud est, nisi quidam displicendi metus. Quid est autem metus displicendi, nisi metus delinquendi, et Deum offendendi? uerecundia secularium timet displicere hominibus, uerecundia sanctorum Deum magis ueretur, quam hominem, conscientiam plusquam famam: neutram tamen negligit, sed utramque intendit. uerecundia ista sic in specie potest definiri. uerecundia est uerens conditori displicere, et uere concupiscens placere conscientia.  Hic est timor Domini iustus, permanens in seculum seculi, omnes continens uirtutes. Nam per timorem Domini declinat omnis a malo, qui est effectus uerecundie: et qui timet Deum, faciet bona, qui est effectus caritatis: nam probatio dilectionis, exhibitio est operis; et qui timet Deum, nichil negligit, id est nec magna, nec minima; nec que oportet facere, nec que oportet omittere; et hic est effectus zelantis iustitie. In sola uerecundia laudabili, sicut in caritate, omnis lex uetus et noua concluditur, omnis doctrina sacra continetur, omne mandatum diuinum absoluitur, omnis iustitia perficitur: et ut paucis omnia concludam, uerecundia est uirtus, in qua consistit omnis anime pulchritudo,  tanquam rosarum rubor, liliorum candor, uiolarum purpura, crystalli perspicuitas, sapphiri serenitas, smaragdi uiror, margarite speciositas, topazii superbia, carbunculi lucerna. Quid hic dicent nigerrimi quidam uerecundie professores in sermone, destructores in opere, inuerecundi ad turpia, impauidi ad pericula, inhumani ad humana, ad peccandum frontosi, ad penitendum pigri, ad fallendum uulpes, ad detrahendum canes, ad lasciuiendum equi? Hec de colore rose.

Forma uero eiusdem floris fusa in orbiculum angustioris calathi, et in signum regalis fastigii, quod super flores uniuersos obtinet naturali diademate  circumfulgens, manifeste significat Mariam uirginem regali ortam prosapia, et ab eterno preelectam, ut Regem celi pareret, et ut regina celorum uocaretur et esset. Sic enim rosa pulcherrima florum, sic Maria pulcherrima mulierum. Et quoniam inter omnes femina obtinuit coronam singularem perfecte pulchritudinis, inter uniuersas quoque obtinere debuit ornamentum regie dignitatis, moraliter quoque circulus rose significat rotunditatem perfecte castimonie, et immobilem in omni sanctitate perseuerantiam. Nihil habet de rose circulo iustus auertens sed a iustitia sua, describens alpha sine omega, et caput offerens sine cauda. Omnis enim laus in fine canitur; et omnis agonizans non de pugna, sed de uictoria coronatur. uel certe roseus  color presentis uite meritum, id est iustitiam et sanctitatem significat. Forme uero coronula future uite premium, id est coronam iustitie designat; ad quam nos inuitat ista rosa, cum dicit: Audite me, diuini fructus, et quasi rosa plantata super riuos aquarum fructificate . uox est Sapientie in persona Marie. Prius autem dixerat, Quasi palma exaltata sum in Cades; et quasi plantatio rose in Iericho . Maria non immerito rosa dicitur, et plantatio rose. Rosa, martyr et uirgo fuit; cuius tota uita martyrium, et perpetue castitatis exemplum. Imo plusquam uirgo, et plusquam martyr. Plusquam uirgo, quia mater fecunda: uirgo concipiens, et uirgo pariens; plusquam martyr, quia non in carne, sed in mente passa  est in carne filii sui, non corporaliter, sed mentaliter; quod fuit ei acerbius martyrium, quam corporale. Plantatio rose fuit, quia rosam genuit et florem mundi Christum, qui dici: Ego flos campi; et uere rosam, id est uirginem et martyrem, uirginum et martyrum regem. Ait ergo: Audite me, diuini fructus. O uos, mentes electorum, quas diuina gratia per me regenerauit, quas arbor uite de paradiso uentris mei producta sibi dignanter incorporauit, et ad sue crucis brachia suspendit, audite me, seu obaudite , id est mihi semper et in omnibus obedite. Audite me ut matrem, ut magistram, ut reginam: que sicut mater diligo, sicut magistra doceo, sicut regina iubeo,  et obedientes mihi regina mundi honoro et extollo: audite me, et quasi rosa plantata super riuos aquarum fructificate; id est bene uiuendo facite dignos fructus martyrii. Bene namque uiuere, ut ait S. Bernardus  , est bona agere, et mala tolerare. Fructificate ut rosa, id est sicut ego, plantata super riuos aquarum, id est nutrita semper in plenitudine gratiarum; et nunc tandem exaltata super choros angelorum. Nam et uos estis sicut rose plantate super riuos aquarum; quia translati de potestate tenebrarum in regnum Filii Dei, complantati facti estis similitudini mortis eius, quando consepulti fuistis, cum illo per baptismum in mortem. Per  baptismum dico Christi sanguine rubricantem: et ideo omnes anime sic plantate fructificare debent ut rose; quia septiformem gratiam Spiritus sancti in fonte baptismatis perceperunt; sanctificate in utero matris sue Anne, que interpretatur gratia, Fructificate ut rosa. Quomodo fructificat rosa? Quis est iste fructus rose? Fructus rose hoc loco nil aliud est, quam id, propter quod rosa prodesse potest, uel placere, id est color, odor, sapor et medicina. Color pulcherrimus, odor suauissimus, sapor optimus, medicina efficacissima. In colore conuersatio, in odore opinio, in sapore intentio simul et deuotio, in medicina eruditio designatur. Cuius ergo conuersatio irreprehensibilis est: cuius opinio laudabilis, cuius intentio casta, deuotio continua,  cuius eruditio utilis et efficax, salutaris et dulcis, ille uere fructificat ut rosa. Ad primum nos inuitat Apostolus dicens: Ab omni specie mala abstinete uos . Ad secundum qui dicit: Curam habe de bono nomine, melius est enim nomen bonum, quam unguenta pretiosa . Ad tertium Christus dicens: Si oculus tuus fuerit simplex, totum corpus tuum lucidum erit . Item: In omni sacrificio Domini offeres sal , id est deuotionis saporem cum reuerentia timoris permixtum. Ad quartum, qui dicit: Qui audit, dicat: ueni , id est qui iam obedit, alios ad obedientiam adhortetur. Illud autem in rosa precipuum est, quod semper fructificat inter spinas. Ibi enim fructificat,  ubi crescit et nascitur, id est inter spinas; non ubi iam collecta reponitur, id est inter rosas. In hoc mundo, tanquam in magno quodam rosario nec rose sine spinis sunt, nec spine sine rosis. Frutex utrasque generans tribulatio est, que patientiam ad spinarum tolerantiam, patientia uero spem ad rosarum fragrantiam operatur. In cordis nostri frutice semper flores rosarum spinarum aculeos superare debent, quod in omni rosario faciunt. Quidam habent spinas sine floribus, id est tribulationem sine consolatione; quidam flores sine spinis, et hoc dupliciter, in bonum, uel in malum. In bonum electi, quibus omnia amara propter Christum dulcia sunt. In malum illi, qui ducunt in bonis dies suos, et in puncto ad inferna descendunt. Quidam  flores et spinas habent, qui dicunt: Secundum multitudinem dolorum meorum in corde meo, consolationes tue letificauerunt animam meam . Multi quoque uoluptuose uiuentes hec habent, quia iuxta petam

Nulla est sincera uoluptas.
Unde addit:

Sollicitumque aliquid letis interuenit.
Quidam neutrum habent; qui scilicet sicut uitula Ephraim docta diligere trituram: quibus etiam tribulationes immixte peccatis dulces sunt: quibus sensus ex usu occalluit. In hac igitur quadripertita distinctione nomine spine intelligitur tribulatio, nomine rose consolatio qualiscunque, siue carnalis,  siue spiritualis. Carnalis propter breuis temporis pulchritudinem, spiritualis propter odorem simul et saporem, et locum spinis super eminentem. Sed melius per spinas et rosas in hoc loco peccatorum et iustorum personas accipimus. Igitur secundum hunc sensum non sunt spine sine rosis, nisi in inferno. Hic enim spine colliguntur, in inferno autem comburuntur. Non sunt rose sine spinis, nisi in celo. Hic enim colliguntur, ibi reponuntur. In hac autem mortali uita, que plena est scandalis, in hac terra maledicta, que germinat spinas et tribulos, necesse est spinas rosis, et rosas spinis misceri; quia, sicut ait Hieronymus, in omni conditione et sexu mista sunt optimis pessima. Sicut ergo uoluptates doloribus, et uirtutes uitiis, sic  iusti peccatoribus, tanquam grana paleis admiscentur in horreo, et tanquam triticum zizaniis in agro. Sinite utraque crescere usque ad messem, et usque ad uentilationem falce messoria, et uentilabro iudiciario discernentem. Igitur in diuersis collegiis inuenire est, secundum diuersos mores hominum, duo spinarum genera, et totidem rosarum. Est enim spiritus inter spinas, malus inter malos. Spina inter rosas, est malus inter bonos, Satan inter angelos, Iudas inter apostolos. Et rosa inter rosas bonus inter malos; quasi Ne inter gigantes, Lot inter Sodomitas, et generaliter omnes discipuli Christi missi ab eo sicut agni inter lupos. Esse spinam inter spinas ualde malum est: esse spinam  inter rosas pessimum. Esse rosam inter rosas magnum bonum est; sed rosam inter spinas optimum; istud enim est consummate uirtutis et laudis eximie. Igitur spine nostre nec penitus extirpande sunt, quia rosas generant, probant et commendant; nec carius amplectende, quia pungunt et lacerant, et quod miserrimum est, ignem exspectant . . . . . Cetera desunt



SERMO XX IN ASSUMPTIONE B. MARIAE, II.

Mulierem fortem quis inueniet?  Reuera res est inuentu difficilis mulier fortis. Nimirum cum mulier dicatur a mollitie, fortis a fortitudine. Unde uidetur quasi oppositio in adiecto fortitudo in muliere. Sed non omnis mollities contraria  est fortitudini; nec omnis fortitudo contraria mollitiei. Est enim mollities a fortitudine deficiens, et est mollities uirtuti conueniens; et est mollities indifferens, ad utrumque se habens. Est mollities reproba, et est mollities approbanda, et est mollities neutra. Prima dicitur mollities uite, secunda gratie, tertia nature. De prima est illud Satyrici.


   Sunt et mollis quoque tedia uite
Magna, uoluptates commendat rarior usus.

De secunda est illud uiri sancti: Deus molliuit cor meum, et Omnipotens conturbauit me.  De tertia illud Isidori: »Mulier dicitur a mollitie, quasi mollier  .« Prima mollities in tribus  comprehenditur, in quibus et reprehenditur, in mollitie uestimentorum, uocum, gestuum. Primam reprehendit Dominus indirecte ubi laudat Ioannem de ueste dura et aspera. Laus enim uestis aspere, mollis est uituperium. Quid, inquit, existis in desertum uidere? Hominem mollibus uestitum? Ecce qui mollibus uestiantur, in domibus regum sunt . Magna regiarum domorum suggillatio, quod molles nutriunt, quod mollitiem docent, quod asperitatem uite ignorant. Unde sapiens quidam: In magnis inuolumentis et curis nutritus sum. Nemo enim ex regibus aliud habuit natiuitatis initium . Secundam reprehendit Salomon dicens: Ut eruaris a muliere aliena, et ab extranea; que mollit sermones suos . Et Psalmista: Molliti  sunt sermones eius super oleum, et ipsi sunt iacula. . Nihil enim ad audiendum mollius, aut penetrantius ad placendum, quam adulantis blanditie. Habent enim hoc in se naturale, sicut ait Seneca, quod etiam cum non recipiuntur, placent. Oleum hoc non impinguet caput meum. Hec sunt illa mollia uestimenta, quibus Ioannes mystice non fuit uestitus; quia neminem palpauit, peccantes acerrime reprehendit, nesciens uel regi parcere delinquenti. ue domibus diuitum, que talibus mollitiis abundant. Hec est enim pessima diuitum pauperies, quod non inuenit diues, qui sibi uerum dicat. De tertia mollitie que est in gestu uel actu, notatur in libro Saturnalium Quintus Hortensius,  uir ex professo mollis, et ad speculum se componens. Ad hanc etiam referendum, quidquid pertinet ad usum dissolutioris uite, ut est ludus, iocus, torpor et somnolentia, mollis incessus, et habitus compositus, et alia: tactus etiam petulans, a quo dicti sunt molles, quos Apostolus coniungit masculorum concubitoribus, et a regno Dei se iungit.  Mollities gratie trifariam diuiditur; in timorem iudicii, in compassionem proximi, in deuotionem amoris Dei. De prima est illud: uerebar omnia opera mea, sciens quod non parceres delinquenti. Item: Deus molliuit cor meum, et Omnipotens conturbauit me . Beatus enim homo qui semper est pauidus, qui autem mentis est dure corruet malum , ut ait Salomon.  De secunda mollitie dicitur in laudem Augusti.


Scilicet ut per uim non est superabilis ulli,
   Mollis et ad timidos sic habet ille preces

Hac plenus erat, qui dicebat: Ab initio creuit mecum misericordia, et de utero egressa est mecum . Beati misericordes, quoniam ipsi misericordiam consequentur, ait Dominus . In descriptione iniquitatis Sodome quasi grauissimum peccatum ponitur, quod manum suam egeno et pauperi non porrigebat . De tertia mollitie scriptum est in Canticis: Anima mea liquefacta est, ut dilectus locutus est: quesiui, etc. . O quanta uerbi uiolentia, per quam sic anima liquefacta est! uelox uerbi transitus, sed uiolentie non parum habens, animam liquefactam relinquens,  ut currat, et querat, etc. De hac triplici mollitie dicit Deus: Auferam a uobis cor lapideum, et dabo uobis carneum , id est molle atque tractabile, et quod facile penetrari queat triplici gladio, timoris, doloris et amoris. Hoc triplici gladio transuerberata fuit mollissima Maria, sicut ei predixerat beatissimus ille senex. Tuam, inquit, animam pertransiuit gladius . Scilicet timoris in nutriendo paruulo, doloris uidendo filium crucifixum, amoris accipiendo de resurrectione mortuum suum, maximeque in desiderio ascendendi post illum. Mollities nature duplex est, sexus et etatis; sexus in muliere, etatis in paruulo. Nam puero est etas mollis et apta regi; mulier quoque cito mollitur ad preces uiri, flectitur a uigore propositi:  cito mutatur a sententia consilii, iuxta illud uirgilii:

uarium et mutabile semper femina

Cito etiam mollit cor durum, cito flectit cor rigidum, cito domat cor ferreum. Propter hanc mollitiem et molliendi potestatem mulier et malleus eamdem habent nominis originem. Sicut enim malleus a molliendo dicitur, quia mollit ferrum. sic et mulier quia mollit uirum.


Ferrea lasciuis mollescunt corda sagittis

ait Claudianus »Ferreas mentes libido domat,« inquit Hieronymus. Hic est malleus uniuerse terre, per quem magnus ille malleator diabolus mundum pene totum malleat, mollit et demolitur. Malleat suggestionibus, mollit illecebris, demolitur malis  desideriis, flagitiis et facinoribus. uirtus huius mallei plerumque Salomones infatuat, ut idola colant: Samsones eneruat, ut Philistheis seruiant, Herculeos inflammat, ut uiui ardeant; Ioues in boues mutat, ut post Europam mugiant; Martes incatenat, ut ueneri succumbant. Igitur a mollitie nature dicta est mulier. Cesar quoque a quodam mordacissimo dictus omnium uirorum mulier, et uir omnium mulierum. At a mollitie gratie dicta est Maria mulier, que pre omnibus mortalibus Deum timuit, pro Deo doluit, Deum dilexit: maxime que in eo quod precibus sanctis et molliri facilis est ad miserandum, et mollire potens ad conuertendum. Est enim mater misericordie, et ideo cito  mollitur lacrymis penitentium, cito flectitur ad preces humilium, cito conuertitur ad rogandum pro eis iudicem filium. Est etiam mater gratie, et idcirco potens cito mollire peccatorem, cito flectere iudicem, cito etiam punire, cum necesse fuerit, contumacem. Mollit enim peccatorem ut peniteat, flectit iudicem ut parcat, punit contumacem ut blasphemare desistat. In primis duobus malleus pietatis est, in tertio malleus iustitie. Malleus pietatis fuit, quando Aegyptiacam conuertit, et Theophilum: malleus iustitie, quando contriuit Apostatam Iulianum. Sane in hoc malleo uidere est sapientiam Christi contra calliditatem diaboli, et clementiam contra crudelitatem. Sicut enim diabolus utitur muliere pro malleo ad emollienda corda superborum  ad lasciuiam: ita Christus utitur ista muliere pro malleo ad emollienda corda humilium ad penitentiam. Hinc est, quod audito in Ecclesia dulcissimo Marie nomine, statim laicorum corda lapidea, quasi quodam malleo pietatis percussa, semetipsa concutiunt, manus et oculos ad celum leuant, et auxilium a Maria postulant: et tanquam naute in periculo constituti, ad stellam sibi cognitam frequentius inspectant. Hucusque de muliere diximus: nunc de forti uideamus.

Mulierem fortem quis inueniet?  Non loquitur hic Salomon de illa fortitudine muliebri, de qua est illud Satyrici:

Fortem animum prebent rebus, quas turpiter audent.
Non est fortitudo, fortem esse ad crimina; sicut  nec sapientia, scire facere mala. Talem sapientiam reprehendit Ieremias dicens: Sapientes sunt, ut faciant mala: bene autem facere nescierunt  Talem quoque fortitudinem reprehendit Isaias dicens: ue qui potentes estis ad bibendum uinum: et uiri fortes ad miscendam ebrietatem . Tali fortitudine fortis erat Catilina nobilis adolescens: qui cum esset omnium flagitiorum et facinorum officina, erat tamen, ut ait Sallustius, uigiliarum patiens, et laborum ac inedie supra humanum modum. Fortitudo corporis sepius nocet spiritui, quam prodest. Spiritus enim promptus est, quando caro est infirma. Unde Apostolus: Quando infirmor, tunc fortior sum et potens . Hinc est illud Gregorii: »Caro leta trahit ad culpam: afflicta reuocat  ad ueniam.« Fortitudo que uirtus est, animi est, non corporis. Non tamen omnis fortitudo animi uirtus est, sed illa tantum que rationi consentit; iuxta illud Augustini, qui uirtutem definit, equalitatem uite, undique rationi consentientem. Si autem uirtus equalitas est, similior est illi circulus, quam plana figura. Hinc est Horatio

uir sapiens totus teres atque rotundus. 

Est enim ratio quasi centrum circuli, equalitas uite circumferentia eiusdem figure. uita ergo hominis ex omni parte rationi consonans, est quasi circumferentia circuli undique concordans. Undique, id est cogitatione, locutione, et  opere. Per hec enim tria circumuoluitur et circumfertur uita humana. Horatio igitur sapiens est totus teres atque rotundus. Nihil fortius est humano animo: qui tante fortitudinis est, ut uinci non possit nisi a seipso. Diabolus enim uel homo suadere potest, illicere et terrere et occidere; at cogere omnino non potest. uera ergo fortitudo, uerum robur animi, est equalitas uite rationi undique consentiens: id est innocentie perfecta custodia; ut nunquam facias, quod scias illicitum; nunquam uelis quod scias esse rationi contrarium: nunquam te subiicias homini uel demoni pro peccato. Hac fortitudine fortes fuerunt sancti, qui per fidem uicerunt  regna: sed fortis fuit Maria super omnes mulieres, et super omnes homines. Unde et Christus semper appellat se filium hominis, nunquam filium mulieris. Maria namque pulcherrima mulierum, uiris quoque fuit fortior: quia per gratie celestis auxilium ex omni parte uicit peccatum, ut testatur Augustinus  . Et beatus Bernardus  . »Absit, inquit, ut domus beate uirginis quidquam proprii inquinamenti aliquando habuisse dicatur!« Et post pauca  : »Ut ergo pium est credere, proprium Maria delictum nunquam habuit: et ideo ab innocentissimo corde penitentia tanquam non necessaria longe fuit.« Fortis plane fuit Maria in fide, credendo impossibilia; fortis in spe, sperando inaudita; fortis in caritate, sola promissa celestia  desiderando, terrenaque omnia contemnendo. Fortis, inquam, fuit uincendo diabolum, mundum, carnem et mortem. Maxime autem in eo uicit mortem, quod moritura non timuit, moriens dolorem non sensit, mortua corruptionem non uidit. Et nos, fratres karissimi, fortes esse debemus in fide, fortes in spe, fortes in caritate. Fortes in fide per obedientiam, fortes in spe per tolerantiam, fortes in caritate per desideriorum sanctorum uehementiam, et per mundalium contemptus uiolentiam, de qua scriptum est: A diebus Ioannis Baptiste regnum celorum uim patitur, et uiolenti rapiunt illud . De fortitudine fidei est illud Petri: Resistite fortes in fide , diabolo. De fortitudine spei ait Paulus: Gloriamur in tribulationibus,  scientes quid tribulatio patientiam operatur, patientia uero spem: spes autem non confundit, etc. . De fortitudine caritatis est illud in Canticis: Fortis est ut mors dilectio, dura sicut infernus emulatio . Sicut mors animam separat a carne, sic dilectio a carnis uoluptate. Nullus locus sustinet quod sustinet infernus: tantum calorem, tantum frigus, tantum fetorem etc. Sic et caritas, que patiens est, omnia suffert, omnia sustinet. Suffert que crudeliter inferuntur, sustinet que fideliter promittuntur: sicut scriptum est: Usque in tempus sustinebit patiens, et postea redditio iucunditatis . Fortis ergo est ut mors dilectio, et dura sicut infernus emulatio; quia sicut mors  omnibus preualet et nullus ei, sic dilectio semper uincit, et nunquam uincitur. Et sicut infernus multa recipit et nichil reddit, sic caritas multa lucratur, et nichil perdit.

Fortes etiam esse debemus ad uincendum diabolum; id est ad impugnandum, ad repugnandum, ad expugnandum. Ad impugnandum, ut dormientem in reprobis Leuiathan suscitemus, sicut scriptum est: Maledicant ei qui maledicunt diei, qui parati sunt suscitare Leuiathan . Ad resistendum, ut eum in fugam conuertamus, sicut scriptum est: Resistite diabolo, et fugiet a nobis . Ad expugnandum, ut de uictoria coronemur, sicut  scriptum est: Non coronabitur, nisi qui legitime certauerit . Qui sic pugnat, expugnat. Impugnat diabolum, qui peccandi occasionem sponte sibi subtrahit. Repugnat ei, qui suggestiones eius non coactus reiicit. Expugnat autem eum, qui perseuerat in bono quod accepit: qui bonum quod inchoauerat melius prouehit, et optime consummat. Finis enim non pugnat, sed coronat. Omnes uirtutes currunt: sola perseuerantia accipit brauium. Fortes etiam esse debemus ad consurgendum, si forte cecidimus: sicut scriptum est: Septies in die cadit iustus, et resurgit . uulgo dicitur, fortis est qui prostrauit, sed fortior qui resurgit. Hinc est, quod ista lectio legitur in festo beate Magdalene; non legitur in aliquo festo genitricis Dei  Marie; quia Magdalena que infirma cecidit, fortis resurrexit. Dei uero genitrix Maria, quia nunquam cecidit per culpam, nunquam resurgere opus habuit per penitentiam. Fortes etiam esse debemus ad uincendum mundum, sicut ait Augustinus  : »Duplicem mundus aciem producit contra milites Christi. Blanditur enim ut decipiat: terret ut frangat. Non nos teneat uoluntas propria, non nos terreat crudelitas aliena: et uictus est mundus.« Fortes rursum esse debemus ad uincendam carnem, sicut ait Apostolus: Sic pugno, non quasi erem uerberans, sed castigo corpus meum, et in seruitutem redigo . Sane pugnant, sed quasi erem uerberantes, delicati magistri, qui pleno uentre de  ieiuniis disputant: qui, manus dantes impudicitie, castitatem predicant: qui, congestis opibus incubantes, induti ueste peregrina, et inuoluti argento, auroque suffarcinati, paupertatem commendant. Talis predicatio nichil est aliud quam cortex sine succo, nuptie sine sponso, cibus sine condimento, lampas sine oleo: et ideo apud Deum reproba est, sicut ait Apostolus: Ne forte aliis predicans, ipse reprobus efficiar . De talibus est elegans illa Chrysostomi sententia: »Qui bene uiuit et bene docet populum, instruit quomodo debeat uiuere: qui autem male uiuit et bene docet, Deum instruit quomodo se debeat condemnare.« Et certe nemo potest uincere mundum uel diabolum, nisi prius uicerit corpus suum. Quare? quia uirtus diaboli est in lumbis  eius, et fortitudo eius in umbilico uentris ipsius; quoniam infirmitas carnis humane magnum prebet auxilium uirtuti diabolice: ideo infirmitatis eius maxima pars in lumbis est uirorum, in umbilico mulierum. Idcirco huiusmodi lumbi et umbilicus diaboli esse dicuntur; quia per illa animas nostras persequuntur. Fortes etiam esse debemus ad uincendam mortem, non timendo horam mortis, sed cum bone conscientie testimonio eam potius desideranter exspectando: ut, cum uenerit Dominus, et pulsauerit, confestim aperiamus ei. Ideo etiam antequam pulset, festinemus ei ostium aperire: sicut festinabat, qui dicebat: Cupio dissolui et esse cum  Christo . Et alius: Quando ueniam et apparebo ante faciem Dei . Huiusmodi fortitudo facit uiolentiam illam, de qua scriptum est: Absorpta est mors in uiolentia . Sic enim mors et moriendi necessitas, et corruptionis infirmitas absorpta est in resurrectione Marie uirginis, et in eius Assumptione: sic profecto fiet in resurrectione nostrorum corporum, si eam imitati fuerimus, in fortitudine tot uictoriarum. Habemus autem eam non solum in exemplum uictorie, sed etiam in adiutorium pugne: sicut aperte demonstrat secreta oratio hesterne misse, que sic se habet  : »Magna est, Domine, apud clementiam tuam Dei genitricis oratio, quam idcirco de presenti seculo transtulisti, ut pro peccatis nostris apud te  fiducialiter intercedat.« Et certe mediatricem omnibus ita fieri congruebat. Omnis enim malleus fortius ab alto percutit quam ab imo quapropter oportebat hunc pietatis malleum in altum subleuari, cuius uiolenta percussio efficax est oratio, nunquam ab effectu miserendi frustranda coram diuine maiestatis presentia: ad quam nos perducat per eiusdem uirginis et matris patrocinium Christus eius filius, qui cum Patre et Spiritu Sancto uiuit et regnat per omnia secula seculorum, Amen.



SERMO XXI. IN NATIuITATE B. M. uIRGINIS I.

Orta est stella ex Iacob  . Crebras occasiones gaudiorum solemnium offerunt nobis crebre solemnitates  perpetue uirginis; que dulcem et iucundam abundantie suauitatis eius memoriam sensatis cordibus eo altius imprimunt, quo crebrius affigunt. Quem non letificat sepius ad memoriam reuocata, semper in auxilium inuocanda, dulcis aduocata nostra, benedicta in mulieribus; Domina prepotens, nec minus clemens, regina uirginum, imperatrix angelorum, mediatrix hominum, genitrix Dei, Mater misericordie, nutrix sapientie, cultrix iustitie, inuentrix gratie, glorie reparatrix: sicut scriptum est: Ne timeas, Maria, inuenisti enim gratiam apud Dominum?  Et in Prouerbiis. Mulier gratiosa inueniet gloriam . Sane huic mulieri gratiose, huic regine gloriose gratiam  et gloriam dedit Dominus in tanta multitudine, ut preuenta ab eo in benedictionibus dulcedinis, benedicta facta sit ingrediens et egrediens: quippe cuius introitum simul et exitum Dominus custodiuit, et custodiens benedixit. Benedictus eius introitus, per quam lux et uita ad nos introiit; benedictus illius exitus, que paradisi ianuam, quam protoplasti clauserant, nobis omnibus patefecit. Hinc est, quod non solum de eius Assumptione, qua in celum assumpta est, sed etiam de Natiuitate, qua in mundum ingressa, gaudent angeli et collaudant Filium Dei. Quid, ni gaudeant angeli de Natiuitate Dei genitricis, qui tantum gauisi sunt de Natiuitate Genouefe  uirginis? Specialior tamen causa letitie hominibus hodie exhibetur, quam angelis, nobis enim in Maria natum est perfectissime sanctitatis exemplum, et potentissime intercessionis auxilium: et de illa nobis exortum est pernecessarie redemptionis pretium, quorum nullo indigebat perfectio et felicitas angelorum. Nemo igitur est ex omnibus mortalibus, qui non in ortu letissimo Dei genitricis et letetur et gaudeat, nisi qui forte quantum de illius partu letandum sit, ignorat. Partus enim uirgineus toti mundo salutaris et necessarius facit ortum uirginis uniuersis fidelibus gaudiosum: nec solum ortum uirginis, sed et ortum precursoris. Sicut enim hec nata est, ut Saluatorem pareret; sic et ille a Deo missus est, ut uiam Domino prepararet,  ut testimonium perhiberet de lumine, ut omnes crederent per illum.

Ceterorum uero sanctorum dies natalitios non celebrat Ecclesia: illos, inquam, dies quibus in hanc uallem lacrymarum flentes ingressi sunt: sed illos potius quibus de hac ualle gaudentes ascenderunt in montem Domini, et in domum Domini letantes abierunt; intraueruntque in gaudium Domini sui. uere scriptum est: Melior est dies mortis, die natiuitatis . Melius est enim exire de carcere, quam carcerem intrare. Omnis homo ad laborem nascitur, imo et ad carcerem: quamuis de carcere, cum carcere, in carcere nascatur. Nascitur enim de carcere materni uteri, cum carcere mortalis corpusculi, in carcere huius  mundi: sed heu etiam ad carcerem inferni! quia nascitur natura filius ire, perditionis heres, corruptionis proles, calamitatis et miserie comes indiuiduus, tanquam eterni delicti reus. Quis ergo diem tam mestum et tam lugubrem festum ducat et celebrem: nisi qui prorsus rationis expers est, et humane conditionis ignarus? Idcirco sancti natales suos non celebrant, quia oderunt animas suas in hoc mundo. Diem hominis non desiderant; sed desiderium habent dissolui et esse cum Christo. Maledicunt diei in quo nati sunt, parati suscitare Leuiathan in huius mundi dilectoribus dormientem. At infelix Herodes qui se moriturum non cogitabat, se natum in carcere non dolebat; sed gaudebat de  paleis ibidem abundanter inuentis, quibus pre ceteris concaptiuis infeliciter abundabat. Et heu! quam lethalis illi fuit illa letitia! in qua precursorem Domini, lucernam scilicet ardentem et lucentem, quam Pater parauerat Christo suo, que spargebat ubique radios sanctitatis et iustitie, sobrietatis et castimonie, temulentus adulter exstinguere conatus est, et quantum in se fuit exstinxit: quando caput illud sanctissimum ipsis angelis reuerendum, cui se Dominus maiestatis dignanter inclinauerat, conuiuis in disco apposuit, tanquam ferculum nuptiale. Sic sic, fratres karissimi, sic exstinguunt in se spiritum, quem Apostolus  nos prohibet exstinguere,  id est gratiam spiritualem, qui futurorum obliti, inherent presentibus, qui toto animo resoluti complacent sibi in iis que transeunt: non utendo temporalibus, sed fruendo. Hi gratiam Dei decapitant, longe a se facientes timorem Domini, qui est initium sapientie: cuius initii caput est, id est initium, timor iudicii uenturi, iuxta illud Augustini: Qui incipit credere, incipit iudicium timere. O quam profunda nox erat, quando totus fere mundus in tantis tenebris ignorantie uersabatur! sicut scriptum est  : Aspiciens a longe, ecce uideo potentiam Dei uenientem et nebulam totam terram tegentem.

Quis autem in magnis tenebris ad ortum noui et magni sideris non respiceret? Iuxta prophetiam  Balaam orta est hodie stella ex Iacob. Sed quid est, quod prophetia Balaam, hominis magi et malefici, auguris et diuini, incantatoris et arioli, et quem Scriptura sancta in multis reprehendit, auctoritate Spiritus sancti confirmata est; nisi quia Spiritus sanctus per eum locutus est, sicut per Caipham et per Sibyllam? Qui enim aperire dignatus est os asine ad corripiendam prophete insipientiam, uel potius uesaniam, sicut sacra Scriptura testatur; cur non et aperire dignetur os uesani hominis, ad prophetandam redemptionis humane clausam sapientiam, in mysterio a seculis absconditam: quam nemo principum huius seculi agnouit? Simulque consideranda est in hoc diuino secreto duplex utilitas. Prima, non esse magnum habere ex Deo donum  bene loquendi, et non benefaciendi, sicut habuit Balaam: in cuius ore et non in corde posuerat Dominus uerbum suum. Secunda, uerbum Domini semper esse pretiosum, et cum omni reuerentia audiendum, a quocunque homine proferatur. Nam idcirco fecit Spiritus sanctus mandari litteris et prophetiam Balaam arioli, a propheta Moyse; et prophetiam Caiphe pontificis ab euangelista Ioanne. Et uide bonitatem Dei. Conductus erat mercede Balaam, ut malediceret Isreli, et non potuit nisi benedicere : adeo bonum habemus Dominum, et Patrem benignissimum, qui consolator clemens, conciliator sapiens, gubernator prudens, auxiliator potens, pro muro nobis est et antemurali:  ut nemo nobis noceat, si boni emulatores fuerimus. Non est enim sapientia, non est prudentia, non est consilium contra Dominum . Bene autem summam benedictionum suarum conclusit Balaam, prophetando ortum benedicte uirginis, benedictum Dei Filium pariture, quam merito benedicunt omnes generationes: que tantam benedictionis copiam omnibus generationibus acquisiuit; benedictum scilicet fructum uentris sui: qui a Deo benedictus est, ut quicunque illi benedixerit, benedictionibus repleatur: si tamen non coactus uel inuitus, nec in sola uerborum superficie sicut Balaam, sed uoluntarius, et bone uite formula benedicat.  Multi enim ore suo benedicunt, et corde suo, id est prauo cordis desiderio, maledicunt, dicentes: Domine! Domine, et que Dominus precipit nequaquam facientes. At non omnis qui dicit ei: Domine, Domine intrabit in regnum celorum; sed qui facit uoluntatem Patris eius, qui in celis est . Unde iste Balaam dicit de seipso in persona talium: Dicit Balaam, filius Beor: Dixit homo, cuius obturatus est oculus. Dixit auditor sermonum Dei, qui nouit doctrinam Altissimi: qui cadens apertos habet oculos . Balaam interpretatur populus uanus, Beor impellens. De populo uano sunt, qui dicunt et non faciunt: uel qui audiunt uerbum Dei, et non custodiunt. Quid enim aliud quam uerba fidei, non opera sectantur? Qui enim  tantum uerba sectatur, nichil habebit. Isti sunt filii diaboli impellentis eos in peccatum. Huius Balaam obturatus est oculus interior, qui cum uisiones Omnipotentis uideat, id est iudicia eius et precepta intelligat, non uiuit secundum quod intelligit, sed apertis oculis cadit; id est scienter peccat, et descendit uiuens in infernum: auditor sermonum Dei, et non factor. Intellectus quidem bonus omnibus facientibus eum, non facientibus autem non bonus, quia non eis deputatur ad bonum, sed potius ad damnationis sue maius testimonium. Seruus enim sciens uoluntatem Domini sui, et non faciens eam, plagis uapulabit multis: et melius erat ei uiam ueritatis non agnoscere, quam post agnitam retrorsum conuerti  ab eo quod traditum est illi, sancto mandato. Beati quidem qui audiunt uerbum Dei; sed si illud custodiant, alioqui nemo ex solo auditu beatus est. Sicut enim non prodest sermo auditus non admistus fidei, sic nec fides ipsa sine obedientia. Ideo scriptum est: Qui habet aures audiendi, audiat. Sicut enim fides ex auditu, sic obedientia ex obauditu. Nihil prodest audire, nisi credas; nichil credere, nisi obedias. He sunt gemine cordis aures spirituales et sancte, quas a nobis requirit Spiritus sanctus, credere scilicet et obedire. De prima: Domine, quis credidit auditui nostro?  De secunda: Dominus aperuit mihi aurem , ego autem non contradico, retrorsum non abii . Item: In auditu auris obediuit mihi. De  utraque: Aures autem perfecisti mihi.

Quamuis in hoc loco aures perfecte intelligi possint obedientia mandatorum, patientia contumeliarum: uel timor comminationum, et desiderium promissionum: et est, qui habet aures audiendi audiat , id est qui audit, credat; qui credit, obediat: credat minis, credat promissis; credat sacramentis. Credat minis, ut illas caueat: credat promissis, ut illa concupiscat: credat sacramentis, ut de sanctificatione illorum, et de inuisibili uirtute non dubitet. Obediat preceptis, ut illa fideliter adimpleat, et firmiter conseruet, ne sit, sicut Balaam, auditor sermonum Dei, et non factor. Sed hec de Balaam dicta sufficiant. Nunc ad stellam reuertamur. Orta est stella ex Iacob.  Mira res: humanum genus de limo factum est, et ante partum Christum. Unde ergo de limoso genere iam stella post partum Christum? Quomodo de humano germine, de immundo semine nasci potuit proles siderea? Quid enim stella mundius, quid immundius luto? Quis potest facere mundum de immundo conceptum semine? Audi, quis. Nonne tu, qui solus es?  Illa ergo uirtus, illa sapientia que in principio temporum formauit hominem de limo terre ad imaginem et similitudinem suam, illa ipsa in fine seculorum cepit facere stellas ex hominibus, et homines ex stellis, ad reformandam in eis imaginem suam, soli polique patriam unam faciens rempublicam; ut celum haberet homines, et tellus stellas. Quid enim aliud  sunt iusti, nisi stelle in terra lucentes, iuxta illud Apostoli: In medio nationis praue et peruerse, inter quos lucetis, tanquam luminaria in firmamento celi?  Et quid sunt iusti regnantes in celo, nisi stelle lucentes in suo domicilio, et homines habitantes in sua domo? Unde ipse Apostolus: Scimus quod si terrestris domus nostra huius habitationis dissoluatur, quod edificationem habemus ex Deo domum non manufactam eternam in celis .

Hoc autem opus, facere uidelicet stellas ex hominibus, ad opus gratie pertinet, non ad opus nature, neque iustitie. Natura namque similia de similibus producit, ut homines ex hominibus, iumenta ex iumentis, aues ex auibus, pisces ex piscibus,  etc., in hunc modum. Iustitia uero destruit sepe quod natura construxerat; faciens egros ex sanis, cecos ex uidentibus, surdos ex audientibus, mutos ex loquentibus, claudos ex ambulantibus, leprosos ex mundis, ex uiuis mortuos: et quod terribilius est, ex sanctis et iustis peccatores nasci constituit. Porro gratia sepe reedificat quod iustitia destruxerat; et perficit quod natura reliquerat imperfectum: faciens sanos de egris, uiuos de mortuis, iustos de impiis, de miseris beatos: quod genus operis maxime Deum omnipotentem probat, iuxta illud: »Deus, qui omnipotentiam tuam parcendo maxime et miserando manifestas, multiplica super nos gratiam tuam, etc.« Sic igitur gratia  iustificando impium, uno et eodem opere facit stellam ex homine, et de tellure celum. Et certe, fratres karissimi, talis proles, et talis habitatio, id est celestis atque siderea, olim sancto Abrahe iam fuerat promissa, quando uidelicet ad eum dictum est: Suspice celum, et numera stellas, si potes. Sic erit semen tuum . Ex eo quod dicitur, numera stellas si potes, manifeste arguitur astrologorum quorumdam uana presumptio; qui se uniuersum stellarum numerum comprehendisse et conscripsisse iactauerunt, ut Aratus et Eudoxus. Quando enim, ait Augustinus, omnes dinumerari possunt, cum non omnes possint uideri? Sane qui solus illas creare potuit, solus et dinumerare potest. Et suis propriis nominibus uocare, iuxta illud: Qui numerat  multitudinem stellarum, et omnibus eis nomina uocat . Unde sapiens quidam: Ubi habemus hoc aduerbium sic, in Hebreo habetur aduerbium quo, quod est similitudinis et locale. Aiunt enim peritissimi Hebreorum, idem aduerbium positum esse in eo loco Exodi, ubi de Moyse scriptum est: Cumque circumspexisset huc et illuc et neminem uidisset, percussum Aegyptium abscondit sabulo . Ubi enim habemus huc et illuc in Hebreo habetur quo et quo. Melius ergo transtulit Hieronymus in hoc loco dicendo sic, quam si dixisset illic. Nam locale aduerbium solam loci celsitudinem significare poterat: aduerbium autem similitudinis et loci celsitudinem, et stellarum multitudinem, et numerosam magnitudinem et celestis  premii claritatem designat. Ait ergo: Sic erit semen tuum: id est tam multum, tam clarum, tam firmum. Tam multum numero, tam clarum merito, tam celsum premio, tam firmum loco. Dico autem tam et tam, non pro equalitate, sed pro similitudine demonstranda. Nam in his omnibus semen tuum stellarum gloriam superabit. Erit enim numerosius, clarius, celsius, firmiusque.

De numerositate habes in psalmo: Dinumerabo eos, et super arenam multiplicabuntur . De claritate: Fulgebunt iusti sicut sol in regno Patris eorum . De celsitudine: Scio hominem in Christo raptum usque ad tertium celum. De firmitate et ceteris omnibus habes in Daniele: Qui docti fuerint, fulgebunt quasi splendor firmamenti:  et qui ad iustitiam erudiunt multos, quasi stelle in perpetuas eternitates . Ait ergo: Sic erit semen tuum: id est tam mundum et purum: in conscientia tam purum, clarum et fulgidum in celibe uita, et in celesti doctrina, tam firmum et stabile in perseuerantia, tam celsum et sublime in celesti patria, tam gloriosum et nobile in gloria resurrectionis eterne. Quantum enim pertinet ad uitam iustitie, qua uiuimus in presenti, per lucem stellarum intelligitur in hoc loco, per ardorem feruor sancti desiderii per stationem firmitas propositi, stella namque dicitur a stando et lucendo, et ardendo. Quantum uero pertinet ad uitam glorie qua uiuemus in futuro, per lucem stellarum  accipitur claritas glorificati corporis; per ardorem ineffabile gaudium cordis, per stationem securitas, eternitas, et eternitatis securitas in utroque; ait ergo: Sic erit semen tuum, Quasi diceret: Sic tua posteritas celum possidebit, sic celestis claritas in ea fulgebit, sic illius caritas solide gaudebit, sic eius felicitas finem non habebit. Sic erit semen tuum. Sic celum stellabitur tua genitura, sic sursum plantabitur caro non casura, sic intronizabitur caro regnatura, gloria mutabitur carnis, non natura. Ecce, fratres, quales stelle S. Abrahe promisse sunt. Harum autem stellarum prima et precipua est hec singularis stella, que hodie orta est; omnes stellas non solum humanas, sed etiam angelicas merito transcendens et premio,  sicut scriptum est: Multe filie congregauerunt diuitias, tu supergressa es uniuersas  Nulla enim unquam stella sic luxit exemplo, sic stetit proposito.

Discamus igitur ab hac stella lucere per exemplum castitatis, ardere per desiderium beatitudinis, firmi et stabiles stare in proposito sanctitatis. Nihil castitate lucidius; castitas autem dicitur a castigatione corporis, sine qua impossibile uirtutem castitatis perfecte obtineri. Unde Apostolus: Castigo corpus meum, et in seruitutem redigo: ne forte cum aliis predicauerim, ipse reprobus efficiar . Castigandum est corpus ieiuniis, uigiliis, et labore manuum, assiduitate silentii, et loci solitudine, fame et siti, frigore et flagellorum uerbere,  sanctis meditationibus, et deuotis orationibus. Multa enim meditatio carnis est afflictio. Nihil caritate ardentius, nichil mentis constantia firmius. Quid prodest, quasi lucere et ardere in celo ad horam, et breuiter et eternaliter ab eo cadere? Quomodo, inquit, cecidisti de celo, Lucifer, qui mane oriebaris , id est oriri incipiebas? Quam proprie usus est in hoc loco propheta preterito imperfecto, quod significat rem esse inceptam et nondum perfectam: per hoc enim significata est in diabolo cadente quemdam lucis inceptio, sed profectus nullus, perfectio nulla. Nam in ueritate non stetit: uidebam ait Dominus, Satanam sicut fulgur de celo cadentem . uidebam dixit, et cadentem, uerbum preteriti imperfecti iungens  cum participio presentis temporis, significans diabolum cadere incepisse, sed nondum totum cecidisse: adhuc enim quotidie cadit in membris suis. Sicut enim Dominus iehsu Christus nondum totus ascendit in celum, sed exaltatus a terra trahit ad se omnia, non simul, sed per partes: sic diabolus de celo cadens, trahit post se tertiam partem stellarum, et utinam uel due remanerent. ue stellis non stantibus, sed de celo cadentibus: que se trahi patiuntur a draconis cauda uiperea! ue stellis sequentibus eam, cuius nomen absynthium, ut amaritudine repleantur eterna. Quid prodest sapientiam inuenire, et inuentam mox perdere? Beatus uir qui inuenit sapientiam: sed si inuentam  custodiat, et qui tenet non dimittat. Sapientia enim clamitat in plateis: Si quis diligit sapientiam, ad me ueniat, et eam inueniet: et eam dum inuenerit, beatus est, si tenuerit eam . Inuenire sapientiam est agere penitentiam: tenere eam, est in penitentia perseuerare: quod est in sapientia moram facere, sicut scriptum est: Beatus uir, qui in sapientia morabitur .

Tria sunt, que hominem in sapientia commorari impediunt, et eum ab inuenta repellunt, superbia cordis, illecebra carnis, inconstantia mentis. Prima repulit philosophos, qui cum Deum inuenissent, non sicut Deum glorificauerunt, aut gratias egerunt: sed euanuerunt in cogitationibus suis, dicentes enim se esse sapientes, stulti facti sunt . Secunda  repulit Salomonem: qui post inuentam sapientiam, inclinauit femora sua mulieribus, et dedit maculam in gloria sua. Tertia repulit Demam diligentem hoc seculum, et Apostolum relinquentem, qui prius propter Apostolum contempserat et reliquerat hoc seculum . Hec eadem repellit religionis apostatas; faciens eos ut canes immundissimos ad uomitum reuerti, et a bono proposito resilire, et dicere anathema Iesu. De quibus est illa terribilis Augustini sententia, in epistola ad clerum et populum Hipponensem: »Sicut difficile expertus sum meliores aliquando, quam qui in monasteriis profecerunt: sic nunquam expertus sum peiores, quam qui in monasteriis defecerunt. Et addit: Hinc arbitror in Apocalypsi scriptum: Sanctus  sanctificetur adhuc: et qui in sordibus est, adhuc sordescat  .« Quod uelut exponens subdit: »Sicut enim precedunt ceteros in regno, qui digne uotis suis uiuunt, sic peiores sunt in mundo, et inferiores in inferno, qui a uoto recedunt.« Unde idem Augustinus in epistola ad Armentarium et Paulinam: »Antequam esses uoti reus, liberum tibi fuit, quo esses inferior: quamuis non sit gratulabunda libertas, qua fit ut non debeatur, quod cum lucro redditur. Nunc uero quia tenetur apud Deum sponsio tua, non te ad magnam iustitiam inuito, sed a magna iniquitate deterreo. Non enim talis eris, si non feceris quod uouisti, qualis mansisses, si nichil tale uouisses. Minor enim tunc esses, non peior:  modo autem, quod absit, tanto miserior, si fidem Deo fregeris, quantum beatior si persolueris. Nec ideo te uouisse peniteat; imo gaude, tam tibi non licere, quod cum tuo detrimento licuisset. Aggredere itaque intrepidus. Ipse iuuabit, qui uota tua expetit. Felix necessitas, que ad meliora compellit  .« Hec Augustinus

Huiusmodi apostate de tertia sunt parte stellarum, que a cauda draconis de celo trahitur ad infernum . Nam due partes quibus illa cauda non preualet, sunt mutuam conseruantes innocentiam, nunquam peccando mortaliter: et recuperantes perditam, acriter et alacriter inceptam penitentiam consummando. Primum quidem genus rarissimum et pretiosissimum: quamuis  Ambrosius dicat  , se facilius inuenisse qui innocentiam seruauerint, quam qui ueram egerint penitentiam. Que est ergo tertia pars stellarum caudam draconis legens, id est in iudicium diaboli incidens: nisi illi qui de perdita innocentia penitere incipiunt, et propter mentis inconstantiam et animi leuitatem incepta penitentia non persistunt? Nam qui nec penitere inchoant, stellarum nomine digni non sunt, nullum lucis initium ostendentes. Idcirco Maria tale nomen diuinitus sortita est: uidelicet stella maris, id est illuminatrix mundi, qui tanquam mare tumet in superbis, feruet in  iracundis et inuidis, fetet in luxuriosis, ebriosis et gulosis. Quis enim in periculo qualicunque positus, ad huius stelle respexit radium, et non statim opem sensit? Specialiter tamen dicitur stella maris, id est consolatrix merentium, illuminatrix penitentium, eorum scilicet, qui recogitant omnes annos suos in amaritudine anime sue: quorum contritio magna est uelut mare, id est lata et profunda, ut amaritudo confessionis omnes circumstantias peccatorum in lucem proferat, et amaritudo satisfactionis per omnia corporis membra discurrat, et amaritudo compunctionis semper de fundo cordis ebulliat. Non est Maria stella marium uel fontium, aquarum dulcium: sed stella maris, quia consolationem eius non meretur accipere  terra suauiter uiuentium: sicut signo Tau non merentur insigniri frontes ridentium et letantium, sed uirorum gementium et dolentium propter abominationes que fiunt in medio eorum. Caueamus ergo, fratres, caueamus, obsecro, ab his signis que futura predixit Dominus in sole et luna et stellis: id est in prelatis Ecclesie, in principibus terre, in subditis utrorumque, tam clericis quam laicis. Sunt enim quamplurimi utriusque sexus, et utriusque gradus, qui stare quidem uidentur in Ecclesia, sed casuri sunt ab ea, uel etiam iam cadunt, non tam loco, quam merito; per illa tria supradicta pericula, id est cordis superbia, carnis illecebra, mentis inconstantia.

 Nullus autem casus letificat diabolum, ut religionis apostatarum . Absorbet enim fluuium, et non miratur: id est non pro grandi habet, si multos de seculo post se trahat: sed habet fiduciam quod influat Iordanis in os eius, id est descensus eorum qui se humiliant ad penitentiam peragendam, ut ibi discant a Christo mites fieri et humiles corde. Hos precipue diabolus absorbere desiderat: quia fenum sicut bos comedit: esce eius electe: captat in animam iusti. Caueant ergo a faucibus diaboli, qui iam masticantur a fauore Christi, iuxta illud: Macta et manduca . Quam miser, quam infelix, qui ab ore Christi euomitus, ab ore diaboli reabsorptus fuerit, a quo primum absorptus fuerat. Nihil enim sic inhianter desiderat canis  ille infernalis, quam uomitum suum relambere, et totum resorbere; quippe cum peccatorem absorptum nunquam uoluntarius, sed coactus euomat, sicut scriptum est: Diuitias quas deuorauit euomet, et de uentre eius extrahet eas Deus . Talium autem casus, quantum letificat Leuiathan, tantum contristat Mariam.

Stemus ergo, fratres, succincti lumbos nostros in ueritate; stemus, inquam, in sancto proposito inconcussi et immobiles, sicut B. Genesius martyr: qui cum Rome appensus esset in eculeo, et ungulis abrasus, atque ardentes lamine ad latera eius est  sent apposite, stabat immobilis, et clamabat dicens: Non est rex preter Christum: pro quo si millies occidar, ipsum mihi de ore, ipsum mihi de corde auferre non poteritis. O columna fortissima in domo Dei! o stella firmissima, et firmissime fixa in firmamento celi! Quando huic preualeret draconis suggestio: cui preualere non poterat incisio ferri et ignis adustio? Sane stella ista Christum sibi impressum habebat: a quo nulla ratione separari poterat. Quod enim de alio martyre in Grecia refertur: qui Nimias et Nehemias dictus est, qui cum similiter torqueretur, et similia responderet, iussit tyrannus uentrem eius secari per medium; et cor eius inde integrum auelli et findi, ut uideret si Christus in eo esset, sicut martyr dixerat. Quod  cum factum esset, apparuit in ipso cordis fissi medio pulcherrima Christi effigies, per totam cordis longitudinem et latitudinem se effundens. Quo uiso, confusus tyrannus erubuit: populus autem fidelium ualde exhilaratus in tanto miraculo, expansis manibus ad celum, et fixis in terram genibus, pre gaudio clamauit ad Dominum, et dixit: Gloria tibi, Domine, qui nos tam magnifice facis experiri, uerum esse sermonem Apostoli tui dicentis Christum habitare per fidem in cordibus nostris. Amen.



SERMO XXII. IN NATIuITATE B. MARIAE uIRGINIS II.

Iucundissima Natiuitas gloriose uirginis Marie tot ab antiquis expetita uotis, exspectata suspiriis,  exquisita lacrymis, uaticiniis precantata, publica iucunditate ab uniuerso mundo celebrari meruit: quia post longam seculi tristitiam publice iucunditatis primitias inuexit. Ac si primo uagitu infantie tue illam ad omnes filios hominum consolationem euangelicam protulerit dicens: Respicite et leuate capita uestra: ecce appropinquat redemptio uestra . Quod idem est ac si aliis uerbis dicatur: Ecce iam parauit sibi Sapientia thronum eburneum, ad cogitandas cogitationes pacis idoneum: quatenus illarum cogitationum sacrosanctis carminibus incantate misericordia et ueritas in huius throni medio sibi ipsis obuient; et iustitia et pax osculantes se inuicem mutuis amplexibus astringantur. Hactenus enim sapientia Dei quasi uaga et profuga super  terram, locum ubi requiesceret, aptum non inuenit, propter humanarum sordium illuuiem. Nunc autem Deo gratias, fecit ei rex Salomon thronum de ebore grandem. Thronus sedes est regia siue iudiciaria. Regis, ut ibi: Thronus tuus Deus in seculum seculi, uirga equitatis, uirga regni tui . Iudiciaria, ut ibi: Sedisti super thronum, qui iudicas iustitiam . Et in Euangelio: Sedebitis et uos super thronos duodecim, iudicantes duodecim tribus Isrel . Sed quoniam honor regis iudicium diligit, honor autem iudicis personam non accipit, nullumque malum impunitum relinquit, oportebat necessario ut rex et iudex noster, qui Deus ultionum et consiliarius appellatur, prius offerrret mortalibus pacis consilium, quam  inferret peccantibus ultionis iudicium: ut prius esset columba uice legati fungens, quam uice percussoris. De prima legitur, quod redierit ad arcam ferens in ore ramum oliue uirentibus foliis. De secunda: Fugite a facie gladii columbe , id est ab instanti sectione capitalis sententie, prius denuntiande per legatum mitem et humilem, postremo ferende per eumdem uiuorum et mortuorum Iudicem; sed iudicem qui sine felle irascitur, et cum tranquillitate iudicat, et semper misericordiam iudicio superexaltat. Ad legati mansuetudinem pertinet thronus Salomonis: ad iratum iudicem thronus Artaxerxis: de quo legitur in libro Esther, quod sedebat super solium regni sui, indutus uestibus regis auro fulgens, et lapidibus pretiosis: et  erat terribiliis aspectu . ue gentibus que bella uolunt, quia dissipabuntur: ue Iudeis, qui pacis concilium reliquerunt, repellentes pacificum Salomonem, et eligentes bellicosum Cesarem, quia suo Cesari cadendi relinquentur. Secundum enim nomen Salomonis ita et opus eius, similiter et Cesaris. Diabolus enim non immerito a cede et sanguine et armis nequitie, quibus semper abundat. Cesar appellatus, mensuram huius nominis, mensura crudelitatis semper implere satagit, iuxta illud peticum:

Cesar in arma furens, nullas, nisi sanguine fuso,
Gaudet habere uias.
At Salomon noster secundum nomen suum uere pacificus,  fecit ut artifex sapientissimus thronum de ebore grandem, quasi primum et precipuum pacis opus: quando Christus, qui est pax nostra, qui fecit utraque unum, ut pacificaret que in celis sunt et que in terra, tanquam princeps pacis et rex iustitie innocentissimam uirginum et humillimam mulierum elegit sibi in matrem propriam, quasi in sede pacis mediatricem. Thronus enim, ut dictum est, sedes est tam regia quam iudiciaria. Ad sedem pertinet quies, ad regem honor, ad iudicem timor. Ad quietem innocentia, ad honorem iustitia, humilitas ad timorem. De primo habes: Peccasti, quiesce.  De secundo: Anima iusti sedes est sapientie: sedes, id est requies quam Sapientia in omnibus querit, sed in solis humilibus se inuenire  dicit, iuxta illud exemplum. De tertio: Super quem requiescet spiritus meus, nisi super humilem et quietum, et trementem sermones meos?  Innocentie est cauere prohibita; iustitie, seruare precepta; humilitatis, timere iudicia, et omnia merita sua, quasi pro nichilo computare, iuxta illud: Cum feceritis omnia que precepta sunt uobis, dicite, Serui inutiles sumus, quod debuimus facere fecimus . Non tamen ad quemlibet innocentem uel humilem referri potest huius throni descriptio. Nam cum de eodem legatur in sequentibus: Non est factum tale opus in uniuersis regnis , manifestum est non posse intelligi, nisi de humillima muliere. Humillimus hominum ille est qui ab ipsa Sapientia in persona assumptus est, de quo  dicit Daniel in uisione tertia: Donec cognoscant uiuentes, quod dominetur Excelsus in regno hominum, et cuicunque uoluerit dabit illud, et humillimum hominum constituet super illud. 

Humillima mulierum illa est de qua idem homo id est Christus, natus est. Neque enim sapientia que semper sapienter agit, aliunde conuenientius aut sapientius corpus posset assumere, quam de humillima muliere. Hec est enim que cunctis innocentior et sacratior uniuersis, uiliorem tamen se omnibus reputabat. Unde salutationi angelice, laudationi magnifice, promissioni mirifice, sic respondit: Ecce ancilla Domini, fiat mihi secundum uerbum tuum . Et quoniam semper in humilitate quieuit, Deum in se non solum spiritualiter,  sed etiam corporaliter requiescere fecit: sicut in persona eius dicit Sapientia: Et qui creauit me requieuit in tabernaculo meo . Quod ergo Salomon dicitur fecisse thronum, Psalmista quasi exposuit dicens: Inclinauit celos et descendit . Thronus enim sessionem habet, sessio uero inclinationem simul et quietem.

Sessio igitur Dei quid aliud est quam maiestatis exinanitio, et forme sterilis assumptio? Sicut scriptum est: Tu cognouisti sessionem meam , id est inclinationem meam eterno iudicio approbasti. Nisi se inclinando sedisset super thronum, nemo ad eum habuisset accessum, iuxta illud: Et cum sedisset, accesserunt ad eum discipuli eius  . Sed qualis est thronus ille? Eburneus. Fecit, inquit, Salomon thronum de ebore. ue regibus facientibus thronum de stercore. Quid enim aliud est animus in libidine requiescens, nisi rex in stercore sedens? Nam, ut ait Sallustius: »Animi imperio, corporis seruitio magis utimur« Caro ergo libidini dedita sedes est de stercore facta. Quantum distat thronus eburneus a sterquilinio, tantum corpus castum a libidinoso. Ebur dictum est, quod sit e barro, id est ex elephante, qui Grece barrus a fortitudine nuncupatur: unde et uox eius dicitur barritus. Est autem elephas animal inter cetera bruta magnitudine precellens et altitudine. Unde et nomen eius in lingua Greca et Indica montem significat. Nec solum magnitudine, sed etiam fortitudine  preeminet. Unde et turres ligneas cum tricenis hominibus armatis portare consueuit. Sensu quoque plurimum uiget, ad cognoscendas uiarum differentias et draconum insidias, cum quibus ei iuge certamen est, et discordia inexorabilis. Est etiam naturaliter clemens, castitatem diligens, diutissime uiuens, usque ad etatem tertiam Nestoris, id est usque ad annos, ut aiunt, trecentos.

Hec omnia nulli magis congruunt moraliter quam uirgini Marie. Nam per acumen sensus prudentia, per amorem castitatis temperantia, per fortitudinem ipsa fortitudo, per clementiam iustitia designatur; quia, ut ait philosophus quidam, »illa uera  iustitia est que erga inferiores seruatur:« per magnitudinem magnanimitas, per altitudinem meritorum sublimitas, per longanimitatem perseuerantia, per trecentos annos fides et imitatio Dominice passionis exprimitur, propter Tau litteram, que apud Grecos formam crucis habet exprimere, et numerum trecentorum signare. Est autem ebur dens elephantis, os uidelicet natura frigidum, a carne nudum, substantia solidum, colore candidum, antiquitate rubicundum. Per naturalem frigiditatem timor Domini, per nuditatem contemptus mundi, per candorem carnis munditia, per soliditatem mentis constantia, per ruborem antiquitatis feruor multi temporis designatur. uera namque castitas naturaliter timida est, sed timore Domini, non timore  mundi. Timor enim Domini fidelium mentes a carnalium uitiorum estu refrigerat. Hic est enim angelus Domini, qui descendit cum Azaria et sociis eius in fornacem, et excussit flammam ignis de fornace , id est incendium tentationis a carne, prius tamen a corde flatu suggestoris incenso. Timor Domini expellit peccatum, non solum illud quod adhuc foris pulsat importune satis ad cordis ianuam; sed etiam illud quod iam per consensum intrauit ad animam. Timor autem mundi nunquam mentem refrigerat, sed latenti desiderio semper intus exestuat: et ideo non expellit peccatum, sed fouet et contegit, donec tempus eueniat foras erumpendi. Unde Philosophus: »Multorum, quia imbecillia  sunt, latent uitia, non minus ausura, cum illis uires sue patuerint, quam ea que iam facilitas aperuit  .« Serpens etiam pestifera tractat, cum riget frigore, non desunt tunc illi uenena, sed torpent. Unde quidam inter ueram et falsam castitatem discernere uolens, eleganter ait:

Si qua, metu dempto, casta est, ea denique casta est,
   Que, quia non potuit, non facit, ista facit. 
Item uera castitas solida est, id est talis interius qualis exterius: talis in secreto qualis in publico: talis occupata tentationis certamine, qualis feriata a tentatione. Non sic temporales et cauernosi: qui ad tempus credunt, et in tempore tentationis recedunt : cannis similes et cicutis, exterius nitidi, interius  uacui: uirentes de longinquo, fetantes de proximo: qui cum nichil interius prurit, sunt celibes; cum nichil exterius allicit, continentes. At si species concupiscibilis eorum aspectui se fortassis obtulerit, statim, sicut fluit cera a facie ignis, sic pereunt peccatores a facie Dei. Aut enim Briarei manibus et sphingarum unguibus preoptatum cadauer aduncant; aut si hoc facere mundano timore prohibentur, saltem oculos Argi uagis obtutibus illuc circumferunt, ut aspectu passiuo cordis pascant esuriem, et occulte delectationis ientaculo ieiune famem libidinis presignent. Sic perierat qui dicebat:

Ut uidi, ut perii: sic me malus abstulit error.
 Et alius quidam

Nimirum hic ego sum satis inter milla fortis.
uerum ubi quid melius contingit et unctius idem.

Item omnis uera castitas nuda est, id est uoluntarie paupertatis amica: excutiens manus suas ab omni munere. Nam, ut ait Hieronymus noster, »Non est casta matrona, que munera accipit.« Et iuxta Quintilianum: »Muliebrium uitiorum fundamentum auaritia est.« Sane multorum et multarum castitas uerborum iaculis impetita immobilis et integra stetit: muneribus arietata ruit. Nam ut aliquid de fabulis summatim attingamus, irrupit aurum in propugnacula turris Acrisii: et uirgini fatue que de libidine triumphasse uidebatur in terra, quasi de celo aureus pluit incestus. Sic quam  non seducit petitor humilis, fallit sublimis. Sic arborem quam non mouit fauorinus, euertit aquilo. Sic etiam rosarium semper aliquo turbine sua purpura denudatur. Sed nullo facilius quam uento aurigine, id est erei doni splendore, iuxta illud:

Non ego diuitibus uenio preceptor amandi;
   Nil opus est illi qui dabit, arte mea.
Secum habet ingenium, qui cum ualet, accipe, dixit;
   Cedimus, inuentis plus ualet ille meis. 
Et iterum:

Munera, crede mihi, capiunt hominesque deosque.
De talium castitate pulchre ait Satyricus:

Sic tibi Penelope frugi est, que si semel uno
De sene gustarit, tecum partita lucellum,
Ut canis a corio, nunquam absterrebitur uncto. 
 Quod autem ebur dens esse dicitur elephantis, quid aliud significat quam castitatem dentatam esse debere, ut magis porrigat tentatori morsum quam osculum, uultum exhibeat tristem, non hilarem; uerba respondeat dura, non mollia; paratior ad reiiciendum quam recipiendum uiscata, imo uenenata munuscula, et litterulas tam deceptrices quam dulces. Nam, ut ait Hieronymus, »blanda munuscula et dulces litterulas sanctus amor non habet.« Elephans enim sine dente est, qui molliter negat consensum turpitudini. Est enim quoddam prognosticum secuturi consensus ad precem alteram, negatio mollis ad unam. Mollis Eue responsio fecit eam penetrabilem et peruiam ueneno. Adhuc morem  hunc molliter respondendi retinent Eue filie:

uix erit ex multis, que neget una tibi.
Neget, id est perneget, et nulla pernegat. Nam que mulier precidit constanter uerba rogantis, que petitorem suum perpetua tristauit repulsa? quin potius fauorem quemdam sapit quarumdam negatiua concessio, uel negatio concessiua. Quantumlibet enim dura respondeant, semper in aliquo uerbi sui angulo reperiet procul aliquem fomitem sue petitionis implicitum, quasi sponte et de industria sic relictum. Quod inde contingit, quia queque sibi uidetur amanda,

Pessima fit, nulli non sua forma placet.
 Que dant, queque negant, gaudent tamen esse rogate.

Unde Hieronymus: »Etsi rogata non cesseris, tamen forme putas testimonium, si rogeris.« Alieni ergo amoris impetum sumunt ut pulchritudinis argumentum: et unde se uident aliquantulum placere aliis, inde iam incipiunt nimium placere sibi ipsis, iuxta illud:

Delectant etiam castas preconia forme.
At reuera casta non est, que tali preconio delectatur, nimirum mentis elatione iam corrupta. Solet autem elationis occulte preludium plerumque comitari corruptionis affectum: quod genus ulceris sepe sordidissimo curatur emplastro, sicut scriptum est: Balteum regum dissoluit, precingit fune renes eorum . Unde Augustinns: »Audeo dicere:  plerumque superbis esse utile, cadere in aliquod apertum manifestumque peccatum, unde sibi displiceant, que iam sibi placendo ceciderant.« Salubrius enim sibi Petrus displicuit, quando fleuit, quam sibi placuit, quando presumpsit. Igitur elephas bene dentatus est, qui contra procorum uel potius porcorum grunnitus importunos non solum uerbis obtingit asperrimis, sed etiam ore dentato indignantis animi remordet et repercutit, et cornuta fronte uoluntatis refuge ita semel petitorem repellit et uencilat, ut secundo opus non sit. Sic respondebat B. Agnes dicens  : »Discede a me fomes peccati, pabulum mortis, nutrimentum facinoris.« Sic respondere docet philosophus dicens  : »Efferat matrona oculos iacentes in terram, et aduersus officialem  salutatorem inhumana potius quam inuerecunda sit: longeque ante pudicitiam suam ore, quam uerbo neget; nemo enim canens fortiter iterum rogatur.« Sic respondit martyr ille inuictissimus, qui quoniam ligatus manus et pedes aliter se defendere non poterat, linguam suam allisam in os impudice iactauit. Sic respondit occulto tentatori noster ille gratia Benedictus et nomine, urticarum et ueprium uolutatione molestissima pruritum bene confricans male blandientem. Fuit ergo Maria per humilitatem et innocentiam thronus, per castitatem et animi constantiam thronus eburneus, per caritatem perfectam thronus grandis, per fecunditatem thronus regius et thronus Salomonis. In throno  quies et tranquillitas, in ebore candor et soliditas, in grandi capacitas, in Salomone pacis fecunditas demonstratur. Nihil conscientia se non remordente tranquillius, nichil animi firmitate solidius, nichil capacius caritate. De primo habes: Secura mens iuge conuiuium . De secundo: »Occidi possunt, flecti nequeunt  .« De tertio: Latum mandatum tuum nimis . Charitas enim latior oceano, et capacior ipso celo, hostes colligit ut hospites, et inimicos amplectitur ut amicos: quod nec celum, nec oceanus facere possunt. uere thronus grandis fuit, que illum totum capere potuit, »quem totus non capit orbis  ,« sicut et gentilis  peta Christianis uersibus laudem eius pulchre prosecutus est dicens:

uirginei tumuere sinus, intactaque mater
Arcana stupuit compleri uiscera partu,
Auctorem paritura suum: mortalia corda
Artificem texere poli. Mundi reparator
Pars fuit humani generis, latuitque sub uno
Pectore, qui totum late complectitur orbem.
Et qui non terre spatiis, non equoris unda,
Non capitur celo, paruos confluxit in artus.
Sicut autem nichil caritate capacius, ita nichil fecundius pace, iuxta illud: Ecce ego declino in eos ut flumen pacis, et ut torrens inundans glorie gentium . uere thronus grandis fuit, que et turris est, sicut de illa in laude sponse dicitur: Collum tuum sicut turris eburnea . Scimus,  quia collo mediante caput unitur corpori, et corpus capiti coaptatur. Collum quoque eminentissimum membrum est corporis, et per collum tanquam per fistulam traiicit sibi uitale stomachus alimentum. Quid ergo per collum exprimitur, nisi mediatrix nostra, felix uirgo Maria; que singulariter eminet in corpore, quod est Ecclesia, per quam meruimus auctorem uite suscipere, panem scilicet uite, qui descendit de celo, et dat uitam mundo? Per Mariam enim factus est Christus caput et sponsus Ecclesie, quando uerbum caro factum de uirginali procedens utero, tanquam sponsus de thalamo suo, eamdem sibi Ecclesiam connubio iunxit stabili, propriamque dicauit. Pulchre autem collum istud turri comparatur  eburnee: turri propter altitudinem, fortitudinem, rectitudinem, grauitatem. In cuius altitudine sublimitas uoti et celsitudo meriti, in fortitudine firmitas propositi et securitas humani refugii, in rectitudine desiderii sanctitas et intentionis puritas, in grauitate omnis morum maturitas designatur. uere turris fuit Maria, sublimis et ardua uoto, precelsa merito, fortis in proposito, recta consilio, erecta desiderio. uere turris eburnea, uirginitate candida, mentis integritate solida, casto timore frigida, mundi contemptu nuda, zelo castitatis armata. uere adhuc turris eburnea est, proposita cunctis in exemplum sanctimonie, circumposita singulis in presidium pugne, superposita omnibus in spectaculum glorie, reposita uniuersis legitime certantibus in premium  corone. Sane tale collum tali capiti superponi decebat, quod et per omnia conueniret. Quid ergo turri fortius, quid ebore pulchrius? Sicut ergo de capite legitur: Dominus regnauit decorem induit: induit Dominus fortitudinem et precinxit se uirtute : sic etiam de collo: Fortitudo et decor indumentum eius . O pulcherrimum edificium, quod et thronus et turris est: thronus eburneus, turris eburnea: sed thronus propter Deum, turris propter homines. Thronus ad suscipiendum iudicem conuersum ad clementiam, turris ad suscipiendum peccatorem conuersum ad penitentiam. Thronus, qui Deum maiestatis et immensum  capiat, et lassum reficiat, et iratum mitiget: turris que homines confugientes ad se et protegat, et defendat, et saluet. Imitemur, obsecro dilectissimi, turris huius grauitatem in actibus, candorem in effectibus, suauitatem in moribus, in cauendis excessibus sanctitatem. Sane si sciremus, quam inflexibilis est uirga iustitie, et quam indeclinabilis equitas iudicii, timeremus tam crebro facere iacturam innocentie, et ordinis transgressionem. uidit enim sanctus quidam grauissimas inferri penas animabus defunctorum pro talibus excessibus, quos nos insipientes leuissimos estimamus: ut pro risu immoderato uerbera grauissima, pro uerbis otiosis in facie cedes fere usque ad oculorum excussionem, pro cogitationibus inutilibus, et nimium ex more uagis  uariam eris inclementiam; pro gestu dissoluto uincula asperrima et plerumque ignea, pro signorum multitudine superflua, quibus ludicra et otiosa queque contulissent ad inuicem, digiti negligentium uel excoriabantur usque ad palmam, uel super incudes tunsionibus quassabantur. Qui autem uagationes inutiles, et sine necessitate extra claustrum uel cellam quesierant, licet in ipsa uagatione ordinate se gessissent, tamen quia tedio silentii claustralis. et obseruantie regularis hoc fecerant, et huiusmodi solatia monastice quieti pretulerant, durissima de loco in locum iactatione, quasi lapides emissi de fundibulo, collisione omnium membrorum molestissime plectebantur. Sermonem impuritate aliqua, et irreligiositate, uel qualibet turpitudine  sordentem, in uiris presertim sacri ordinis, sicut capitalia crimina puniebant. Fugiamus ergo, fratres, ad huius turris eburnee fortissimum et inexpugnabile refugium: amando quietem, uitando uagationem, ad omnem leuitatem immobiles quasi turris, nullum membrum corporis sine causa mouendo: sicut B. Bernardus  sanctum Malachiam commendat, quod nemo unquam, etiam si curiose intendit, uidit eum pedem manumue mouere frustra. Hec dicta sint pro his uerbis: Fecit Salomon thronum de ebore grandem . Reliquam descriptionis partem ad presens intactam relinquimus.



SERMO XXIII. IN FESTO OMNIUM SANCTORUM I.


Gaudent in celis anime sanctorum  . Gaudent, inquam, gaudio magno ualde; quia huius mundi reuerse post liminio recuperare meruerunt celeste palatium, quasi aurum, predium, et possessionem paternam. Enimuero illorum possessio generaliter in tribus consistit; in possessione celorum, in societate angelorum, et ipsius Regine angelorum gloriose genitricis Dei, et uirginis Marie; postremo in beatissima uisione Iesu Christi, Domini uirtutum et Regis glorie. O quam rapidissimi uoluptatum torrentes de singulis istorum uelut gaudiorum fontibus oriuntur! Nam ut interim de duobus  reliquis taceamus, quanta gaudiorum materia est uel sola celorum possessio! Gaudent, inquit, in celis anime sanctorum. Quidni gaudeant, qui in celis iam habitant? Sed quibus celis? Qui sunt, uel quot sunt celi? Iudei 7 celos esse dicunt. Adeo enim septenarium commendant, quod etiam 7 celos a principio creatos affirmant. Ethnici quoque philosophi illud notissimum celum, in quo stelle fixe sunt, ex singulis planetarum orbibus celos singulos fabricantur. Fuerunt, qui et mundos innumerabiles, et celos innumerabiles esse assererent. Quidam uero nonnisi unum esse, uel esse posse dixerunt. Tantum esse enim opus unius celi, ut secundum fieri non potuerit. Quasi uero omnia magna opera singularia sint: cum uideamus tot et tanta flumina  et maria huc et illuc diffusa, tot terras latas et spatiosas, tot dracones immense longitudinis, tot cetos immense latitudinis, tot elephantos immense molis. Sed quid ad nos pertinet de Iudeorum fabulis, uel philosophorum somniis? Plures celos esse, Scriptura ueritatis manifeste asseruit, dicens, Opera manuum tuarum sunt celi. Ipsi peribunt, tu autem permanebis; et omnes ut uestimentum ueterascent  Sed quot sint queritur. Paulus ergo apostolus testis ueracissimus in medium producatur, qui se dixit raptum fuisse usque ad tertium celum  Tres igitur celos esse manifestissime asseruit. Plures autem quam tres esse, sicut non affimauit, sic nec negauit quidem. Et certe utrum plures sint, nescio: hoc unum  scio, quod tres sunt. Nam saluo omni mystico intellectu, secundum quem hec Pauli sententia solet exponi, etiam de tribus celis materialibus mihi ad litteram uidetur posse intelligi. Sunt enim tres celi, de quibus aperte loquitur Scriptura. Est celum ereum, est sidereum, est empyreum. Celum ereum terre est proximum, et suis impletum uolucribus. Celum sidereum a terra est remotum, et suis stellatum sideribus. Celum empyreum longe ab utroque est exaltatum, et suis ornatum beatis spiritibus. De primo habes: uolucres celi, et pisces maris . De secundo: Benedicite, stelle celi, Domino . De tertio: Celi, celorumque uirtutes, ac beata seraphim  . Primum celum, quod  est ereum, ad beatitudinem animarum non pertinet; quia et ipsum multum miseriis subiacet, et tempestatibus et procellis quatitur, iuxta illud peticum:

Fulminibus terre propior succenditur er. .
Denique celum illud non solis uolucribus, sed etiam demonibus datum est ad habitandum: qui ibi positi sunt, non ad ornatum eris, sicut mentiuntur philosophi; sed ibi usque ad diem iudicii tanquam in carcere sunt inclusi. Porro ex duobus aliis celis, scilicet sidereo et empyreo, cum suis, ut ita dicam, appendiciis constituitur illa domus celestis,  de qua scriptum est: Beati qui habitant in domo tua, Domine; in secula seculorum laudabunt te : ita tamen, quod huius domus celum sidereum quasi pauimentum est, siue fundamentum; celum uero empyreum superior structura. Hec autem domus multis in Scriptura sacra nominibus nuncupatur. Dicitur enim celum, terra, thalamus, desertum, patria, ciuitas, curia, cubiculum, templum. Celum dicitur a serenitate, terra a loci firmitate et bonorum omnium fertilitate, desertum a capacitate saluandorum omnium respectu multitudinis perditorum, patria a naturali soli dulcedine, que mentes ad se allicit, quasi solum omnium naturale, iuxta illud:

Nescio qua natale solum dulcedine cunctos
    Ducit, et immemores non sinit esse sui. .

Illam uero patriam concupiscunt, etiam qui illius ciues non sunt, quia licet illa paucorum sit ex gratia, tamen esse omnium debuit ex natura. Deus enim Pater omnium creatione est, quamuis paucorum adoptione. Ciuitas appellatur a concordi ciuium multitudine in unam rempublicam ceunte; curia, ut ait Augustinus, quia ibi agitur cura de nobis; palatium, propter regalis illius edificii structuram pernobilem; aula, propter personarum ibi assistentium magnam nobilitatem; regio a loci magnitudine; regnum a iustitia que ibi maxime regnat; domus a sacra et stabili mansione cohabitantium, et a multitudine mansionum, iuxta illud: In domo  Patris mei mansiones multe sunt . Non enim ibi militatur, tanquam in tabernaculo; sed habitatur, tanquam in domo. Atrium uero nuncupatur a solemni frequentia ibi collaudantium, et choros ducentium, iuxta illud: Atria eius in hymnis confitemini illi , metonymice continens pro contento; thalamus, a maritali coniunctione Christi et Ecclesie; mons, ab eminentia et sublimitate; cubiculum, a summa et secretissima uoluptate ibi quiescentium; templum, a sanctimonia ibi ministrantium Christo sedulitate infatigabili, et ab indefesso clamore laudes ibi canentium diuine maiestati. O templum sanctitatis! o cubile uoluptatis; thalamus nuptiarum, atria ludentium! o domus  Dei, regnum eternum, regio lucis! o aula nobilium, regale palatium! O angelorum curia, ciuitas gloriosa, patria dulcis, desertum fertile! o terra fluens lacte et melle, celum serenum, et sine nube! o mons excelsus ualde, mons coagulatus, mons pinguis; mons, in quo beneplacitum est Deo habitare ; mons in quo preparatum est conuiuium pinguium, conuiuium uindemie; pinguium medullatorum, uindemie defecate! Igitur in nomine templi significatur sanctitas, que, ne tristis et molesta putaretur, ipsum templum uocatum est cubiculum, in quo significatur uoluptas, que ne uulgaris putaretur, secreta et intima per  thalamum designatur, iuxta illud: Secretum meum mihi, secretum meum mihi . In atrio significatur solemnis iucunditas; nam atrium nil aliud est, quam platea. In plateis autem solent ludi celebrari. In domo stabilitas, in regno potentia, in regione abundantia et amplitudo, in aula generositas, in palatio pulchritudo, in curia ordinata dominatio, in ciuitate pax et concordia, in patria possessionis dulcedo, in deserto possidentium raritas pretiosa. Nam desertum dicitur, non propter locum incultum, sed propter stultam multitudinem ipsum deserentium. In terra firmitas beatitudinis, in celo serenitas claritatis, in monte sublimitas habitationis.

In illo templo non ministrant nisi sancti, in illo  cubiculo non dormiunt nisi pudici, in illo thalamo non cubant nisi uirgines, in illo atrio non ludunt nisi innocentes, in illa domo non habitant nisi unanimes, iuxta illud: Deus, qui inhabitare facis unius moris in domo . In illo regno non regnant nisi pauperes, iuxta illud: Beati pauperes spiritu, quoniam ipsorum est regnum celorum . Et tamen in illa regione non sunt nisi negotiatores prediuites et prepotentes, iuxta illud: Simile est regnum celorum homini negotiatori, querenti bonas margaritas, etc. . Item: Deus potentes non abiicit, cum sit ipse potens . In illa aula non assistunt, nisi regi Christo in humilitate seruientes. Summa enim ingenuitas  ista est, in qua seruitus Christi comprobatur. In illo palatio non regnabunt nisi spiritualibus mollitiis inuoluti, uelut purpura uerecundie, et bysso castitatis. Qui enim mollibus uestiuntur, in domibus regum sunt . In illam curiam non intrabunt nisi querentes et curantes non que sua sunt, sed que Iesu Christi ; et quod aliis est utile magis quam quod sibi. In illa ciuitate non morantur nisi concordes et pacifici. Ad illam patriam non reuertuntur, nisi gementes et flentes, quia incolatus suus prolongatus est , et ideo repatriare festinantes, et ex toto animo concupiscentes. Hec est enim loquela, que manifestos facit indigenas illius patrie, hoc est eorum idioma, fletus et suspirium pro desiderio  reuertendi. Per illud desertum non deambulant, nisi desertores multitudinis, et amatores solitudinis, iuxta illud Pythagoricum: Per uiam publicam ne ambules; et illud euangelicum: Domine, si pauci sunt, qui saluantur, cui respondetur: Contendite intrare per angustam portam , Ac si dicatur: Discite paucos esse. In illo monte non requiescit, nisi innocens manibus, et mundo corde ; nisi de uirtute in uirtutem ascendens, nisi communem aliorum uitam transcendens.

In illo celo non gaudet, nisi qui conscientiam seruat, nisi qui tenebras fugitat, ac etiam fugat, nisi qui lucem amat. Illud enim celum semper suo die fruitur, semper sole illustratur. Postremo illam terram non possident, nisi mites et mansueti.  Beati enim mites; quoniam ipsi possidebunt terram . Et item: Mansueti hereditabunt terram . Sed quam terram? Non utique terram morientium, sed uiuentium, de qua dicitur: Credo uidere bona Domini in terra uiuentium . Est enim terra mortuorum infernus, et est terra morientium iste mundus, uel corruptibile hominis corpus. Terra uero uiuentium est corpus immortale quod habituri sumus; uel celestis illa domus in qua habitaturi. Et uere beati, qui illam terram sunt possessuri. Quam terram? Non terram, que germinet spinas et tribulos ; non terram que subiaceat maledicto, uel que percutiatur anathemate; non terram sterilem et infecundam, sed terram fertilem et opimam, que  pre deliciis et diuitiis deuorat habitatores suos ; terram promissionis et possessionis; promissionis quantum ad nos, quibus adhuc promittitur, nondum datur; possessionis quantum ad illos a quibus iam possidetur, que est terra que fluit lacte et melle.

Beati mites, quoniam ipsi possidebunt terram . Quid enim? Si terra ista morientium maledicto subiacens, et percussa anathemate, et germinans spinas et tribulos illis, a quibus colitur, tot tamen et tanta uoluptatum genera suis generat habitatoribus, quanto plura et maiora credenda est illa terra uiuentium suis possessoribus generare? Si terra ista maledicta tantum delectat miseros mortales, suis uel florum coloribus, uel fructuum  saporibus, uel odoribus specierum, uel suauitatibus diuersorum concentuum, quanto magis terra illa omni benedictione repleta delectare credenda est beatos et immortales? Nunquid ibi deesse credendi sunt uel colores pulcherrimi, uel odores peregrini, uel sapores delicatissimi; uel suauissimi uocum concentus? Sed hec, inquies, corporalia bona sunt. Plane spiritualia similia esse possunt. Nam et bona corporalia nulla corpora delectare, nisi animata, possunt. Inanimata enim ista non sentiunt. Porro si anima incarcerata in corpore suis delectationibus utitur, nunquid, relicto corpore, uoluptatibus omnibus priuatur? Quod si non potest gaudere, nisi in corpore, eadem ratione non potest dolere,  nisi in corpore. Ergo non potest sentire nisi in corpore, nec uiuere nisi in corpore. Sicut enim nullum gaudium sine sensu, sic etiam nullus dolor. Ubi enim nullus sensus, ibi plane nullus uiuendi modus, nullumque uite genus; et generaliter nulla omnino uita. Quare omnino anima non uiuit sine corpore, aut sentit sine corpore. Quod si de uno sensu conceditur, necessario et de omnibus. Relinquitur ergo, ut anima etiam extra corpus posita uidere possit, et audire, et olfacere, et gustare, et tangere. Alioqui dicendum erit, et angelum et Deum nichil istorum facere, que corporea non sunt. Quid ergo, inquies? Habet ne spiritus incorporeus oculos et aures, et membra cetera? Respondeo, non. Ista quidem necessaria sunt corpori, ut per  huiusmodi membrorum instrumenta sensuum suorum exerceat officia. Sed non sunt necessaria spiritui, qui, quoniam simplex est, etiam sine istis sentire potest, sicut etiam sine istis uiuere. Anima ergo ex se tota uidet et audit, sicut ex se tota tangit. Non enim solus tangendi sensus generalis est per eam totam, sed et omnes alii sensus per eam totam exercentur. Non enim ex uno membro uidet, et ex alio audit, cum membra non habeat, nec ex alia parte uidet, et ex alia non uidet, cum per partes diuisa non sit; sed ipsa tota apta est ad uidendum, ad audiendum, ad olfaciendum, ad gustandum, sicut et ad tangendum. Quod si cui mirum uidetur, cogitet de ea, quod maius est: et istud quod minus est, mirum non uidebitur. Si enim anima, dum in  corpore est, tota est in singulis corporis partibus: quid mirum est, si quando extra corpus est, tota est ipsa in singulis suis sensibus? Efficacius igitur sentit extra corpus, quam in corpore. Tunc enim quidquid sentit, ut uulgo dicitur, ad modum spiritus sentit. Tunc etiam quidquid sentit, de toto sentit, nichil de parte; cum nichil circa se habeat, unde facere ualeat. Tunc ergo clarius uidet, acutius audit, et ualidius odoratur, et intimius gustat, et fortius, et quodam modo pressius tangit. Et hinc est, quod uehementius gaudet aut dolet. Cum autem corpus suum receperit, non iam animale, sed spirituale; non graue, sed leue, non quod ei sit oneri, sed honori, istam sentiendi non perdet efficaciam, sed uehementius retinebit totam. Habet ergo, sicut  dixi, anima iam corpore exuta suos colores, odores, et sapores; aut sibi congruos, quibus delectetur; aut sibi contrarios, quibus crucietur: quod iam sicut per argumenta monstrauimus, sic iam monstrabimus per exempla. Legimus ad multorum sanctorum cadauera multam de celo lucem effulsisse, multos adfuisse conuentus celicos, multosque edidisse cantus dulcissimos, multisque suauissimis odoribus ex sua presentia presentes aspersisse. O quanta est in celis istorum omnium plenitudo, si tanta est in terris eorum prelibatio! Attestantur quoque philosophi, si tamen uerum est eorum testimonium, celestis sphere motum suauissimum generare concentum. Sed quidquid sit de concentu celi, indubitanter credo, solam uocem  unius angeli suauiorem esse, quam motum citatissimum firmamenti. Que sit autem uox angeli sciri non posse credo ab homine mortali, nisi forte qui cum Paulo raptus fuerit usque ad tertium celum, et ibi audierit ineffabilia uerba, que non licet homini loqui .

O Isrel, quam magna est domus Dei, et ingens locus possessionis eius!  Qualem namque putamus esse latitudinem regalis illius palatii, cuius pauimentum tam mirabiliter est celatum, tot oculatum sideribus, illustratum fulgoribus, tanta subleuatum altitudine, discretum latitudine, porrectum longitudine, solidatum firmitudine, pulcherrime adornatum? O qui pulchras domos in terris  queritis, quare tam pulchram in celo contemnitis; cur in tam uilibus edificiis diuitias uestras insumitis? Denique qualiacunque sint, diruenda sunt, nec relinquetur in eis lapis super lapidem . Ubi est domus Dauid cedrina, Salomonis lapidea, Achab eburnea, Cosdre argentea, Neronis aurea, Assueri gemmea? Ceciderunt omnes, nec adiicient ut resurgant. Que etsi possent reedificari necesse esset eas iterum dirui. Felix, qui ruituram et humilem domum commutauit in eternam angelorum! Iturus est enim omnis homo in domum eternitatis sue ; sue enim, quam sibi acquisiuit merito suo, uel bono bonam, uel malo malam. Peior est autem mala et eterna, quam mala et ruitura, uel quam omnino nulla. Nihil enim malo  immortali infelicius. Ideo felicem dixi, qui ruituram domum commutauit non in eternam simpliciter, sed in eternam et gloriosam. Sunt enim due domus eterne; pessima et optima, infernus et paradisus: quarum prima tota subterranea est, secunda celestis. Nullum autem edificium celo gloriosius, nullum durabilius, delectabilius nullum. Quid admiramini pulchra et caduca diuitum edificia? Illud potius inspicere et admirari debetis, quod illorum domus, quanto pulchriores sunt, tanto turpius edificate sunt: quia tanto cum pluribus peccatis, et maioribus nequitiis, et crudelioribus rapinis. Minor quippe pars impensarum de proprio edificantis est, altior de alieno. Sic enim diuites didicerunt assuescere alieno, ut nec unam domunculam  de suo sciant facere. De suo quippe pessimi, de alieno liberales sunt; liberalitate tamen tam ingrata, quam superba et mercenaria. Nihil enim gratis dant, et cum pauca prestent, pro magnis imputant, reputantes parua quantumcunque acceperint. Hoc autem in eis turpissimum est, quod cum non indigeant, tamen tanquam indigentes, sint, satis improbe multa quasi ex amore rogant, plura timore impetrant, plurima extorquent, omnia ui auferunt. Ipsas edificiorum materias impudenter petunt ab abbatiis, pecunias illis necessarias iniustissime colligunt ab illis, quos super negotia sua constituunt, harpys, operas gratuitas inhumaniter exigunt a subiectis, et sic pulchra edificia de alieno  edificantes, tamen ita gloriantur, quasi de suo edificauerint. Miror tamen, si cui uideatur edificium pulchrum, quod non nescitur tam turpiter edificatum. Querendum est ab huiusmodi edificatoribus, cur tantopere laborent in pulchris domibus edificandis. Nunquid ut in aspectu earum delectentur? Quasi uero quidquam possit esse celo pulchrius, uel ornatius firmamento. Miser, si te delectat pulchritudo edificii, cur non delectat pulchritudo celi? Certe facilius, si uelles, possideres celum, quam edificares tibi palatium. Quippe in emptione celi sola uoluntas in pretio est: in edificatione palatii necessaria magna facultas.

uerissime ergo dixit B. papa Gregorius: Nihil uilius regno celorum, cum emitur: nichil carius,  cum possidetur. Hoc regnum, hec possessio principaliter et proprie pauperum est, illorum scilicet; qui nichil possidere cupiunt in hoc mundo: secundario uero diuitum, qui in bonis operibus sunt diuites, quibus pauperes sibi obligant, ut pro eis apud Deum intercessores fiant. O quam felix commutatio, suscipere pauperem in hoc tugurio per tempus modicum, et ab eo suscipi in celo in eternum! O quanta gloria, fieri pauperem pro te, Iesu bone: et mox apud te fieri patronum pro diuite! Unde est illud in Euangelio: Facite uobis amicos de mammona iniquitatis, ut cum defeceritis recipiant uos in eterna tabernacula . Beati ergo pauperes spiritu, quia ipsorum est regnum celorum; et beati mites, quia possidebunt terram. .  Nam et illi celum, cum possident, suis amicis possunt distribuere; et isti terram quam possident aliis communicare. O quam infelix et stultus diues, a cuius ianua pauper excluditur! cum ipse excludendus sit a porta paradisi, nisi per pauperem quasi per ostiarium introducatur. Idcirco uero pauperes et quilibet perfecti nullam sibi faciunt in terris domum propriam, scientes sibi a Deo domum eternam in celis paratam, ut etiam docet Paulus. Unde et pauper canit: Letatus sum in his que dicta sunt mihi, in domum Domini ibimus . Et item: Replebimur in bonis domus tue . Propter huius domus preparationem antiqui sancti ante diluuium, et multi post leguntur domos non habuisse, sed habitasse in tabernaculis  et tentoriis, que sunt quasi domus mobiles, que huc et illuc possunt circumferri; per quod significabant se non habere in hoc mundo ciuitatem aut domum manentem, sed futuram inquirere. Unde et Christus non in domo, sed in diuersorio natus est; ut ostenderet omnem suum discipulum huius mundi non esse ciuem, sed peregrinum. Cui concinit illud Catonis apud Tullium [Ita e uita discedo, tanquam ex hospitio, non tanquam ex domo. Commorandi enim natura nobis diuersorium, non habitandi dedit.] Primus fratricida Cain legitur ciuitatem edificasse , unde et intelligitur primus domum construxisse. Post diluuium autem turris Babylonica exstructa est.

 Primum quidem hominis tegumentum fuit innocentia, secundum contexta ficuum folia, tertium tunica pellicea, quartum domus terrea, sextum lignea, ferrea, et lapidea: et sic paulatim proficiens ad materiam pretiosiorem horum tegumentorum, siue munimentorum. Primum potest dici nature; secundum culpe, tertium miserie, quartum uerecundie, quintum timoris, sextum et cetera que sequuntur, superbie. Homo enim, perdita innocentia, quasi naturali ueste nudatus est, et munimento glorie spoliatus. Qui cum se nudum et inermem uidisset, cito de materia que primo occurrere potuit, tegimen simul et munimen sibi texuit qualecunque. Illud autem de foliis factum quasi solam celauit culpam, non fugauit miseriam.  Quasi celauit, dico, non celauit; quia uelut quo dam presagio illum fecit apparere tectum et munitum; qui et uere nudus erat, et ad omnes miserias expositus remanebat. Cum uero statuisset Deus punire hominem propter peccatum, in ipsa tamen pena misertus illius est, propter infirme carnis incommodum; ut iam ex tunc impleret illud propheticum: Cum iratus fueris, misericordie recordaberis . Ideo fecit et tunicam pelliceam, qua et eius nuditatem tegeret, et infirmitatem ex magna parte muniret. Processu uero temporis, cum cepisset inter homines innocentia non solum exui, sed penitus exstingui, non sufficiente uestimento ad tegendam libidinem, cepit domus edificari ad turpitudinem protegendam, sicut  scriptum est: Initium uite hominis aqua et panis, et uestimentum, et domus protegens turpitudinem , id est protegens contra turpium improbitatem. Turpitudo autem quantum ad oculos hominum, tam bene tegitur calamo quam auro: sed castitas contra mores turpium non tam bene tegitur feno quam ligno: et illa crescente malitia cepit esse necessaria non tantum tectio libidini, sed protectio castitati, et tuitio iniquitati: et ita primum ex necessitate, deinde ex abundanti iniquitate et timore ceperunt proficere tuguria in palatia, sepes in menia, uille in oppida, uici in ciuitates.

Porro sobrietatis antique adhuc apud gentes quasdam uestigia remanent. Scythe quidam domus non  habent, sed plaustris uehuntur: que coriis tecta sunt contra imbres et ardores: gymnosophiste in Indie solitudinibus non solum sine domibus, sed etiam sine uestibus nudi philosophantur. Sallustius de gente Mundarum testatur quidem humiles domos habere, que uentri carine assimilentur. Et reuera quanta insania est, unum hominem tantum laborare in laxitate magnarum domorum et corporalis multitudinis, qui tam paruo capitur corporis domicilio! Quid illi proderunt facta in corpore sumptuosa edificia, quando ipsum corpus relinquet anima? Ut quid perditio hec? potuerunt et debuerant ista relinqui, et impense dari pauperibus. Nostri autem diuites, sicut de Megare ciuibus dictum est, uiuunt,  quasi crastino morituri; edificant, quasi semper uicturi. O quam pessimum ordinem, id enim pessimum edificare uirtutes, quasi semper morituri simus; et uiuere, quasi semper uicturi. Sic enim consuleretur corporis sanitati, et impensis parceretur. Certe sufficiebat ruitura domus hospiti ruituro; sicut mortale corpus factum est homini morituro. Quanta est insania, ruiturum mox hominem sic edificare, quasi semper uicturus esset? Preterit, inquit Apostolus, figura huius mundi : et tamen sic uolunt homines habitare in hoc mundo, quasi nunquam preterituri. At hic dicet quis: Cur ergo uos Cistercienses, quanquam reliquistis omnia, sobrietatem et paupertatem professi estis, tam sumptuosa et superflua construitis edificia? Poteratis,  imo debueratis ista dimittere; et expensas pauperibus erogare. Quasi uero pro pauperibus ista non fiant.

Fiunt enim non solum pro pauperibus presentis temporis, sed etiam longe post futuris. Sed minus simplicia, inquit, fieri poterant. Quid si tam sumptuosa necessaria erant? Neque enim si quid sumptuosum, statim et superfluum. Denique quid in eis curiosum; que ibi aut picture, aut sculpture, aut nichil sustinentes columne? Imo quid in eis non necessarium? Magna enim sunt, ut ubertas sperata fructuum simul potius reponatur, quam sub multis edibus et custodibus dispergatur. Lapidea sunt, ut ruinis et incendiis, et ceteris periculosis casibus facilius resistatur. Hec autem dico de edificiis tantum,  que uictualibus repositoria sunt, et mensuram congruam non excedunt: in quibus non solum monachorum, sed pauperum et peregrinorum uictualia reponuntur. Ceterum hec nostra, meticulosa licet, excusatio nil habitura est momenti, nil allatura patrocinii illis de professione nostra, qui quasi pugnantes cum diuitiis, inexhaustis et occultis nummorum scaturiginibus, edificant palatia pro hospitibus, menia pro muris, turres pro refectoriis, castra pro dormitoriis, templa pro capitulis, castella pro templis, uillas pro grangiis. Sane merito a secularibus pro his excessibus subsannantur: quando poterat sine istis cena fieri in refectorio, pauper recipi in hospitio, frumentum congregari in horreo, somnus capi in dormitorio, uenia peti in capitulo,  diuinum officium in templo celebrari. Sed dicunt, non pro solis nobis hec facimus, sed pro religiosis qui futuri sunt apud nos. Quasi uero non sufficiat diei malitia sua, nisi adiiciatur et sollicitudo de die non solum crastina, sed et post centum annos futura. Plane uiuendum nobis est in nostro tempore, non in alieno. Satis magna est miseria, nos esse sollicitos de necessariis etati nostre sufficientibus; cur nobis imponimus onera futurorum? Satis magna caritas est, alterum alterius onera portare, quod solum de contemporaneis intelligi potest; neque enim alter est a me qui non est. Qui autem nondum est, non est.

Non ergo futurorum onera iubemur portare, sed  solum presentium, et nobiscum uiuentium: et utinam uel ista faceremus. Certe qui hoc faceret, teste Apostolo, legem impleret . Quenam autem est caritas, non exaudire pauperem iam clamantem ad ostium, et exstruere edificium clamaturo: nichil dare iam esurienti, et reseruare eleemosynam nondum existenti: qui tamen quando erit, forte de his que preparas nil habebit? Tu enim presenti exemplo stulte parcimonie aures successorum tuorum ad non exaudiendum clamantes instruis; et ungues auarorum acuis ad tua rapiendum. Denique si pauperes sumus, et uolumus credi, cur nos facimus diuites estimari? Ista quippe tanta  edificia licet pauperibus a nobis pauperibus fiant: difficile tamen creduntur esse pauperes, tanta in edificiis impendentes. Difficilius autem creduntur ista pauperibus fieri, que non tam profutura sunt pauperum alimonie, quam diuitum rapine. Licet enim hec ipsa edificia tum propter inhabitantium religionem, tum ob diuini cultus celebrationem uere sancta sint; tamen quia nimis sumptuosa sunt, non tantam apud seculares lucrantur reuerentiam, quantam inuidiam de nimia sumptuum quantitate. Certe templum Salomonis sanctum fuit et uenerabile; tamen quia tam sumptuose facture fuit, et uasa tam concupiscibilia habuit, plus prouocauit gentes ad suarum diuitiarum rapinam, quam ad suarum ceremoniarum obseruantiam. Sed hec  dicta sint pro contemnendis magnis et pulchris edificiis; que amatores suos multum impediunt ad obtinendam domum non manufactam eternam in celis, ubi modo gaudent anime sanctorum. Gaudent, inquam, primo, sicut iam diximus, de sua triplici liberatione, deinde de sua triplici possessione: cuius prima pars est huius eterne domus iam euicta possessio. De qua hactenus dixisse sufficiat: quod superest, pro uitando tedio, sermoni alteri duximus assignandum.



SERMO XXIu. IN FESTO OMNIUM SANCTORUM II.

Gaudent in celis anime sanctorum  . uulgo dicitur: Qui de suo prandio aliquid reseruat, inde melius est, quando cenat. Scitis quod hac ipsa  die anni preteriti de hac eadem antiphona specialis cantici dulcedine referta spirituale uobis prandium preparaui: et fortassis nec tam utile, nec tam acceptabile, quam oportuit, sed certe quantum utiliter a me parari potuit. uerumtamen in illo prandiolo minime uobis apponere uolui illud minimum quod potui. Nam cum fere dimidium affatim suffecerit loco et tempori, totum apponere non utile iudicaui. Illud quippe modicum, quod tunc fuit appositum, tam larga Domini benedictione multiplicatum est, ut ad instar illius refectionis euangelice, impletis conuiuantibus, fragmenta superfuerint  . Que nunc iuxta Domini preceptum, cum summa diligentia et gratiarum actione studui colligere: ut ex  illis hodie cenam uobis instruerem, premisso prandio non minorem. Ad cuius cene reuerentiam, ne tanquam illotis manibus accedatis, pauca uelut in ablutionem manuum censui perfundenda. Gaudent in celis anime sanctorum, etc. Dixi uobis et iam audistis, quod duo cantica citharedorum celestium ex hac nobis antiphona resonarent; uidelicet canticum uie, et canticum patrie, canticum exsilii, et canticum regni; canticum militantium pro celorum regno, et canticum regnantium iam in celo. Ex his duobus primum, quod est canticum uie, quod semper naturaliter habet precedere, necesse habui primum uobis explicare.

 Sequitur ergo, ut de secundo, id est de cantico patrie uerbum meum redimam: quippe ad eius redemptionem promissionis uinculo iam ligatus. Et certe quod cum rubore fateor, consultius esset me nichil promisisse. Nam cum, ut ait quidam sanctus  , nemo possit ructare quod non gustauerit, et iuxta quemdam alium  , grandes materias ingenia parua non sufferant; quid de immortali gaudio sanctorum disserere poterit mortalis homo, et precipue peccator leuioris scientie, grauioris conscientie? Proinde recurrendum mihi est ad illud salutare consilium beati Benedicti  , uidelicet ut quod minus habet natura possibile, rogemus Deum, dignetur nobis sue gratie adiutorium ministrare. Rogandus autem est non solum a me, sed et a uobis:  quia non tam mihi loquor, quam uobis.

Denique ista dicitur fuisse consuetudo beati Augustini, ut quoties sermonem faceret ad populum, si difficilis locus incideret, ad impetrandum congruum transitum prius preces populi postularet. Et uos igitur in causa simili adauctis uotorum clamoribus, inuocate pro me illius clementem potentiam, et potentem clementiam, qui fecit surdos audire et mutos loqui: quatenus uerbi sui claue potentissima lingue mee uinculum resoluat ad gratiam, et cordis uestri ostium aperiat ad intelligentiam; et nostre simul omnium uoluntatis ad obedientiam pessulum repellat. Alioqui frustra uerbum de celesti gaudio uel audit uel loquitur, qui celestis regis  imperio obedire dedignatur: iuxta illam promissionem Domini comminatione mistam: Si uolueritis et audieritis me, bona terra comedetis. Quod si nolueritis etc., gladius deuorabit uos. Os enim Domini locutum est . Ubi manifeste ostenditur, quod refectionem bonorum celestium nemo melius, imo nemo aliter aut mercari aut mereri potest, nisi per obedientiam preceptorum. Alioqui a gladio uerbi Dei deuorabitur, id est sententia damnationis eternaliter inuoluetur, et masse perditorum insolubiliter incorporabitur: ut iam non magis deinceps damnationem possit euadere, quam cibus incorporatus de corpore exire. Quod autem ait, deuorabit, significat totalem corporis et anime perditionem. Quia quod deuoratur, integrum absorbetur,  non particulatim mordetur: sicut deuoratur halec a ceno, uel rana a lucio: sicut deuorati sunt reprobi integraliter ab inferno. Optima autem ratio, quod os Domini locutum est: quasi diceret: Non os hominis, quod sepe impune contemnitur; sed os Domini, cui dicere facere est: cuius maledictio damnatio est perpetua et benedictio salus eterna. Os autem Domini recte appellari potest quilibet catholicus predicator, quia diuini uerbi est prolator. Unde et illi dicitur a Domino: Si separaueris pretiosum a uili, quasi os meum eris . De talibus quoque dictum est: Qui uos audit me  audit; et qui uos spernit me spernit . Ergo os Domini uobis loquitur, quando uobis loquimur: Nolite errare: non impune contemnemur, non frustra audiemur: aut de auditu nostro saluandi estis, aut damnandi de contemptu.

Gaudent in celis anime sanctorum. Triplex est in celis animabus sanctorum materia gaudendi. Gaudent enim de liberatione sua, gaudent de possessione sua, gaudent de exspectatione sua. Gaudent de eo quod erepte sunt, de eo quod adepte sunt, de eo ad quod peruenturas se certissime sciunt. Gaudent de malo quod iam non habent, de bono quod habituras se preuident. De singulis per ordinem uideamus. Tria mala non habent anime sanctorum corporibus exute, in quibus omnis humana  miseria continetur. Iam enim peccatum nullum habent, iam dolorem nullum sustinent, iam periculum nullum timent. Iam solute sunt ab omni nexu culpe, ab omni sensu pene; a metu et periculo utriusque. His autem tribus malis nunquam carere poterant, dum in corporibus erant. Nam sine primo et tertio nemo uiuit hominum, sine secundo nemo sanctorum. De primo habes: Si dixerimus quia peccatum non habemus, ipsi nos seducimus, et ueritas in nobis non est . De tertio: Qui stat uideat ne cadat . Quod si omnes stantes cadere possunt, ergo omnes in periculo sunt. De secundo dixit iehsu discipulis suis: Amen dico uobis, quia plorabitis et flebitis uos, mundus autem  gaudebit, etc. . Hoc proprie sanctis dicitur, a quorum salutari et temporali tristitia iste mundus excipitur, et ideo excluditur ab eorum letitia sempiterna. Corpus ergo quod corrumpitur et aggrauat animum et terrena inhabitatio, que sensum deprimit multa, id est uaria et mutabilia cogitantem , probat nos sine peccato non esse, quia illud unum quod est necessarium, non semper cogitemus. Quod autem in multis offendimus omnes , et quod dum sumus in corpore peregrinamur a Domino , demonstrant nos sine dolore esse non debere. Quod uero Non est colluctatio nobis aduersus carnem et sanguinem, subaudi tantum, sed etiam aduersus principatus et potestates, contra spiritualia nequitie in celestibus ,  significat nos sine periculo esse non posse: et de nobis semper timendum esse. Beatus enim homo, qui semper est pauidus . Alioqui qui peccatum habet, et inde non dolet, nec principium habet iustitie. Qui autem periculum suum uidet, et inde non timet, nec principium habet sapientie. Nam porta iustitie dolor est culpe: et initium sapientie timor Domini . Sicut autem peccatum iustissima causa dolendi est, sic periculum causa timendi.

Hec tria mala sanctos omnes militantes in corpore comitantia, significant tria Ecclesie sacramenta,  ad eorum significationem simul et cautionem instituta, que sunt pedum ablutio, cineris impositio, aque benedicte aspersio. Horum primum a Domino institutum est, duo sequentia ab Ecclesia. In ablutione pedum significatur, quod quandiu super terram uiuimus, aliquid de puluere peccati contrahimus, a quo sanari necesse habemus. Unde hec institutio magis a monachis frequentatur, quam ab aliis; uidelicet ad significandum, quod quamuis mundum reliquerint, quamuis omnibus renuntiauerint, quamuis communem aliorum uitam transcenderint, tamen dum in corpore sunt, sine omni peccato esse non possunt; et ideo si lauari uolunt a Domino, oportet ut lauentur alter ab altero; id est ut alter dimittat alteri, quod aduersus  eum habet: alioqui iuxta parabolam de seruo nequam , sic et Pater celestis faciet illis, nisi remiserint unusquisque fratri suo de cordibus suis. Igitur hoc sacramentum ad tria institutum est: ad mysterium, ad remedium, ad exemplum. Ad significandum peccatum per sordes pedum, que uix a pedibus abluuntur. Ad fraterne caritatis remedium per ablutionem mutuam; ad humilitatis exemplum nobis a Domino relictum, quod et in flexione genuum demonstratur. Hanc autem pedum ablutionem uoco sacramentum, quod sacre rei signum est. Significat enim duas uirtutes maximas, primam et postremam, humilitatem et caritatem, que sunt omnium bonorum et , principium et finis. Nam ab humilitate inchoatur  omne bonum, in caritate consummatur. Idcirco et ista sacramentalis pedum ablutio non incongrue mandatum antonomastice appellatur, scilicet quasi mandatum mandatorum. Unde et ceterorum consummatio, post alia omnia a Domino traditum est, non solo uerbo datum, sed exemplo ipsius commendatum. In quo quodammodo uisibiliter expressa est diuine maiestatis humilitas, et pietas Patris. Huius mandati dulcedinem et efficaciam optime nouerat beatus ille Thomas Cantuariensis archiepiscopus, qui singulis noctibus XII fratribus flexis genibus propriis manibus pedes lauabat et tergebat; plorans per singulos; uel pro recompensatione talis obsequii preces a singulis expetebat. Quisquis  autem lauat pedes alteri, uel lauatur ab altero, et non dimittit ex corde fratri ueniam deprecanti, sic est inter fratres suos, sicut fuit Iudas inter apostolos, quem nec ipsa magistri caritas et humilitas prouocare potuit ad depositionem rancoris in animo preconcepti. Inde cineris impositione significatur, quale peccato stipendium debetur, uidelicet necessitas moriendi et combustio ignis. Sicut enim lignum inutile debetur igni, sic peccatum combustioni. Et sicut ignis desinit necessario in cinerem, sic peccatum in mortem. Unde: Stipendium peccati mors . Ideo peccatori cinis imponitur, ad habendam mortis memoriam, et ad reuoluendum  semper in pectore ignis gehennalis uindictam. Unde illi dicitur: Memento homo, quia cinis es, et in cinerem reuerteris . Ideo etiam apud philosophos, prima, ut ait Basilius, definitio philosophie est meditatio mortis. Huius sacramenti primum nobis exemplum dedit Iob, qui penitentiam egit in fauilla et cinere. Porro utilitatem memorie mortis breuissime et plenissime definiuit, qui dixit  : »Facile contemnit omnia, qui se semper cogitat esse moriturum.« Ideo beatus Germanus Antissiodorensis episcopus, ut hanc memoriam iugiter haberet in corde, cinerem comedebat, et in cinere dormiebat: ut etiam ad litteram impleret illud Dauidicum: Cinerem tanquam panem manducabam, et potum meum cum fletu miscebam  Quid hic dicunt Christiani nostri seculi, et precipue sacerdotes et clerici, qui se non incinerant, sed balsamant; qui non plangunt, sed plaudunt; qui non in sacco et cilicio dormiunt, sed in purpura et bysso lasciuiunt? O honor populi Christiani, ubi es?

In aspersione aque benedicte significatur, semper nobis uenire obuios inuisibiles inimicos. Unde et ad primam intrantes ecclesiam, et post completorium exeuntes de illa nos aspergimus, significantes, quod siue uigilemus, siue dormiamus, semper et ubique aduersarios nostros offendimus paratos ad nocendum. Quid hic dicent filii diffidentie, qui nec Deum timent, nec hominem reuerentur: qui semper in stolida securitate sunt, quasi opera sanctorum  habeant, qui tuta omnia putant, cum ubique hostes lateant in insidiis? O stulti et ceci filii seculi, qui ponunt fortune mensam, fortunatos se arbitrantes, si semper paratum habeant ad caput enophorum cum scypho, non urceolum aque benedicte cum aspersorio: qui pericula proxima non uident; aut si uident, non timent, non cauent; periculose dormientes in mediis serpentibus, et perniciose cum hostibus fedus ineuntes. Hinc est enim, quod illos incautos et securos toties mordet nunc hypnale luxurie, nunc prester superbie, nunc hemorrhois iracundie, nunc elationis pareas, nunc detractionis scorpio, nunc lethalis odii basiliscus. Contra morsus huiusmodi serpentium, contra assultus  istorum hostium, data est nobis aque benedicte aspersio, non solum in mysterium, sed etiam in adiutorium. Aquam enim benedictam ualde timent demones; non quia aqua est, sed quia benedicta est; quia inuocatio diuini nominis super eam facta est, cum terribili memoria iudicii super eos uenturi. Magis autem timent uirtutes ipsas, que per aquam benedictam significantur: in quarum significatione aqua ipsa exorcizatur. In aqua enim benedicta tria sunt, aqua, et sal, et inuocatio diuini nominis. Aqua significat timorem, sal discretionem, inuocatio fidem uel orationem. Timor enim cupiditatis estum refrigerat, discretio cum ceteris uirtutibus  saporem prestat, fides uel oratio impetrat. Aqua sine sale est timor sine discretione. Timor indiscretus est, quando magis timetur homo quam Deus; uel quando timetur sine spe. Timendum est enim in spe, et sperandum cum timore. Sed nec timor nec spes prodest, uel potest aliquid sine fide. Fides autem quidquid potest, in Dei nomine potest: et ideo duobus predictis adiungitur diuini nominis inuocatio.

Hec sunt arma potentia Deo, quibus resistendum est diabolo, nobis adhuc positis in agone, et in ambiguo certamine, dubia pendente uictoria, et huc atque illuc spe inclinata. Sed iam istis armis anime sanctorum corporibus exute non indigent, que periculum nullum timent. Merito  ergo gaudent in celis, liberate non solum a malis omnibus, sed etiam a causis malorum. Emundata est in eis omnis macula, abstersa omnis molestia, exclusus omnis timor, omne periculum transcensum, auulse ab eis tentationes, nec potest in eos inimicus sue malitie iacula contorquere. Unde dicunt Deo exsultantes: Transiuimus per ignem et aquam, et eduxisti nos in refrigerium . Quod est dicere: O Domine, omne genus tentationis, te auxiliante, euasimus: aquam timoris et tribulationis et corruptionis, te nauigante, tranauimus; ignem concupiscentie, et ignem pene, te afflante, transiliuimus: et educti sumus in refrigerium, id est in locum securissimum: ubi iam nec culpa maculet,  nec pena sauciet, nec periculum terreat, aut conturbet. Hoc triplex gaudium animarum de triplici liberatione Psalmista his uerbis declarat: Conuertere, anima mea, in requiem tuam: quia Dominus benefecit tibi. Quia eripuit animam meam de morte, oculos meos a lacrymis, pedes meos a lapsu . uox est anime sancte de ergastulo carnis educte, quasi dicentis sibi: Anima mea, considera, mensura requiem tuam: tuam dico, non quam acquisisti merito tuo, sed quam meruisti ex Dei dono. Et hoc est, quod sequitur: Quia Dominus benefecit tibi: id est quia Dominus hanc requiem dedit tibi. Quam uero requiem dederit ei, declarat dicens: Quia eripuit animam meam, etc. Eripuit animam a morte, id est a peccato, quod est anime  causa moriendi: oculos a lacrymis, id est sensus ab omnibus molestiis, que sunt oculis causa languendi: pedes meos a lapsu, id est affectus meos a periculoso carnis lubrice comitatu, que est affectui causa relabendi. uel sic: Eripuit animam meam a morte, id est ab eterna damnatione; oculos meos a lacrymis, id est a penis purgatorii, que sic lauant delicta in futuro seculo, sicut lacryme in presenti, licet acrius: pedes meos a lapsu, id est ab omni periculo et relabendi metu. Et nos si uolumus ad hoc primum gaudium animarum de triplici ereptione peruenire, oportet ut in presenti enitamur eripi a morte peccatorum, a lacrymis dolorum, a periculo lapsuum. Quarum ereptionum prima acquiritur per confessionem et penitentiam, secunda  per securitatem conscientie et patientiam, tertia per timorem et cautelam. Nam omnia in confessione lauantur, et penitentia liberat a morte. Illa est peccatorum ablutio, ista est prima mortuorum resurrectio. Porro secura mens quasi iuge conuiuium; et patientia cuiuis dolori remedium est. Duo enim sunt dolorum genera: est dolor cordis, est dolor corporis. A primo eripit secura conscientia, a secundo patientia. Secura uero conscientia in duobus consistit: in purgatione peccati de preterito, et firmitate propositi de futuro. Qui purgat peccata preterita, et non proponit et satagit, ut caueat futura, securus est a tergo, sed non ab ante. At qui habet firmum propositum de cauendis futuris, sed non dolet de perpetratis, quasi munitus  et securus est a pectore, sed inermis a tergo relinquitur. Qui uero pro commissis conterit cor suum, et affligit corpus suum, et insuper ad cauenda futura firmum habet propositum: ex omni parte securus est. Patientia uero quasi murus ferreus est, cuiusuis doloris gladio impenetrabilis. Qui autem timidus et cautus est, non facile periculum potest incurrere. Nullo autem modo melius cauere possumus periculum, quam fugiendo locum periculosum, scilicet mundum. Sed quomodo mundum fugere possumus, quandiu in mundo sumus? Audi quomodo: Si uis perfectus esse, uade, uende que habes, et da pauperibus, et ueni, sequere me . Item audi alium modum fugiendi mundum: Nolite  diligere mundum, neque ea que in mundo sunt . Igitur tria sunt genera fugiendi mundum. Primi abrenuntiant mundanis rebus, sed non desideriis: secundi desideriis, sed non rebus: tertii rebus et desideriis. Primi mundum fugiunt corporaliter, secundi mentaliter, tertii dupliciter, id est mente et corpore. Primi sunt falsi claustrales, secundi boni seculares, tertii boni claustrales. Primi ignem fugiunt, et in sinu suo ignem abscondunt: secundi pendulo gradu stant in sublimi, quasi funambuli: tertii uia recta et regia incedunt exonerati et securi. Propter hanc duplicem fugam credo in Canticis canticorum secundum beatum Gregorium hoc uerbum fuge bis esse positum, ubi dicitur.  Fuge, dilecte mi, fuge . Quasi diceret: Fuge corde, fuge corpore: fuge interius, fuge exterius. Unde Philosophus: Fuge multitudinem, fuge paucitatem, fuge etiam unum. Et uox ad Arsenium: Arseni, fuge homines et saluaberis. Porro, ut ait Sapiens, dormitare non debet de fuga cogitans. Hoc dico propter quosdam mihi cognitos, qui fugere quidem iam ab olim proposuerunt; nescientes miseri, quod mors ex improuiso adueniens nulli dat inducias fugiendi: teste illo Chrysaurio, qui moriens inducias uel usque mane petiit et repetiit, sed non accepit. Et hec dicta sint de primo gaudio animarum sanctarum, quod habent ipse de liberatione sua. Iam ad secundum quod habent de possessione sua, stylus noster uertendus est:  sed quia iam hora preteriit, hoc in aliud tempus reseruemus.



SERMO XXu. IN FESTO OMNIUM SANCTORUM III.

Deuota sanctorum fides, Inuicta spes credentium, Perfecta Christi caritas, Mundi triumphat principem  . Omnis rationalis creatura finaliter ad regnandum creata est, formaliter ad pugnandum. Dominus enim quasi uir pugnator, cuius nomen omnipotens, Dominus fortis et potens in prelio, creauit eam ad imaginem et similitudinem suam, ut pugnaret, et uinceret, et regnaret. Nam regnare non potest, nisi prius uicerit, nec uincere nisi pugnauerit. Sine pugna enim nulla uictoria, sine uictoria nulla corona. Non enim coronabitur, nisi  qui legitime certauerit. Hinc est, quod hoc nomen militia commune est omni rationali creature, tam angelice quam humane. Facta est, inquit, cum angelo multitudo militie celestis laudantium Deum . Hoc de bonis angelis. De malis est illud: Adorauerunt omnem militiam celi . Id est omnem eriam potestatem. De hominibus est illud: Militia est uita hominis super terram . Siue iuxta aliam litteram, tentatio, quod ad eumdem sensum reducitur. Ubi enim tentatio, ibi impugnatio, ibi pugna, saltem ex parte impugnantis. Ubi pugna, ibi militia, id est seruitus pugne. Militare enim est seruire ad pugnandum. Est autem seruitus bona, est et seruitus mala. Nulla seruitus  melior, quam seruire Deo, cui seruire regnare est. Seruit autem Deo, qui iustitie seruit, qui iustitiam seruare precepit; seruantibus eam premia, non seruantibus supplicia seruat eterna. Nulla peior seruitus, nulla turpior, quam seruitus peccati: cui seruire perire est. Anima enim que peccauerit, ipsa morietur . Nulla miserior seruitus, quam seruire diabolo; cui seruit omnis peccato seruiens. Qui facit peccatum seruus est peccati. A quo enim quis uictus est, huius et seruus est. Hinc Deus dicitur Deus Sabaoth, id est militiarum, siue exercituum, quia illi militant et in celis omnes sancti beatorum spirituum ordines, et in terris omnes chori et acies electorum. Unde: Quid uidebis in Sunamite [melius Sulamite] nisi choros  castrorum? 

Duo sunt autem, que legitimum militem faciunt, tam corporalem, quam spiritualem, electio scilicet et sacramentum. Qui enim non electus seipsum militie ingerit, in se gladium prouocat, quem propria temeritate usurpat: et ut ait auctor ille Romani maximus eloquii, non miles, sed sicarius recte nominatur. In scripturis enim antiquorum latrones et sicarii dicuntur, quicunque lege non precipiente arma tractant. Arma namque quibus lex non utitur, legem impugnant. Cato militem non dicit, nisi qui sacramento ad militiam iam consecratus est. Unde filium suum monet in  epistola, ne prelium ineat. Negat enim ius esse cum hoste pugnare ei, qui miles non sit, id est electus et consecratus. Oportet enim militaturum prius eligi, deinde electum ad militiam sacramento astringi. Iulianus Frontinus ait, Lucio Planco et Caio uarrone consulibus, milites primo iureiurando factos esse: antea enim sacramento tantummodo a tribunis cogebantur. Conceptio sacramenti, ut ait uegetius, hec est: Iurant milites per Deum Patrem, et Christum filium eius, et Spiritum sanctum, et per maiestatem principis, que secundum Deum humano generi diligenda est et colenda, se strenue facturos omnia, que preceperit princeps: nunquam se deserturos militiam, uel mortem recusaturos pro republica, cuius sunt milites.  Igitur legitima militia est, ut eam breuiter describamus, iuuentutis electio uoluntaria, et iurata seruitus ad defensionem reipublice perpetuo suscepta. Hec descriptio militie conuenit tam angelis, quam hominibus. Omnes enim electi sunt in Christo ante mundi constitutionem; omnes etiam iuuenes sunt, strenuitate magis officii, quam etate corporali. Omnes etiam uoluntarie seruiunt, non coacte, libertatem arbitrii sui ad seruiendum iustitie per gratiam inclinantes. Eorum etiam seruitus iurata est, id est inuiolabili proposito confirmata. Inuiolabili dico in angelis, ut uiolari non ualeat: in hominibus, ut uiolari non debeat. Hanc seruitutem iurauerunt angeli sancti publice in conspectu Dei, et eius aduersarii Satane; quando  illo cum suis satellitibus contra Deum superbiente, et ab eius iustissimo et beatissimo famulatu et obsequio deficiente defectu spontaneo, et non coacto, firmiter ipsi in humilis obedientie proposito uoluntarie perstiterunt; et mox in eadem feliciter a Deo remunerante confirmati sunt. Timuerunt enim, et territi purgati sunt. Hanc eamdem seruitutem iurant omnes Christiani, cum baptismi sacramentum suscipiunt. Quomodo igitur princeps huius mundi illis militibus habet fidem, quos uidet domino suo, cui, ut cetera taceam, etiam sacramento militie alligati sunt, fidem debitam non seruare? Non est, quo se uertat impius, qui hominem Deo prefert. Nequaquam fidem secundam seruabit,  qui primam fecit irritam. Defensio reipublice defensio est iustitie. Respublica est res populi. Maxime autem res publica est, que toti populo communiter necessaria est, et ab omni populo communiter, et si fieri potest, equaliter amanda. Quid tam necessarium omni populo, quam iustitia? Hec est res, qua omnibus in presenti utendum est, in futuro fruendum. Utendum illa per exercitium uirtutum, et per desiderium implende iustitie: fruemur ea per satietatem implete. Beati enim qui esuriunt et sitiunt iustitiam, quoniam ipsi saturabuntur . uere ipsi, et ipsi soli. Iustitia namque perpetuus cibus est, et immortalis,  et qui solus implere possit humane cupiditatis infernale barathrum, id est latam et profundam uoraginem in immensum patentem. Hostes publici sunt hostes iustitie, id est omnes demones impugnatores hominum, et omnes homines coadiutores demonum in peccato: qui omnes facti sunt in adiutorium filiis Lot.

Hec seruitus perpetuo suscipienda est, et nunquam deserenda; sicut non solum Ecclesie fidei professio; sed et ipsius particularis militie sacramenti conceptio docet, et ordinationis in militem solemnis consuetudo, que talis est. Eo die quo quis militans cingulo decoratur, ecclesiam solemniter adit, missam audit, gladioque superposito et allato, quasi celebri professione facta seipsum  altaris obsequio deuouet, et gladii, id est officii sui iugum Deo spondet famulatum. Isti ergo deinceps pro Ecclesia plurimum, contra eam nichil licet. Non enim minus facit quam monachus uel abbas, uel episcopus, qui schedulam offert. Igitur usus militie ordinate est tueri Ecclesiam, impugnare perfidiam, sacerdotium uenerari, pauperum iniurias propulsare, pacare prouinciam, pro fratribus, ut sacramenti conceptio docet, fundere sanguinem, et si opus est animam ponere. Igitur hoc nomen militia in hominibus nomen est laboris pariter et honoris: in demonibus uero est nomen laboris tantum; in angelis sanctis honoris tantum. Horum namque militia nil aliud est, quam triumphus:  quia sine labore militant, sine difficultate pugnant, sine lassitudine ministrant: quippe qui nullo grauantur corruptionis onere, et de Dei semper uisione letantur; quem uidere uiuere est, uigere, uincere et triumphare. Factum est prelium, inquit, in celo; Michel et angeli eius preliabantur cum dracone; et draco pugnabat et angeli eius et non ualuerunt, nec inuentus est eorum locus in celo , scilicet ut possent expugnare electos, quamuis impugnare non cessent. Nam et si aliquando labuntur in culpam, hoc ipsum eis proficit ad cautelam. Bene ergo dictum est: Militia est uita hominis super terram; quia quandiu sumus in corpore, et peregrinamur a Domino, non possumus esse sine isto aduersario. Fixum est, semel locutus est  Deus ad serpentem. Inimicitias ponam inter te et mulierem: et inter semen tuum et semen illius . Inimicitie iste immortales sunt discordie implacabiles. O quam uehementer errauit olim Carpocrates hereticus! Catharorum, qui dicuntur Gnostici, dux, dicens omnem hominem qui ad perfectionem sui mysterii, seu potius sceleris peruenire uolebat, non aliter effugere posse huiusmodi principes scilicet demones, uel declinare, nisi per quedam facinora, que ipse statuebat, soluerentur. Huius autem erroris tenebras prius sparserant quidam philosophi, quos Porphyrius Platonicus sequens dicebat, bonum Deum seu ingenium non posse inueniri in homine, nisi ante malus fuerit placatus.  Idem tamen sibi ipsi contrarius cauendam esse demonum societatem testatur: nimirum inter uitium sacrilege curiositatis et philosophie professionem, cui contrariam esse hanc societatem sentit, alternantibus sententiis fluctuans. At audiendus sanctus Petrus dicens: Aduersarius uester diabolus tanquam leo rugiens circuit querens quem deuoret: cui resistite fortes in fide . Et Iacobus: Resistite diabolo, et fugiet a uobis . Resistite dicit, non autem, eum placate, ei consentite; nam si ei consenseritis, uicti eritis. Cum ergo diabolus nobis semper implacabiliter aduersetur, ei semper debemus resistere, et nunquam eius uoluntatem faciendo placare; quod est facere placentas regine celi, ut est in Ieremia . Quanto  enim magis sic eum placauerimus, tanto magis Deo displicebimus, et tanto grauiora supplicia luemus. Sed quomodo ei resistemus? Resistite ei in fide, ait Petrus. Nihil fortius fide, per quam de diabolo triumphatur. Que est uictoria, que uincit mundum, nisi fides nostra? Quis est autem qui uincit mundum, nisi qui credit, quod iehsu est Filius Dei?  Sancti per hanc fidem uicerunt regna .


Deuota sanctorum fides,
Inuicta spes credentium,
Perfecta Christi caritas,
Mundi triumphat principem

Fides tamen sine operibus otiosa est. Fides autem  otiosa nichil uincit, quia nichil agit. Imo non solum otiosa est, sed etiam mortua. uita fidei est dilectio operans. Nunquam amor Dei est otiosus. Operatur enim magna, si est; si uero operari renuit, amor non est. Fides autem sine dilectione operante otiosa et mortua ideo non uincit, quia nec pugnat: aut si pugnat, quasi erem uerberans, non quasi hostem uulnerans; nec se ab hoste liberans. Pugnant quasi erem uerberantes Pharisei, qui dicunt, et non faciunt; delicati magistri, qui pleno uentre de ieiuniis disputant; qui manus dantes impudicitie castitatem predicant. Similiter pugnant auditores seduli uerbi Dei, sed non factores strenui. In talibus fortis armatus custodit atrium suum; et ideo in pace sunt omnia que possidet; quia nullus  ei resistit, quandiu peccator, qui ab eo per solum consensum prostratus est, non adiicit ut resurgat: quod si facere, fortior illo esset. uictorem a uicto superari sepe uidimus. uulgo dicitur: Fortis est, qui prosternit; sed fortior est, qui resurgit. Unde beatus Hieronymus  : Nihil Christiano fortius, qui uincit diabolum; nil imbecillius, qui a carne superatur. Unde Apostolus pugnam que est inter nos et diabolum luctam appellat, dicens: Non est nobis colluctatio aduersus carnem et sanguinem; sed aduersus principatus et potestates tenebrarum harum, contra spiritualia nequitie in celestibus . Ab arte luctandi est illa perelegans comparatio Sapientis: »Quemadmodum, inquit, non magnus luctator  est, qui omnes nexus diducit, quorum rarus est usus; sed qui in uno aut in altero diligenter se exercuit: non enim refert, quam multa sciat, si sciat quantum uictorie satis est: ita plus prodest, si pauca sapientie precepta teneas, sed illa in promptu et in usu tibi sint, quam si multa didiceris, sed illa non habeas ad manum.« Nihil uerius dici potuit. Enimuero diabolus nexus uitiorum contra uirtutes luctantium ex seipso didicit, quia omnes inuenit. Unde et mille nocendi artes habere dicitur. uerumtamen in tribus maxime se solet exercere: In concupiscentia carnis, in concupiscentia oculorum et superbia uite . Omne quod in mundo est, id est quidquid a dilectoribus mundi diligitur, est hoc aut illud. Sunt enim in  mundo multe tribulationes et angustie, sed non diliguntur. Ecce quibus luctandi nexibus se exercet princeps mundi; luxuria, auaritia siue curiositate, superbia. Nam concupiscentia oculorum tam auaritiam quam curiositatem designat. Superbia in Genesi designatur per pectus serpentis, luxuria per uentrem secundum LXX qui, ubi habemus supra pectus tuum gradieris, dixerunt, pectore et uentre repes : curiositas siue auaritia significatur in eo, quod sequitur: Terram comedes. Nam qui terram manducat, profunda et tenebrosa penetrat: sic et curiosus. Et qui terram comedit, semper ei restat, quod manducare possit: sic et auarus nunquam impietur pecunia, sed

 Crescit amor nummi, quantum ipsa pecunia crescit. 
Aliquando hec omnia solo cupiditatis nomine designantur, ut cum dicit Apostolus: Radix omnium malorum est cupiditas : aliquando nomine superbie, ut cum dicitur: Initium omnis peccati superbia . Unde Rabanus super Ecclesiasticum: »Cupiditas et superbia non duo mala sunt, sed unum; a quo omnia trahunt initium.« Tentator de his omnibus tentauit primum Adam, et uicit: tentauit secundum, et uictus est. In primo nexu fortis est, in secundo fortior, in tertio fortissimus. De primo est illud: uirtus eius in lumbis eius; et fortitudo eius in umbiculo uentris eius . Lumbi et umbilicus libidinosorum dicuntur esse diaboli, quia pro  diabolo contra ipsos faciunt, et eorum animas nexu delectationis illicite prosternunt. Nihil illo Christiano imbecillius, qui sic a carne sua superatur. In illa lucta Antheus uincit Herculem, id est libido animum ad cetera fortem. O quanta fortitudo diaboli in hoc nexu luctandi! Hic enim nexus Samsones effeminat, Salomones infatuat, Hercules inflammat, Martes catenis ligat, Ioues in boues mutat. Unde Hieronymus: »Nunquam in preterita castitate confidas. Nec Samsone fortior, nec Dauide sanctior, nec Salomone sapientior esse potes.« De secundo nexu auaritie est illud Apostoli: Qui uolunt diuites fieri, incidunt in tentationes et in laqueum diaboli, etc. Et mox: Radix enim omnium malorum est cupiditas . Magna ualde uirtus  diaboli in hoc nexu, qui laqueus eius est, et radix omnium malorum. Multi in primo nexu uictores exstiterunt, qui in isto uicti sunt. Hic nexus Iudam laqueo suspendit, Achan lapidauit, Ananiam et Sapphiram uerbi apostolici gladio peremit.

Auaritia duos dentes habet, quibus omnia deuorat: immoderatiorem appetentiam alieni, et tenaciorem custodiam sui. Immoderatius appetit, qui quod deest, legem necessitatis et usus excedens, exposcit. Tenentur auidius, quecunque usui subtrahunt. Cupiditas est, ut aiunt sancti, amor eorum, que quis amittere potest inuitus. O quam late spargitur laqueus iste! quantos inuoluit et implicat nexus iste! hodie sic omnes post diuitias currunt, ac si ibi laborum requies, dolorumque solatium  inueniri possit; ac si naufragi de profundo facilius emergant, et euadant, si pregrandi sarcina onerentur. Quis ulcerosus spinas unquam congessit, ut super eas mollius quiesceret? Hic tamen laqueus maxime publicanos et officiales inuoluit, quorum omnium cetus a maximo usque ad minimum, concussioni potius quam iustitie uacat, et tam in populum debacchantur; ut quod reliquit unus, alii non morentur auferre: ac si ad hoc instituti sint, ut residuum locuste comedat bruchus. Unde quoque plura in se coaceruant officia, licet quod ab uno non accipit, ab alio trahat. Locusta bruchus est, antequam alas habeat, alis succrescentibus cum uolitare ceperit uocatur athelebs, cum autem plene  uolauerit, iterum efficitur locusta. Sic in officialibus idem est bruchus et athelebs et locusta; quia propinquis et remotis nocet publicanus, id est minister publicus. Sic appellari potest omnis curie officialis. Hunc sic describit Laurentius Mediolanensis episcopus. Publicanus est caput rapine, lex uiolentie, predo sine pudore, medicus exterminus, immanior furibus. Nam fur timens delinquit, hic autem confidenter: fur laqueos legis timet, hic quidquid fecerit legem uocat. Quis autem iniquior? Qui uerbis iustitie iustitiam damnat, et armis innocentie spoliat, uulnerat, et occidit innocentes, hic lege legem perimit: et dum alios urget ad legem, exlex est. Nam sicut pretor etiam cum inique decernit, ius dicit, habito respectu non ad id  quod facit, sed ad id quod facere debet: sic publici officiales etiam cum delinquunt, ius se dicunt implere. O quam uenerabile esset prelatorum et principum nomen et officium! si tanta impleretur sollicitudine, quanta petitur ambitione. Certe diligerentur ut patres, timerentur ut Deus, colerentur ut sancti; si exactionibus parcerent, et proiicerent ex animo, quidquid prouenit ex calumnia, nec omnem questum pietatem estimarent. Quis autem pecuniam uel, aureum, uel argenteum, sine sordidatione digitorum, tractauit diutius? At ex ea minus sordet manus, quam animus. Tertius nexus diaboli superbia est. Ipse quoque est rex super omnes filios superbie, ut ait Iob . Superbia est amor proprie excellentie. Hanc sicut  et cupiditatem semper comitatur stultitia: que suadet adamari, et queri, quod teneri non potest. Stultitia uero, ut ait Augustinus, est eorum que scienda sunt ignorantia uitiosa. De superbia nascitur ambitio, id est potentie et honoris cupiditas. Quem mihi dabis, qui non uelit uel unum potentia anteire? Maxime uero in curiis potentum inueniri solent potestatum aucupes, et honorum proci. Inuenitur plerumque et in claustris sub tunica penitentis regius animus. Ad Ezechiam regem olim nuntii regis Babylonis cum muneribus accesserunt, et Ezechias rex pius in aduentu eorum letatus est: Et ostendit eis domum aromatum, et aurum, et argentum, et pigmenta uaria, unguenta quoque et omnia que habere poterat in thesauris suis . Tunc imprudenter quisque exsultat, cum a nuntiis regis Babel, id est confusionis, sollicitatur: quia hi tanquam hostes suspecti habendi sunt et timendi, etiam cum dona ferunt  . Qui ergo aromata bonorum operum, uirtutis aurum, argentum eloquentie, orationum pigmenta ostentat, et si qua in thesauris bone conscientie sunt reposita; pro certo sciat, quod omnia que militare uidentur ad gloriam, stipendium confusionis et mortis acceptura sunt. Quecunque enim ostentationis gratia fiunt, proficiscuntur in mortem. Sicut mel uoluptatis, ita et fermentum superbie adoleri prohibetur in sacrificio Domini. Igitur contra hos tres nexus uitiorum alii tres uirtutum nobis perdiscendi sunt; per quos ab his absoluti et liberi euadamus. Contra nexum  luxurie est illud Domini: Sint lumbi uestri precincti . Contra secundum est illud: Beati pauperes spiritu . Et illud: Nolite cogitare de crastino . Et illud Apostoli: Nihil intulimus in hunc mundum; haud dubium quin nec auferre quid possumus . Contra tertium est illud: Discite a me, quia mitis sum et humilis corde .

Precingere lumbos est carnem macerare. Nam sine castigatione carnis nemo potest diu possidere uas corporis sui in sanctificatione et honore. Ideo maceratio carnis precinctio lumborum dicitur, quia semper castitatis preambula est, sicut libido gule. Paupertas spiritus est amor uoluntarie paupertatis  propter uitam eternam in corde conceptus, et opere susceptus. Humilitas cordis est amor proprie subiectionis, nec dominationis aliene appetens, iuxta illud Petri: Serui, subditi estote dominis . Beati qui subiectione continua gaudent, et alicui in uita preesse refugiunt. Primum pertinet ad sanctorum fidem deuotam, secundum ad eorum spem inuictam, tertium ad perfectam ipsorum caritatem. Fides deuota est, que plus carnem macerat quam iubetur. Parum enim deuotus est, qui non amplius ieiunat, orat, aut laborat, quam ei precipitur. uirgo Genouefa ab anno 15 bis tantum in hebdomada consensit soluere ieiunium, Dominica scilicet, et quinta feria. A uino et omni liquore inebriante  tota uita sua abstinuit. Quinquaginta annis sic uixit. Dehinc suadentibus episcopis piscem et lac edere cepit, sed semper cum fletu. Deuota fides eius hanc ei iniunxerat penitentiam. Beatus Arsenius dicebat sufficere monacho unam horam dormire. Publius monachus, ut in uitis Patrum legitur, decem diebus continuis ad orationem stetit, et demonem familiarem, quem Iulianus Apostata mittebat in Occidentem, transire non siuit. Noster legislator sanctus Benedictus nudum se proiecit inter urticas et uepres: ubi diutissime et molestissime uolutatus est, ut carnem scaberet male prurientem; sic deuotio fidei semper plus facit, quam ei possit precipi. Inuicta spes sanctorum bona sempiterna firmiter et secure exspectans, et ardenter  desiderans, omnia bona temporalia tam facile contemnit et deserit, quam pro nichilo ducit respectu eternorum, quorum desiderio iam inhesit. Perfecta Christi caritas animam pro Christo siue pro fratribus ponit, et nil sibi intolerabile preter Christi carentiam reputat. Charitas patiens est, benigna est. Multi in carnis cruciatibus per defectum caritatis Dei omnia patientis elisi sunt, qui duobus primis assultibus luxurie uel auaritie elidi nequiuerant. At fortis est ut mors dilectio, dura sicut infernus emulatio . Dura sicut infernus dicitur, quia omnia suffert, omnia sustinet. Omnia suffert, que crudeliter inferuntur; omnia sustinet, que fideliter promittuntur: Usque in tempus sustinebit  patiens, et postea redditio iucunditatis . Primum, id est carnem macerare, pertinet ad uirgines; secundum, id est omnia relinquere, ad sanctos confessores; tertium ad sanctos martyres, id est omnia pro Christo infatigabiliter tolerare. O quam deuota fides fuit in sanctis uirginibus, que sic carnis uoluptatibus uiriliter restiterunt! quam inuicta spes fuit in sanctis confessoribus, cum sic mundum et omnia que mundi sunt, pro nichilo duxerunt! quam perfecta caritas fuit in sanctis martyribus, qui tantis uexati suppliciis, tam fortiter in agone certaminis perstiterunt. Sic ergo:

Deuota sanctorum fides,
Inuicta spes credentium,
Perfecta Christi caritas,
 Mundi triumphat principem.
Ad quem triumphum nos perducat meritis et intercessionibus eorumdem sanctorum Deus, suorum militum sors, et corona, premium, iehsu Christus Deus noster. Amen.



SERMO XXuI In synodo Tolosana, in ecclesia S. Iacobi habitus.

Sacerdotes tui induantur iustitiam . Prophetalis hec admonitio, fratres karissimi, non solum nobis, qui sacerdotes Domini uocamur, ministri Dei nostri; sed et omni cetui fidelium conuenienter aptatur, quibus uoce Principis apostolorum dicitur: uos autem genus electum, regale sacerdotium, gens sancta, populus acquisitionis . Genus electum dicti sunt populi fidelium, quos isti apostoli per Euangelium genuerunt in Christo, non solum illi, sed etiam ipse Christus, sicut dicit Iacobus: uoluntarie genuit nos uerbo ueritatis; ut simus initium aliquod creature eius . Genus, inquit, electum, non genus reprobum; sicut illi quibus dictum est: uos ex patre diabolo estis et desideria patris uestri uultis facere . Genus electum, id est separatum a massa infidelium, iuxta illud Cantici canticorum: Dilectus meus candidus et rubicundus, electus ex millibus . Quod dupliciter intelligi potest: de capite nostro Christo, qui est Sponsus et Dilectus Ecclesie: et de singulis membris eiusdem capitis. Est enim Christus in sua persona dilectus a Patre,  qui dicit de eo: Hic est Filius meus dilectus, in quo mihi complacui . Item a Spiritu sancto, qui super eo quieuit, et eum unxit: a beata quoque genitrice Maria singulari amore; ab uniuersali Ecclesia, que hic Sponsum ipsum candidum uocat et rubicundum: candidum per diuinam naturam, in qua ipse candor est lucis eterne , et splendor ac figura substantie Patris : rubicundum secundum humanam, in qua ipse ex purissimis sanguinibus uirginis Marie conceptus est, ut ait Damascenus. uel totum ad diuinam naturam refertur: candidus et rubicundus, id est dulcis et rectus, misericors et iustus, mitis ad iustos, terribilis ad impios, sicut scriptum est: Altissimus  est patiens redditor . Ut enim ait beatus Gregorius, peccata nostra patitur et reddit.

In cuius rei significatione angelus, qui in resurrectione eius apparuit, aspectum habebat fulgureum, et uestimentum niueum; illum pro terrendis custodibus, istud pro mulieribus demulcendis. uel certe utrumque ad eius pertinet humanitatem: ut candidus dicatur, quia de uirgine natus: rubicundus, quia in cruce passus. uel candidus iustitia, qua nichil mundius: unde scriptum est: Iustus germinabit sicut lilium : rubicundus caritate, qua nichil ardentius, sicut scriptum est: In dextera eius ignea lex . Electus ex millibus, id est electos omnes incomparabili sanctitate precellens. Est enim Sanctus sanctorum, non  a quolibet sanctificatus homine, sed alios ipse sanctificans, sicut scriptum est: De plenitudine eius omnes accepimus . Electus ergo dicitur ex millibus, id est ex omnibus, tanquam solus impollutus, et segregatus a peccatoribus, qui peccatum non fecit. Si autem hoc de membris eius accipiatur, sic intellige: Segregatus a massa pereuntium, qui multiplicati sunt super numerum. Sequitur: Regale sacerdotium : id est ad hoc electi, ut sitis regale sacerdotium, seu reges sacerdotalis sanctimonie, sicut et Christus, a quo Christiani dicimini, utriusque dignitatis apice sublimatus, et de utraque tribu, tam sacerdotali quam regia, secundum carnem natus, uerum se iustitie Regem, et animarum sanctorum Pontificem demonstrauit.  Nam ad astruendam regiam dignitatem Pilato interroganti, an rex esset, Regem se esse respondit, et in mundum uenisse, ut testimonium perhiberet ueritati. Regalia etiam in sua illusione gestauit insignia, sceptrum et diadema, et chlamydem: illud arundineum, istud spineum, hanc coccineam; significantibus impiis, quamuis ignoranter, omne regnum huius mundi caducum, et fragile breuitate temporis, pungitiuum et triste molestia sollicitudinis. Porro regnum ueritatis siue iustitie, quod non est de hoc mundo, ut ait Dominus, per uenerande crucis triumphalem titulum eterna stabilitate firmatum est inscriptione trilingui, et omnino indelebili, Pilato iudice inscriptione tituli his uerbis confirmata: Quod scripsi, scripsi . Porro  sacerdotalis dignitas secundum ordinem Melchisedech, que multo melior est quam ordo Aaron, siue legalis, in eo confirmata est, quod Apostolus dicit: Christus assistens pontifex futurorum bonorum, per amplius et perfectius tabernaculum, et per proprium sanguinem introiuit semel in sancta, eterna redemptione inuenta . Ecce quomodo fuit sacerdos, et hostia. Sequitur in uerbis Petri: Gens sancta, id est gens per gratiam baptismatis a peccatis abluta, et ad diuinum cultum consecrata. uel sancta, id est summe uncta. Unde et mox uocatur populus acquisitionis, id est populus, quem Christus sibi acquisiuit: et hic eius gratia uitam acquirit eternam. De prima acquisitione est illud: Attendite  uobis et uniuerso gregi, in quo uos Spiritus sanctus posuit episcopos, regere Ecclesiam Dei, quam acquisiuit sanguine suo . De secunda est illud: Nisi manducaueritis carnem Filii hominis et biberitis eius sanguinem, non habebitis uitam in uobis . Hoc autem regnum et sacerdotium clarius ostenditur in Apocalypsi his uerbis: Qui dilexit nos, et lauit nos a peccatis nostris in sanguine suo, et fecit nos Deo nostro regnum et sacerdotes . In qua sententia quatuor notanda sunt; auctor, opus, causa, modus. Auctor, Deus et homo: opus, ablutio a peccatis, et dignitatis duplicis regie et sacerdotalis collatio; causa, dilectio; modus, in sanguine suo. Auctoris diuinitas gloriam, humanitas gratiam commendat. Illa nostros exaltat  affectus, ista dilatat; illa a nobis timorem exigit, hec amorem. Opus, opus egregium, precipuum, singulare, solique omnipotenti possibile. Nam quis potest dimittere peccata, nisi solus Deus? Nemo sane potest peccata dimittere, nisi is solus, qui peccare non potest. Non solum autem a peccatis nostris nos abluit; sed etiam regnum et sacerdotes nos fecit. Regnum iustitie, ut iustitia, non peccatum regnet in nostro mortali corpore. Regnum dixit, non reges, ut exhibeamus membra nostra seruire iustitie in sanctificatione. Sed quoniam seruire Deo regnare est: ideo etiam regnum istud actiue potest intelligi, ut regnemus; sacerdotes, ut immolemus. Ut regnemus, id est regamus nosmetipsos regimine rationis: sacerdotes, ut immolemus  nosmetipsos maceratione carnis: et hoc totum Deo, ut catholici, ueram tenendo fidem; non ut infideles, qui quecunque immolant, demoniis immolant: nec ut heretici, per apostasiam ethnicis peiores; qui seipsos demoniis immolant, quoties per erroris sui blasphemiam docent uerbo pariter et exemplo abstinere a cibis, quos Deus creauit. Simus ergo reges, ratione nos regendo: simus sacerdotes Dei, non diaboli, per abstinentiam in fide catholica nos ipsos immolando. De primo est illud philosophi: »Multos reges, si ratio te rexerit.« Et peta:

   Rex eris, aiunt,
Si recte facias.

De secundo est illud Apostoli: Obsecro uos, ut  exhibeatis corpora uestra hostiam uiuam, sanctam, Deo placentem . Causa autem huius operis nulla alia fuit, quam dilectio. Qui dilexit nos, inquit, et lauit nos a peccatis nostris; et fecit nos Deo nostro regnum, et sacerdotes . O dilectio sublimis, et dulcis, magna et fortis. Maiorem hac dilectionem nemo habuit. uere nimia fuit, a comparatione rei empte, et pretii soluti. Empti, inquit, estis pretio magno . uerum dixit, magno, uerum quoque dixisset, nimio: sicut prius caritatem Patris non magnam, sed nimiam appellauit: non illam reprehendens, quod nimia; sed quantum potest commendans eam de magnitudine. Sicut autem uere nimia caritas est Filium tradere, ut seruus redimatur: sic nimium pretium  fuit, eiusdem Filii innocentissimum sanguinem fundere, ut reus absoluatur. Unde Petrus: Non corruptibilibus auro uel argento redempti estis de uana uestra conuersatione paterne traditionis; sed pretioso sanguine quasi Agni immaculati Christi, et incontaminati . Unde Psalmista mirabilem contractum huius emptionis admirans, ait: Domine, quid est homo quod memor es eius, aut filius hominis, quoniam uisitas eum?  Item: Quid est homo quia innotuisti ei, aut filius hominis, quia reputas eum?  Id est quia eum tanti putas, ut sanguinem tuum pro eo funda? Qui dilexit, inquit, nos, et lauit nos a peccatis nostris in sanguine suo . Mira res, lauare in  sanguine. Quid enim sanguine humano contaminatius? Unde alibi legitur: Si abluerit Dominus sordes filiarum Sion, et sanguinem Ierusalem lauerit, etc. . Prius dixerat, sordes, postea repetiuit, sanguinem. Sanguis enim sepe peccatum significat in Scriptura. Igitur cum Christus lauit nos a peccatis nostris in sanguine suo, lauit nos a sanguine nostro in sanguine suo. O mirum fullonem, qui sanguinem sanguine lauat! O sapientia mirabilis candidatrix, quam admirabile lexiuium in tuo sanguine procurasti! in quo caro tua fuit pro cinere, crux pro lignorum strue, caritas pro igne, aqua de latere, ut ablueret, sanguis ut dealbaret, anime nostre pro uestimentis lineis, corpora pro laneis. Unde in Apocalypsi: Isti sunt, qui uenerunt  ex magna tribulatione, et lauerunt stolas suas, et dealbauerunt eas in sanguine Agni . O sanguinem uirtutis eximie, mirabilis potentie, singularis efficacie! Quid non poterit sanguis Creatoris omnium, si tantum potest sanguis quorumdam animalium? Legimus tres sanguinis species potentissimas, sanguinem hirci, menstruate mulieris, et muricis. Primus scindit adamantem lapidem durissimum, secundus dissoluit bitumen gluten tenacissimum, tertium intingit purpuram colorem optimum. Sane nil minus ab his sanguis habere debuit illius Agni, qui tollit peccata mundi. Ideo in eius effusione infernus crepuit, terra contremuit, sol expauit, petre scisse sunt, monumenta aperta sunt, et multa corpora sanctorum, qui dormierant,  surrexerunt. Moraliter autem per huius sanguinis uirtulem toties adamas scinditur, quoties aliquis obstinatus uel obduratus peccator ad penitentiam emollitur; toties bitumen dissoluitur, quoties inescate libidinis inueterata consuetudo relinquitur; toties purpura tingitur, quoties in quibuslibet pro iustitia tribulationibus usque ad mortem inuincibilis patientia custoditur. Adamas scissus est in penitentia et conuersione magorum, uelut Cypriani et Darie; bitumen dissolutum est in continentia fornicantium, ut Bonifacii et Pelagie; purpura tincta in passione martyrum, uelut Laurentii et nostri Thome. Hec est uirtus illius sanguinis, qui nostrorum abluit peccatorum sordes, et fecit nos Deo regnum et sacerdotes. Quibus nunc dicitur:  Sacerdotes tui induantur iustitiam. Sacerdos dicitur, quasi sacrum dans. Quid uel quod sacrum? Utique primo sacrum exemplum, secundo sacrum uerbum, tertio sacrum cibum, quarto sacrum iudicium. Prius est enim facere, quam docere. Ille, inquit, erat lucerna ardens et lucens . Ardens amore, lucens sermone; ardens uita, lucens doctrina; ardens in conscientia, lucens fama. Prius describuntur in tunica sacerdotali malogranata, deinde tintinnabula. Prius dicitur apostolis: uos estis sal terre; deinde, uos estis lux mundi . Primus apostolorum Petrus, id est firmitas Dei, secundus Paulus, id est doctrina uerbi. Ille siquidem priuilegiatus fuit in operando, iste in docendo,  unde et Doctor gentium uocatus est. Sicut autem prius est facere quam docere, ita prius est docere, quam communicare. Prius enim Christus Euangelium condidit, quam corpus suum in sacramentum dedit, significans neminem recte ordinari in sacerdotem, nisi qui iam potest edificare subiectum sibi proximum per exhortationis competentem et congruum sermonem. Unde Apostolus ad Timotheum: Qui bene presunt presbyteri, duplici honori digni habeantur: maxime, qui laborant uerbo et doctrina . Sicut autem prius est docere quam communicare, ita communicatio precedit iudicium, id est sacerdotalis ordinatio gradum honoris. Iudicium namque proprie ad prelatos pertinet, id est ad archiepiscopos, episcopos, et summos iudices.  Est autem quodlibet istorum sacrorum duplex. Sacrum namque exemplum est continentia, siue temperantia in prosperis, patientia in aduersis. Unum sine altero non potest sufficere; quia prosperitas sine temperantia corrumpit, et aduersitas sine patientia frangit. Sacrum quoque uerbum debet omnis sacerdos dare dupliciter, id est orationis ad Deum, predicationis ad populum, si forte curam suscepit aliorum. Sacrum similiter cibum dupliciter, id est ad altare communionem sacram, et refectionem pauperum quotidie ad mensam propriam. Simile iudicium est de sacro iudicio; quia debet absoluere penitentes et humiles; rebelles autem et contumaces ligare. Primum sacrum dandum est manu ualida, secundum manu discreta, tertium  manu munda, quartum manu extenta simul et excussa. ualida namque manu opus est, ne subditus succumbat tentationis onere, nec illiciendus blanditiis, nec periculis exterrendus. Hec est enim, ut ait Augustinus  »duplex illa acies, quam producit aduersus nos mundus.« Terret, ut frangat; blanditur, ut decipiat. Ergo non te teneat uoluntas propria, non te terreat crudelitas aliena, et uictus est mundus. Secundum sacrum manu discreta dandum est; quia nec semper orationi et silentio debet sacerdos incumbere, nec semper predicare. Tempus tacendi, et tempus loquendi; tempus laboris, et tempus quietis. Unde beatus Benedictus in Regula  dicit, certis horis uacandum esse lectioni diuine, certis horis labori manuum. Manu quoque  discreta dandum est uerbum populo; quia nec mysteriorum magna profunditas referenda est minus capacibus, nec capacibus abscondenda. Sunt enim quidam, qui ex ignorantia succos lacteos adultis offerunt, et ex arrogantia cibum solidissimum mammotrectis. Non sic ille, qui dicebat: Sapientiam loquitur inter perfectos; et iterum: Tanquam paruulis lac potum uobis dedi, non escam . Sic utique danda est tritici mensura Dominici, ut perfectiores, qui exercitatos habent sensus, cibo reficiantur solido, et lacte paruuli nutriantur. Sacer autem cibus dandus est manu munda, ne uel sacra communio sumatur ad iudicium, uel pauperum refectio rapina fiat in holocaustum. De primo: Omnis qui de genere Aaron est, in quo est immunditia, non  accedat ad ea que sanctificata sunt . De secundo: Ego Dominus diligens iudicium, et odio habens rapinam in holocaustum . Unde Augustinus. Sic non sunt reficiendi pauperes per furtum, sicut non sunt querendi filii per adulterium. Iudicium uero ad hoc ut securum sit, oportet, ut detur manu extenta, id est sine acceptione persone; et manu nichilominus excussa prorsus ab omni munere. Sacerdotes, inquit, tui induantur iustitiam. Quod dicit tui, dictum est ad differentiam sacerdotum diaboli, qui olim dicti sunt sacerdotes idolorum, uel qui adhuc sunt episcopi hereticorum, uel eorum electi. In quibus quamuis nulla inueniatur  iustitie ueritas, multa tamen inuenitur sanctitatis et ueritaris similitudo palliata. Refert enim Hieronymus in libro Contra Iouinianum, Chenonem stoicum scripsisse de antiquis Aegypti sacerdotibus, quod mire fuerint abstinentie in uictu, continentie in concubitu, paupertatis in habitu, humilitatis in uictu, grauitatis in incessu. Denique ex quo semel falsorum deorum cultui mancipati erant, nunquam postea parentes uisitabant, nec etiam filios uenire ante conspectum suum patiebantur. Semper a uino et carnibus abstinebant, nunquam mulieribus iungebantur: nec solum carnes horrebant, sed etiam oua et caseum. Quorum primum dicebant esse carnem liquidam, secundum sanguinem colore mutato. Super nudam humum iacebant, scabellum pro  ceruicali capiti suo supponentes.

Euripides sacerdotes Iouis in Creta dicit semper a certis abstinuisse cibis. Porphyrius in epistola ad Anelontem Aegyptium querit non immerito, quid est, quod sacerdotes idolorum a contactu rei ueneree prohibentur: cum ad incertos quosque concubitus quemlibet ducere non uereantur: quid est, quod ab animalibus abstinere iubeantur, cum illorum sacrificia sanguine pecudum, et carnium nidoribus celebrentur. Ecce, inquit, tertiam questionem facio, cur annulos uetentur gestare in digitis, qui thesauros habere permittuntur in scriniis. Manifestum est igitur, quod sacerdotes idolorum non alio fine ista uetabantur facere, nisi ut ob eorum sanctitatem simulatam facilius eis crederetur. Plane eadem simulatio  est in hereticis nostri temporis. Electi enim abstinere uidentur, et forte iubentur, ab esu carnium, et a concubitu mulierum: et tamen credentibus suis persuadere conantur, indifferentem esse omnem cum muliere concubitum; nec magis abstinendum esse a sorore, uel filia, uel matre, quam a propria uxore. O doctrina infernalis, e quibus tenebris emersisti? Patet ergo eosdem spiritus erroris, id est immundos demones nunc loqui in mundo per magistros hereticorum, qui tunc loquebantur in Aegypto per sacerdotes idolorum. Propterea dicitur: Sacerdotes tui induantur iustitiam , quasi diceret, non simulationem iustitie, sicut olim induti sunt sacerdotes falsitatis, et adhuc induuntur magistri erroris; sed ipsam  iustitie ueritatem, qua uere debent indui sacerdotes ueritatis: Sacerdotes tui induantur iustitiam. O uestis pulcherrima et pretiosissima, uestis iustitie que non solum simplex est uestimentum ad nuditatem tegendum, sed etiam duplex est ad frigus repellendum: ornatus etiam ad ornandum et honorandum, armatura quoque inexpugnabilis ad protegendum. Est enim uestis puerilis, ut alba; est uirilis, ut penula; est regalis, ut purpura; uestis etiam militaris, ut lorica. Tegit ut alba, calefacit ut penula, ornat ut purpura, tegit et defendit ut lorica. Tegit quandiu seruat innocentiam, uel perditam reparat per penitentiam. Nam proximus innocentie  gradus penitentia est. Calefacit, quando subuenit indigenti per misericordiam, iuxta illud: Si non benedixerunt mihi latera eius, et de uelleribus ouium mearum calefactus est . Ornat et honorat, quando omnia suffert per patientiam, omnia sustinet per longanimitatem. Defendit, et ex omni parte protegit, quando reddit unicuique quod suum est, communi utilitate seruata. De prima ueste est illud: Beatus qui custodit uestimenta sua, ne nudus ambulet . Item: Beati, quorum remisse sunt iniquitates, et quorum tecta sunt peccata . Primum tegumentum pertinet ad innocentes, secundum ad penitentes. De secundo, id est de calefactione est illud: Non timebit domui sue a frigoribus niuis: domestici enim eius uestiti  sunt duplicibus . De tertio est, quod dicitur Christus gestasse spineam coronam, et purpureum uestimentum. Hic est ascensus ille purpureus, qui est in ferculo Salomonis. De quarto est illud Apostoli: Induti loricam iustitie . Iustitia in eo quod reddit cuique quod suum est, lorice comparatur, totum corpus circumtegenti, et nichil intectum deserenti.

Tria debemus Deo, timorem, honorem, amorem. De duobus primis est illud: Si ego Pater, ubi est honor meus: si Dominus, ubi timor meus?  De tertio est preceptum diligendi Deum ex toto corde, id est dulciter contra carnis illecebras; ex tota anima, id est sapienter contra errores; ex tota mente, perseueranter; ex omnibus uiribus,  fortiter contra molestias. Reddendum et proximo, quod suum est. Est autem ille triplex, superior, inferior, equalis. Primo debes obedientiam et reuerentiam; secundo disciplinam et beneuolentiam; tertio quasi ubera, duo congratulationem in prosperis, et compassionem in aduersis, iuxta illud: Gaudere cum gaudentibus, flere cum flentibus . Diabolo autem nil omnino debemus, nisi pugnam, iuxta illud: Resistite diabolo, et fugiet a uobis . Item: »Estote fortes in bello, et pugnate cum antiquo serpente.« Tunc autem efficaciter contra eum pugnamus, quando, sicut ait Sixtus Pythagoricus, quasi quadrato agmine uirtutum incedimus, ut ordinetur uirtutum quaternarius,  ut castrorum acies ordinata: uidelicet in prima fronte procedat prudentia, fides contra ignorantiam et errores; iuxta illud Prudentii:

Prima petit campum dubia sub sorte duelli
Pugnatura fides.
Secundo loco ordinanda est temperantia, quasi in dextro cornu contra carnis illecebras, et mundi uoluptates. Tertio in sinistro cornu ordinanda est fortitudo, contra omnes molestias et aduersitates. Sunt autem quidam ad tolerandas aduersitates satis fortes et strenui, ad respuendas uoluptates nimis debiles et infirmi. Dauid, qui Goliam prostrauerat, ad unum Bethsabee aspectum prostratus est. Iudas etiam Machabeus, qui Bacchidis dextrum cornu prostrauerat, a sinistro cornu  contritus est . Porro a tergo debet ordinari iustitia, contra uanas glorias et elationes. Acies namque superbie prima expugnat, postrema expugnatur; iuxta illud:

Cum bene pugnaris, cum cuncta subacta putaris,
Que magis infestat, uincenda superbia restat.
Sic resistendum est diabolo, sic pugnandum cum serpente antiquo. Nobis autem debemus quatuor: rosam, lilium, ignem et gladium. Rosam uerecundie, lilium pudicitie, ignem feruoris, gladium macerationis, qui a propheta dictus est gladius occisionis magne. Gladius occisionis parue est, quando mala consuetudo relinquitur; et mala actio quamuis rarior solito retinetur. Gladius magne occisionis est, de quo dicit idem propheta: Duplicetur  ac triplicetur gladius . Duplicatur, quando consuetudo mala, et actio praua relinquitur. Triplicatur autem, quando etiam radix originaria male uoluntatis truncatur. Tunc uere sacerdotes Dei sumus, quando tali gladio corpus nostrum et animam mactamus.



SERMO XXuII. IN DEDICATIONE. Si quis templum Dei uiolauerit, disperdet illum Deus. Templum enim Dei sanctum est, quod estis uos .

Intonuit, fratres, apostolice tube clangor terribilis, clamor salutaris. Paueant et caueant quicunque audierint: Si quis templum Dei uiolauerit disperdet illum Deus, etc. Non tacebo; quoniam  uocem buccine audiuit anima mea, clamorem prelii. Si quis huius buccine sonitum audierit et se de cetero non obseruauerit, sanguis illius super caput eius erit. Si quis templum, etc. Unde dicit glossula interlinearis: Cauete uobis non est uox apostolorum ut uox hominum ceterorum, et inimici nostri sunt iudices, sicut de quodam apostolo testatur inimicus dicens: uox eius quasi tuba uehemens est. Sane congruit hoc testimonium Paulo tubicinanti in aures omnium: Si quis templum Dei uiolauerit, disperdet illum Deus. Siquidem et ipse Paulus Bartholomeus erat interpretatione, non persona uel nomine. Erat enim filius suspendentis aquas, id est Dei, adoptiuus Domini nostri Iesu Christi, qui  constitutus est a Deo iudex uiuorum et mortuorum, iudex iustus, fortis et patiens: qui non irascitur per singulos dies, nec cito profert sententiam contra delinquentes: sed altissimus patiens redditor uindictas in extremo reseruat examine, quasi aquas suspensas in nube. Erit autem, et sine dubio erit, cum aque que suspenduntur, ruptis celi nubibus et apertis undique cataractis celestibus super impios effundentur. Quando pluet super peccatores laqueos: ignis et sulphur, et spiritus procellarum partes uidelicet calicis eorum ; quando pluet Dominus a Domino ignem et sulphur super totam Pentapolim, id est super omnes quinque sensibus carnis sue deditos, templi Dominici corruptores. Unde Psalmista: Nisi conuersi fueritis,  gladium suum uibrauit, arcum suum tetendit, et parauit illum . Idem enim per arcam in nubibus tensam, quod per aquas designatur suspensas. Nam rubeus color celestis arcus illam generalem et igneam pluuiam non solum pretendit, sed etiam suspendit de quo dicit peta:

Communis mundo pluet rogus.
Ab huius ergo ignei diluuii inundatione suspensa nos interim premuniens, et premonens Paulus tanquam filius suspendentis aquas, tubali uoce tonat et fulgurat dicens: Si quis templum Dei, etc. O uere tuba uehemens, uox sic uehementer exterrens. Sed quid dico tuba, certo tonitruum est. Nam ut doctissimus ait Hieronymus: Singula Pauli uerba non tam uerba, quam tonitrua dicenda  sunt, et uere tonitrua. Nam et celestia sunt, et terribilia. Non est quod filii Zebedei rectius appellentur Boanerges, hoc est filii tonitrui, quam Paulus noster raptus ad celum tertium, hoc est ad celestem paradisum, ubi audiuit uerba ineffabilia, que non licet homini loqui: tanquam tonitrua, que non licet scribi, iuxta illud Apocalypsis: Signa que locuta sunt septem tonitrua, et noli ea scribere . Tonitruum dicitur, quasi terrens sonus. Et quid ista comminatione terribilius: Disperdet illum Deus? Timent homines hominum minas, hominum corruptibilium, mortalium, infirmorum et impotentium, qui, postquam corpus occiderint, non habent amplius quid faciant: quorum  omnis potentatus breuis uita morte corporis, et momento temporis limitatur. Quanto magis timende sunt Dei omnipotentis mine, qui postquam occiderit, habet potestatem mittere in gehennam: cuius potestas interminabilis, cuius maiestas incorruptibilis, cuius uirtus insuperabilis, cuius iustitia inflexibilis, cuius in iudicio furor implacabilis, terror intolerabilis, uindicta immortalis! Ita dico uobis, ait ipse de seipso, hunc timete . Tonat ergo nobis Paulus de celo suo, quando tubicinat de gutture suo, implens illud propheticum: In gutture tuo sit tuba. Tubam nimirum habet in gutture, cui timor Domini sapit in mente. Tubam habet in gutture, qui timet humile et cauet, quod alios timere et cauere docet. Tubam habet in gutture, qui seruat quod aliis imperat; quod iubet,  implet; quod precipit, custodit; quod loquitur, operatur. Tubam habebat Paulus in gutture, quando non solum alios excitabat ad pugnam, sed et ipse cum aliis et pre aliis pugnabat, dicens: Sic curro, non quasi in incertum: sed castigo corpus meum, ne aliis predicans, ipse reprobus efficiar . Non a summis labris uerba ipsa ueniebant, sed ab imo gutturis. Habebant uoces iste, sicut ait philosophus, fundamentum. Non erant he uoces, quales illorum, de quibus ait ueritas: Alligant onera grauia et importabilia in humeros hominum; digito autem suo nolunt ea mouere . Non est tuba eorum in gutture ipsorum,  qui dicunt et non faciunt, non enim sapit illis quod dicunt. Huiusmodi tuba uocem quidem dat aliquam, sed prorsus incertam: Quod si incertam, ait Apostolus, det tuba uocem, quis parabit se ad bellum?  Quid autem incertius, quam uox uitam remordens, quam uerbum uite non conueniens, quam unus edificans et alius destruens, quam unus orans et alius maledicens? Cuius opera respiciet Dominus, cuius uoces exaudiet Deus? Quod si etiam huiusmodi uoces quamuis incerte, tamen audiende sunt, iuxta certissimum testimonium ueritatis dicentis: Que dicunt facite, que autem faciunt facere nolite , ergo auditoribus uerbi Dei et non factoribus ue semel, et ue iterum, et ue tertio a somnolentia, a pigritia, ab insania! A  somnolentia, quos a somno peccati tonitrui tanti fragor non excitat: a pigritia, quos ad bellum Domini tam certa uox tube non preparat: ab insania, quos a facie gladii sagittarius iste non fugat, iuxta id quod de diabolo scriptum est. Non fugabit eum sagittarius, in stipulam uersi sunt lapides funde illi . De talibus scriptum est: Congregabo super eos mala, et sagittas meas complebo in eis . Id est non solum sententias comminatorias et terribiles illis proferam, ut terreantur: sed etiam peremptorias et capitales de illis feram, ut conterantur. His autem, fratres karissimi, uobis dico litteratis, in ablutionem manuum uestrarum preeffusis, libanda est eodem pane quem uobis apposui, sed fracto diminutius edentula paruulorum  esuries, quibus maxime tenetur omnis doctor ecclesiasticus, ut frangat eis panem Dominicum: quippe cuius dentes necessarii non sunt eruditioribus ad frangendum: Si quis templum Dei uiolauerit, quod estis uos a tempore baptismi, ut ait Glossa interlinearis, et uerum dicit. Tunc enim primum templum Dei sanctum esse incipimus, cum Spiritus sanctus Dei, qui quelibet sancta sanctificat, in nobis incipit habitare, et nos quodammodo dedicare; sicut enim omne templum materiale prius edificatur, quam sanctificatur, et ante constituitur quam conseruetur, sic necesse est omnem prius hominem nasci corporaliter, quam spiritualiter renascatur. Naturalia quippe substrata sunt gratuitis, et semper necessario antecedunt. Non  enim prius quod spirituale, sed quod animale, deinde quod spirituale. Nemo sanctus concipitur, nemo nascitur Christianus. Unde Hieronymus: Fiunt, non nascuntur Christiani. Altissimo namque consilio creator omnium Deus nichil a prima creatione sanctificari uoluit, sed hanc secundam gratiam alteri tempori reseruauit. Noluit enim dona sua cuncta simul tribuere, sed maluit ea per partes et tempora dispensare: ut dona sua gratiora efficeret, et caritatem suam in nobis amplius commendaret, iuxta illud Sapientis: »Quod gratum uoles effici, rarum effice.« Hinc est quod in canone misse, ubi dicimus  : Per quem hec omnia,  Domine, semper bona creas, sanctificas, etc.

Ad hoc uerbum creas non facimus signum crucis, sed ad tria sequentia, signantes utique quod sola creatio quamuis opus sit Trinitatis ter sancte, nichil tamen ex se ipsa sanctificat, sed omnem sanctificandi gratiam uirtuti sancte crucis et passionis Dominice sacramento reseruat. Igitur in natiuitate carnali edificamur in domum, in regeneratione spirituali dedicamur in templum, sed dedicatione temporali non eterna, conditionali, non absoluta. Quam conditionem, id est promissionem fidei, nisi quisque integram inuiolatamque seruauerit, peribit. Ut enim uulgo dicitur, pactum legem uincit; et ideo qui pactum baptismalem non seruat, a baptismi gratia seipsum alienat. Que gratia facit  quidem non imputari peccata preterita, sed non facit penitus amputari futura. Aufert ad tempus omnem iniustitiam, sed nondum confert omnem iustitiam. Paradisi ianuam confestim aperit baptizato, non continuo intromittit. Remittitur per eam omnis iniquitas, ut sanctificemur gratis per gratie donum; sed retinetur cum ea carnis infirmitas, ut exerceamur adhuc ad meritum. Unde Hieronymus super illum locum  . Non neophytum: »Quos uidemus, inquit, hodie pro summa iustitia eligi. Si enim baptismus statim iustum faceret, nequaquam Apostolus neophytum refutaret, sed baptismus uetera peccata concedit, nouas uirtutes non tribuit; dimittit e carcere, et dimisso, si laborauerit, premia  pollicetur.« Unde miror, quomodo nonnulli litterati querere soleant, quare Deus hominem mox ut baptizatus est ad immortalitatem non transfert. Cum sciant nec ipsum Adam antequam peccaret, talem factum fuisse, ut mori non posset, et ut sine probatione in conuictum angelorum reciperetur. Itaque uolunt illi, plus dari ei qui in peccato natus est, et nullum bonum postea fecit, quam patri eius, qui sine peccato natus est, et postea deceptus in peccatum cecidit; sed tamen postquam intellexit peccatum suum, statim penituit, quod utique summe illi iustitie, que Deus est, non conuenit. Certum est enim, Deum summam esse iustitiam, et summam bonitatem. Ad summam uero iustitiam pertinet, ut potius accipiat premium qui illud iam  meruit, quam qui necdum meruit. Qui enim baptizatus est, nichil adhuc meruit, et tamen multa supra meritum et etiam contra meritum iam gratis accepit. Iustius est ergo, ut exspectetur de cetero eius aliquod meritum, quam ut ei sine ullo merito statim summum premium conferatur. Similiter magis congruit summe bonitati duo magna tribuere, quam unum solum. At duo magna bona sunt meritum uite eterne, et eternitas uite. Plus ergo illi datur, cui datur meritum cum premio, quam cui datur premium sine merito. Homini quidem, qui de duplici natura compactus est, conditor suus duo bona ab initio preparauit, unum uisibile, alterum  inuisibile; unum corporale, alterum spiritale; unum transitorium, alterum eternum; unum carni mortali, alterum spiritui immortali. Carni ad solatium, spiritui ad gaudium. Unum statim dedit, alterum promisit. Primum ut gratis possideretur, secundum ut meritis quereretur. uisibile gratis dedit, inuisibile querendum proposuit; ut ex dono gratuito probaretur excellentia promissionis, et fidelitas promittentis. Si enim tale et tantum est, quod gratis dedit, quale et quantum est, pro quo seruitium querit? Rursum si tanta bonitas illi inerat, ut nichil meritis tam multa daret, quomodo malitia illi inesse poterit, ut bene meritos sibi seruientes non remuneret? Homo creatus continuo constitutus est dominus mundi; seruiens fideliter,  constituendus erat dominus celi. Idcirco autem, ut dixi, non omnia simul dedit, quia plus erat summe bonitati, et meritum dare et premium, quam sine merito premium solum. Pro temporalibus autem et transitoriis non quesiuit tunc seruitium, ne dignitas humane conditionis ad uilitatem deduceretur, si pro eis que illi subiecta fuerant seruire cogeretur. Propter hoc et iehsu factus est homo, ut interim, nunc ad tempus quibusdam indigeret, quatenus per hoc indigentiam suam agnosceret, et ut intelligeret quia bonum quod ipse dat, sic sufficiens non erat, nisi et illud quoque bonum habere mereretur, a quo erat. Hoc autem ipsum, quod sufficiens sibi bonum non fuit, bonum illi fuit. Magna quippe dignitas hominis fuit, quod ita factus est,  ut nullum ei bonum preter summum sufficeret. Et rursum magna liberalitas fuit, quod is tanto arbitrio suo dimissus est, ut ad ipsum summum bonum cogi non posset, idcirco queritur a petente baptismum: »uis baptizari?« Quasi dicatur ei illud beati Iacobi: Non est discipline nostre, ut aliquis inuitus conuertatur. Sicut te non potuit cogere diabolus ut subiicereris ei, sic ego te non cogam ut subiiciaris mihi. Hoc idem signat pulsatio episcopi ad ostium clausum ecclesie dedicande: ac si aperte dicat: Ecce ego sto ad ostium et pulso. Si quis mihi aperuerit, intrabo ad eum, et cenabo cum eo, et ipse mecum . Ego nulli uiolentiam infero; quia coacta seruitia non admitto.  Fur quoque qui prius intrauit, licet effractarius sit, circuire potest, suadere et illicere potest, cogere omnino non potest; nec intrare nisi ei aperiatur; quantumlibet clamet aut pulset. Idcirco exigitur ab eo qui baptizari desiderat abrenuntiatio diaboli, et fides in Deum, que per dilectionem operatur. Quod nemo faciet nisi uoluerit, quia, ut ait Augustinus  , ire ad Ecclesiam, interesse mysteriis, potest quis non uolens; ieiunare, uigilare, laborare potest nolens; credere omnino non potest, nisi uolens. O suauis et dulcis conditio, in qua nichil graue, nichil difficile a me exigitur. Nihil nisi salutare, et iucundum, et utile, et quod facere debueram etiam  non rogatus. Non tamen hoc non adiutus ab alio potuissem: nam natura humana que per seipsam cecidit, sine diuino adiutorio non resurgit. Omnes enim peccauerunt et egent gloria Dei, id est gratia eius qui peccata remittit: propter quam ab omnibus iure semper est glorificandus. Abrenuntiare diabolo est peccatum quodlibet exsecrari et abiurare, nichil scienter agere, dicere, uel appetere, quod conscientiam reprehendat. Quidquid enim fit contra conscientiam, edificat ad gehennam. Et notandum, quod omnibus operibus diaboli iubemur abrenuntiare, non duobus aut tribus, aut medietati, aut maiori, sed generaliter omnibus; quia nulla communicatio Christi ad Belial , neque iustitie ad iniquitatem; modicum enim fermentum  totam massam corrumpit , et qui offendit in uno fit omnium reus, et multa bona perdit . Omnia uero opera diaboli sub duobus generibus continentur, id est flagitio et facinore. Unde ipse diabolus immundus spiritus appellatur propter flagitia; malignus et nequam propter facinora. Non sufficit abrenuntiare operibus, nisi abrenuntietur et omnibus pompis eius, id est amori cuiuslibet glorie secularis et temporalis, siue sit in diuitiis, siue in honore, siue in laude, aut in qualibet placendi dote. Has duas abrenuntiationes significat Ecclesia dedicanda, in eo quod est munda et uacua. Similiter anima baptizandi mundatur per abrenuntiationem diabolicorum operum: uacuatur autem per abrenuntiationem secularium pomparum.  Hec duo abiurat nouitius in die consecrationis et dedicationis sue, id est professionis: propriam uidelicet uoluntatem, que est radix omnium malorum operum: et proprietatem, sub quo nomine omnis pompa seculi continetur. Per primam abrenuntiationem emundatur ab omnibus immunditiis, et per secundam uacuatur ab omnibus impedimentis. Quod uero omnis abrenuntians diabolo suscitat Leuiathan aduersum se, qui prius in se dormiebat, tanquam in umbra et secreto calami, et locis humentibus, per amorem uanitatis, et desiderium uoluptatis; idcirco baptizandum armat sacerdos aduersus eum, signans eum oleo sanctificato in pectore, et inter scapulas; ut ante et retro  armis salutaribus muniatur. In pectore signatur ut non cedat turpiter, sed fortiter resistat, sicut scriptum est: Resistite diabolo, et fugit a uobis .

Habet enim se diabolus ad modum crocodili, qui fugientem insequitur, insequentem fugit; contra audacem timidus, contra timidum audax. Porro inter scapulas signatur baptizandus, ut sciat ferre loricam iustitie, ut tollat super se iugum Christi suaue, et onus leue, caritatem, que patiens est, ut eum qui mala irrogat portet: benigna est, ut etiam quem portat amet. In patientia crucem, in benignitate oleum sanctificatum intellige. Igitur in pectore signatur baptizandus oleo sanctificato, ut sciat hilariter bene facere; inter scapulas, ut sciat gaudenter  mala tolerare. In his duabus crucibus omnis iustitia continetur. Hec sunt duo ligna, de quibus noster pontifex pontem nobis construxit, per quem transiremus a morte in uitam. Neuter sine altero sufficit. Nam in sola patientia anima possidetur, sed patientia propter iniustitiam nullam apud Deum gratiam promeretur. Unde Petrus: Que est enim gratia, si peccantes et colaphizati suffertis? Sed si patienter benefacientes suffertis, hec est gratia apud Deum . Post hec queritur a baptizando, utrum credat in Deum Patrem omnipotentem, et in Iesum Christum Filium eius, et in Spiritum sanctum, id est in eum qui omnia potest, et in eum qui omnia scit, et in eum qui omne malum odit, et omne bonum diligit. Quibus tribus ualde contrarius  est diabolus, qui omnino nichil potest, nichil scit, et nullum bonum diligit, sed omne malum. Qui nichil est, nichil omnino potest, diabolo autem dicitur: Nihili factus est . Diabolus nullum bonum potest facere, quia nec potest uelle. Multa tamen bona facit ignorans, aut inuitus: que non illi imputanda sunt, sed ei, a quo bona cuncta procedunt; qui per suam sapientiam etiam malis diaboli nouit bene uti. Sicut enim medicus ad extrahendum sanguinem superfluum et noxium ab homine, utitur plerumque sanguisuga; sic diuina pietas ad subtrahendum nobis noxium carnale desiderium, utitur inimici nostri nequitia. Et sicut sanguisuga non curat de salute hominis, sed de potu sanguinis, sic diabolus non curat de curatione peccatoris, sed  gaudet tantum de afflictione. Nullum ergo bonum potest diabolus; nullum quoque malum, nisi permissus. Quidquid autem ex alterius pendet arbitrio, non eius est qui deorsum facit, sed eius, qui desursum permittit. Qui autem nec bonum nec malum facere potest, nichil omnino potest. Ideo sacerdos insufflat in faciem pueri, ut ostendat eum nichil amplius posse puluere, uel pluma, uel palea. Nam diabolus est puluis sibi non coherens, arefactus penitus a gratia Dei, proiectus a facie terre uiuentium uento inflationis proprie, et turbine indignationis diuine. Pluma est etiam, quia superbia ei actus; palea, quia eterno igne urendus. O quam facile est contra tam infirmum pugnare aduersarium,  maxime illi, cui Deus omnipotens suffragatur. Item diabolus nichil scit. Omnis enim sapientia in more Domini esse definitur, qui omne malum cauere facit. Diabolus ergo qui factus est, ut nullum timeat, nec ipsum Deum, omni sapientia uacuus est, et fatuus, et insulsus. Ideo in secundo catechismo ponitur sal benedictum in ore pueri, ut per sal timoris Domini sciat expellere suggestiones fetidas demonis insulsi. Hoc est sal federis Domini, quod in omni sacrificio ponendum est, iuxta illud Iob: uerebar omnia opera mea, sciens quod non parceres delinquenti . Simus ergo semper memores huius salis, quod in inferiori palatio magni Regis comedimus. ue illis, qui omnes terras sciunt, et salis huius memoriam perdiderunt: Seruus  enim sciens uoluntatem domini sui et non faciens eam, uapulabit multis . Propterea nichil infelicius diabolo, qui optime nouit uoluntatem Domini, et tamen semper contrarium agit, non inuitus nec ignorans; sed ex malitia malo adheret, et abhorret a bono. Sicut enim bufo non potest pati odorem bonum uinee florentis, et sus non potest non diligere fetorem sterquilinii: sic Satanas, quamuis habeat aureum circulum discretionis in naribus suis, tamen rostrum electionis semper infigere delectatur in sterquilinio peccatorum. Ideo in tertio catechismo sacerdos aures et nares baptizandi saliua sua cum signo crucis inungit, ut sciat appetitus odore reprobare malum, et eligere bonum: non sicut ille miserrimus, qui  seipsum iudicat, in eo quod probat, iuxta illud peticum:

. . . . . uideo meliora, proboque,
Deteriora sequor. . . . . . . 
Hec ergo interrogatio: »Credis in Deum Patrem omnipotentem,« etc., quasi probatio quedam est eius interrogationis, in qua quesitum fuerat: »Abrenuntias Satane, et omnibus operibus eius? etc.« Nemo enim potest his duobus dominis tam contrariis seruire. Abrenuntiat ergo diabolo, qui semper timet Dei summam potentiam, que nos creauit. Et qui credit diabolum nichil posse, abrenuntiat omnibus operibus eius: qui semper honorat Dei sapientiam, que nos redemit; et qui credit diabolum  nichil scire, id est nullam utilem scientiam habere, abrenuntiat omnibus pompis eius. Qui semper diligit Dei iustitiam, que nos in filios adoptauit; credit etiam diabolum nichil boni posse alicui conferre. Et hoc est credere in Deum Patrem, et in Iesum Christum, et Spiritum sanctum. Quod autem subditur: »Credis in S. Ecclesiam,« sic est intelligendum: Credis unam esse Ecclesiam per totum mundum diffusam, per fidem in dilectione operantem, eterno et inseparabili connubio Deo coniunctam? Ipse enim dixit: Sponsabo te mihi in fide; et sponsabo te mihi in iustitia . Quasi diceret: Sponsam meam te faciam; sed hoc dabis mihi dotis nomine, fidem et iustitiam. Sed quoniam nec hoc dare poterat Ecclesia sponso suo, nisi acciperet  prius ab eo, subiungit: Sponsabo te mihi in misericordia et miserationibus . In misericordia, remittendo peccata; in miserationibus, conferendo merita. Est ergo sensus:

Credis in sanctam Ecclesiam, id est credis neminem posse saluari, nisi in unitate corporis Ecclesie fideliter permanentem? Beatus Augustinus apponit prepositionem in, nos autem solemus dicere: Credis sanctam Ecclesiam? Unitas autem Ecclesie quadripertita est; in fide contra hereses, in caritate aduersus schismata, in sacramentorum communione, in Spiritus sancti uegetatione. Sanctorum uero communio tria comprehendit, sacramentorum communicationem, Spiritus sancti participationem, orationum communitatem. Cum ergo  dicitur baptizando: »Credis sanctorum communionem,« sensus est, credis orationum et bonorum communicationem mutuam inter fideles. Sicut autem respondens »credo,« significat se abrenuntiare operibus Satane; sic declarat se pompis eius abrenuntiare, quando interrogatus affirmat se credere remissionem peccatorum, carnis resurrectionem, uitam eternam. He sunt enim pompe Christiani, pompis diaboli ualde contrarie. Omnis enim ambitio, omnis gloria Christiani in his consistit. Prorsus nil aliud ambiri debet, quia nil maius aut melius possideri potest. Ecce qualis est conditio, sub qua quilibet fidelium se meminit baptizatum, et in templum Dei dedicatum. Quam conditionem qui non seruauerit, peribit: qui uero seruauerit, sicut  modo ungitur ad conflictum contra hostem pugnaturus; sic in secunda dedicatione sua ungitur ad fomentum et refrigerium, tanquam peregrinus de laboriosa uia regrediens, et ex itinere fatigatus: ungendus et in tertia ad regnum, sine fine cum Christo regnaturus. In huius rei typum primo unctus est Dauid in Bethleem, in medio fratrum suorum: secundo in Hebron super Iudam solum: tertio in Ierusalem super Isrel uniuersum. In Bethleem ungitur, qui uerum cibum anime iustitiam esurit. In Hebron ubi Abraham sepultus est, qui iam in pace dormit, et sepultus in sinu Abrahe, singulariter in spe requiescit recipiende duplicis stole, stola prima et candida iam indutus.  Ungitur in Ierusalem, qui iam de proximo pacem eternam conspicit, qui iam tenet quod sperauit. In medio fratrum suorum ungitur, qui adhuc in fraterna uersatur acie. Super solum Iudam ungitur, qui iam conuertitur in requiem suam, et super ereptione sua confitetur Domino, illud Dauidicum canens: Conuertere, anima mea, in requiem tuam, etc.  Super Isrel uniuersum ungitur, qui iam cetibus angelicis aggregatus gloriam humanitatis Christi uidet oculis glorificati corporis, et gloriam diuinitatis oculis mundi cordis. Prima dedicatio uiolari potest, secunda et tertia inuiolabiles sunt: quia ab omnibus aduersis et periculis eximuntur. In prima datur impunitas a peccatis preteritis, in secunda immunitas ab omnibus periculis;  in tertia saturitas in omnibus bonis. Sed aliis omissis, de prima quod incepimus exsequamur.

Dedicare est nouitatem alicuius domus in usum sanctum et celeberrimum deputare. In baptismo noui efficimur, quando ueterem hominem cum suis actibus exuentes, induimus nouum, qui secundum Deum creatus est in iustitia et sanctitate ueritatis. Ad hos usus sanctitatis et iustitie, pacis et sanctimonie, nostre domus nouitas consecratur. In cuius rei significationem baptizatus mox uestibus albis induitur, et oleo sacro in uertice inungitur, ac si ei uoce Salomonis dicatur: Omni tempore uestimenta tua sint candida, et oleum de capite tuo non deficiat ; id est corpus tuum plenum sit sanctimonie munditia, et pacis suauitas de mente  non pereat. Quod preceptum si bene custodieris, in futuro stola immortalitatis et glorie indueris; quod tibi prefigurat noua uestis candida: et oleo letitie inungeris, et honore regni donaberis, quod tibi presignat sacra capitis inunctio. Sed quid faciemus, quid dicemus de minis illis terribilibus, quas intentat Paulus dicens: Si quis uiolauerit templum hoc, disperdet eum Deus . Et quis est, qui templum Dei post dedicationem primam non uiolarit, nisi qui possit cum Paulo dicere: Nihil mihi conscius sum , et cum beatus Iob: Non me reprehendit conscientia mea in tota uita mea?  Tam beate uocis pretiosa raritas quotocuique contingit? Quid ergo? Peribunt omnes alii? Absit! Nam tenemus certam promissionem  Dei dicentis: Cum auerterit se impius ab impietate sua, etc., ipse animam suam uiuificabit . Et beatus Ioannes: Si quis peccauerit, aduocatum habemus apud Deum Iesum Christum iustum, et ipse est propitiatio pro peccatis nostris . Et Paulus ipse illi, qui templum Dei uiolauerat, et turpitudinem patris sui reuelauerat, ob penitentiam que secuta fuerat, peccatum in persona Christi donauit. Ubi est ergo, o beate Apostole, quod generaliter prius intonueras: Si quis templum Dei uiolauerit, disperdet illum Deus? Ecce huic uiolatori promittis ueniam. Non ergo si quis templum Dei uiolauerit, et postea penituerit, disperdet illum Deus. Quare? Quia restaurauit quod uiolauerat: ideoque nec dicitur uiolasse. Unde  Dominus de impio ad iustitiam conuerso: Omnium, inquit, iniquitatum eius non recordabor . Sic igitur sunt omnes iniquitates impii penitentiam agentis quasi nunquam fuerint. Unde iterum dicit: Conuertimini, et agite penitentiam, et non erit uobis in ruinam iniquitas . Certe si non erit in ruinam, non erit: quia non potest esse et non esse in ruinam. Iterum: Ego sum, qui deleo iniquitates uestras . Quod scriptum erat, postquam deletum est, non est. Unde Ambrosius  super illum locum: Talis est uia meretricis etc. . Dicit non sum operata malum. Non dicit soluta sum, dimissa sum, lota sum, sed fidenter loquitur: Non sum  operata malum. Non sum que fueram: Alia facta per te, qui uertis impium, et non erit. Item Hieronymus super Osee  : Hoc interest inter coniugium hominis, et coniugium Dei, homo ex uirgine facit matrem, Deus ex corrupta uirginem. Multa dicuntur non que sunt, sed que fuerunt, ut Simon leprosus dicebatur, postquam curatus fuerat. Et uirga Aaron deuorauit uirgas magorum, id est dracones. Sic in Zacaria: Quid est bonum eius, et quid pulchrum eius? Nonne frumentum electorum, et uinum germinans uirgines?  In his uirginibus non solum carnis corruptio, sed et omnis memoria, et omne uestigium corruptionis perit. Ideo dicebat  Apostolus: Despondi uos uni uiro uirginem castam exhibere Christo . O quanti in eis erant, qui templum Dei uiolauerant, sed quasi non fecisse dicuntur, postquam per penitentiam sunt mutati. Quia ergo nostra dedicatio multis periculis exponitur, et frequenter ab hostium insidiis et uiolentiis uiolatur: Deus noster misericors et miserator et iustus suspendit ad tempus ultionis iudicium; ut si forte restauratum fuerit per penitentiam quod uiolatum est per culpam, non inferatur ad uindictam, quod comminatum est ad cautelam. Hanc autem restaurationem penitentie significat usus sanctus et celeberrimus Ecclesie dedicate. Duo namque sunt opera, que maxime in Ecclesia celebrantur, orationes et oblationes. Et audite causam  pulcherrimam, quare. Propter iniquitates nostras irascitur nobis Deus, quia summe bonus est, et omne malum odit. Propter iustitiam suam nobis peccantibus aduersatur, quia summe iustus est, et nullum malum impunitum relinquit. Quia ergo nobis irascitur, oratione deprecandus est: quia nobis aduersatur, oblatione placandus. Hec sunt duo potentissima suffragia, que in causis secularibus requiruntur, eloquens aduocatus, et procurator magnificus. Primus captat fauorem iudicis, secundus placat furorem indignantis. Aduocati uicem supplet oratio, procuratoris oblatio. Nomine autem oblationis etiam sacrificia comprehendo. Omne namque sacrificium offertur; sed non omnis oblatio sacrificatur. Sacrificium proprie ad animata  pertinet; oblatio proprie ad inanimata, et tamen unum pro altero in Leuitico ponitur.

Duobus autem modis solet placari iudex, munere, et ultione. De primo habes: Munus absconditum auertet iram, et donum in sinu indignationem maximam . Item: Donum hominis dilatat uiam eius, et ante principes spatium ei facit . De secundo: Stetit Phinees et placauit, et cessauit quassatio . Et Apostolus: Si nos ipsos iudicaremus, non utique iudicaremur . Oblatio ergo hic significat ieiunium et eleemosynam. Ieiunium pro sacrificio uel ultione, eleemosynam pro dono uel munere. Oratio est omnis sancta cordis affectio in Deum, mente aut etiam uoce expressa.  Eleemosyna est omnis beneuolentia seu beneficentia in adiutorium proximi propter Deum collata. Ieiunium est omnis uoluntaria corporis castigatio, in ultionem peccati propter Deum assumpta. Oratio ergo, ieiunium, et eleemosyna efficacissima sunt, et potentia ad placandum Deum. Felix ille debitor et sapiens, qui tam magna redimit tam paruo pretio. Hec sunt tria illa Magorum munera; aurum eleemosyne, thus orationis, myrrha ieiunii; semper ad templum Dominici corporis, quod nos sumus, deferenda: quia hec semper a fidelibus actitanda sunt. Sed uidete, fratres, ne seducamini, presentantes hec munera sine pace et sanctimonia: qui  sunt illi duo usus celeberrimi, de quibus prius locuti sumus: et ad quos specialiter nostra domus dedicata est a Filio uirginis acceptati. Nullo enim pretio possunt peccata redimi, nec ipso Christi sanguine, nisi relinquantur. Nam ut ait Salomon: Non acquiescet cuiusquam precibus, nec suscipiet pro redemptione dona plurima . Et Iob: Non credat frustra errore deceptus, quod aliquo pretio redimendus sit . Unde Gregorius: Quia ita eleemosynam tribuit, ut culpam non dimittat, animam non redimit, quam a uitiis non compescit. Ieiunare quoque a cibo, nisi ieiunetur et a uitio, nichil omnino prodest, iuxta illud Isaie: Quare ieiunauimus, et non aspexisti, humiliauimus animas nostras, et nescisti?  Audite quare: Quia  in die ieiunii uestri inuenitur uestra uoluntas. Ecce ad lites et contentiones ieiunatis: et percutitis pugno impie . Nonne hoc est ieiunium quod elegi? Dissolue colligationes iniquitatis, solue fasciculos deprimentes . Ecce hic aperte dicit, quod nec corporis castigatio, nec eleemosyne largitio aliquid prodest; nisi prius peccata relinquantur. Quisquis ergo a peccato non abstinens, in ieiunio, uel eleemosyna, uel oratione confidit; similis est Iudeis, qui in uerbis mendacii confidebant, dicentes: Templum Domini, templum Domini, templum Domini est . Hoc dicebant illi uane confidentes in externo ornatu parietum, in inani strepitu uerbosarum orationum, in legali ritu sacrificiorum: quasi dicerent prophetis: Frustra nobis uaticinamini,  templum istud destruendum esse: non enim destruetur, quia templum Domini sanctum est, in quo tante fiunt quotidie orationes a populo; non destruetur, quia templum Domini est etiam gentilibus reuerendum, et solum est, in quo quotidie offeruntur sacrificia.


Reliqua huius sermonis desunt, pauca ut apparet.



SERMO XXuIII. DE POTESTATE ET PROBITATE ECCLESIAE.

Graue iugum super filios Adam, grauem miseriam conditionis humane recognoscens Apostolus humiliter in seipso, et deplorans eam: Scio, inquit, quod non habitat in me, hoc est in carne mea, bonum. uelle enim adiacet mihi, perficere autem bonum non inuenio  . Et paulo post: Mente seruio legi Dei, carne autem legi peccati . Et infra: Sapientia carnis inimica est Deo; legi enim Dei non est subiecta, nec enim potest . Hic queritur, quare non potest? Respondeo, quia originaliter in Adam maledicta est: Maledicta terra in opere tuo , ait Deus ad Adam. Hec maledictio terre, fuit etiam maledictio carnis humane, que de terra sumpta est, in omni posteritate Ade. Quam maledictionem inflixit ei Deus misericors et iustus, misericorditer et iuste; ut dum caro concupisceret aduersus spiritum, eumdem spiritum erudiret ad bellum. Propter hoc enim bellum ingemiscebat Apostolus, dicens: Infelix ego homo, quis me liberabit de corpore mortis huius?  Ac si apertius  dicat: Donec exeam de corpore mortis huius, non sum inuenturus a labore requiem; quia nec habiturus cum carne mea pacem. Si ergo terra nostra per prime transgressionis humiliande superbiam, cum simus inutiles, illam operantibus tantum spinas et tribulos germinare non cessat; quid, putatis, factura est, si per negligentiam nostram inculta remanserit, et eam non fuerimus operati? Plane quod ait Salomon: Per agrum hominis pigri transiui, et per uineam uiri stulti; et ecce totum repleuerant urtica, operuerant superficiem eius spine . Urtica dicitur ab urendo, iuxta illud:

Hortos talpa fodit, digitos urtica perurit.
Urtice sunt prurientia carnis desideria, que dum corporales delicias sensibus contrectant corporis,  et ad blandos uoluptatis aculeos male fornicantem carnis pruriginem scalpendo, quasi mentis humane digitos urticarum mole suarum superflua contrectatione perurit. Huic pruritui optime satisfecit noster ille gratia Benedictus et nomine, qui inflammante diabolo, noua et insolita carnis prurigine a suis cogitationibus scalpente, maluit carnem suam spinis et uepribus, quam animam carnis delectationibus ulcerari. Spine sunt mundanarum curarum pungentes sollicitudines huius mundi, que pungunt et lacerant, discerpunt et cruentant.

Sed miseri, quorum sensus ad amorem obdulcantur, punctiones suas non sentiunt: et ideo cruentari non dolent, sed sub sentibus esse delicias computant; et semen uerbi Dei in suis cordibus suffocant;  sterilem pascunt, et uidue non benefaciunt: et sic in carne sua seminantes spinas modo seminant, ignem in iudicio collecturi. Ecce qualis est fructus terre, que non colitur, sed deserta in desertum redigitur. Ad hoc periculum de terra Ecclesie submouendum, magnus ille Pater familias mane seculi usque ad nostrum uespere non cessat mittere operarios in uineam suam, qui spinas et uepres in eis succrescentes, mox ut oriri ceperint, radicitus amputare festinent. Hoc est enim, quod Ieremie dicitur, in persona omnium cultorum uinee Domini: Ecce constitui te hodie super gentes et regna, ut euellas, et destruas, et disperdas, et edifices, et plantes . Omnis prelatus ecclesiasticus  super gentes et regna a Domino constituitur; quia multitudini secularium, et potestati regum ac principum a Domino prefertur. Sic enim Dominus ab initio ordinauit, ut omnis dignitas secularis, et mundana potestas ecclesiastice dignitati subiecta sit, et ab ea tanquam a superiore inferior, et a potiore indignior regatur. Maior est enim qui benedicit, quam qui benedicitur; quia qui benedicit, uicem Creatoris obtinet, qui in principio mundi creaturis animantibus benedixit, dicens: Crescite et multiplicamini . Non benedicitur autem sacerdos a principe, sed princeps a sacerdote: sicut summus sacerdos Dei Melchisedech summum patriarcham Abraham, uirum sanctissimum benedixit. Denique non solum apud Iudeos et Christianos, sed apud  ethnicos id moris et iuris semper legitur exstitisse, ut cunctis honorum gradibus summum sacerdotium preferretur. Augustus Cesar, imperatorum maximus, tandiu sacrorum pontificibus subiectus fuit, donec ipse a senatu uestalis pontifex creatus fuit; ne quis illo honoratior haberetur. Plutarchus philosophus, Traiani principis institutor et doctor, dicit rempublicam esse uelut quoddam corpus diuini muneris beneficio animatum, quod summe motu equitatis agitur, et rationis moderamine gubernatur. Caput huius corporis princeps est. Qui autem diuino cultui et religioni presunt, tanquam eiusdem corporis anima suscipiendi et honorandi sunt. Hinc manifeste colligitur, quod quantum precellit anima corpori, tantum sacerdos regi. Audiant igitur reges  terre, et mundi principes, et omnes seculi potestates; et equis auribus audiant, quod sic ordinauit Dominus, ut illis presideant sacerdotes: Ecce, inquit, constitui te hodie super gentes et regna. Audiant autem sacerdotes et prelati, ad quod constituti sint: ut euellas et destruas, etc. Ut euellas malum quod radicatum est; destruas malum quod iam constructum est; disperdas malum quod iam aggregatum est; dissipes malum quod fortiter munitum est. Radicatio pertinet ad uoluptatis propositum, constructio ad operis effectum, congregatio ad consuetudinis usum, munitio ad obstinationis duritiam defendentem peccatum suum, uel de eo gloriantem, uel alios corrumpentem per exemplum. Ait ergo:  Constitui te, ut euellas uitium, quod iam radices fixit; et destruas quod mali operis perpetratio iam construxit, et disperdas quod per prauam consuetudinem iam inoleuit. Mala uoluntas bona uoluntate euellitur, malum opus opere homo destruitur, mala consuetudo bona consuetudine superatur et disperditur, mala uitiorum pertinacia bona uirtutis perseuerantia dissipatur. Doce igitur et predica, quod mala male radicata euellit contritio, male constructa destruit confessio, male congregata disperdit satisfactio, male munita dissipat perseuerantie fortitudo. He sunt quatuor partes penitentie, sine quibus non fit reuersio de malo ad bonum, de diabolo ad Deum. Et fortassis hec sunt quatuor Reuertere, quibus reuocatur Sunamitis in Cantico canticorum  . Primo enim reuertimur ad cor per considerationem et contritionem, quasi de agresti quodam loco, et de eremi solitudine ad domum, quam Iacob uir simplex dicitur habitasse. Secundo reuertimur de corde ad os per confessionem, quasi de domo ad templum, ut ibi confiteamur Deo, benedicamus Dominum, et gloriam demus ei, nosmetipsos accusando, et eum iustificando; quia scriptum est: Et in templo eius omnes dicent gloriam . Item: Ore confessio fit ad salutem . Os meum annuntiabit iustitiam tuam . Tertio reuertimur de ore ad corpus, de sermone ad opus per satisfactionem, quasi de templo ad agrum; ut quod ore promisimus, opere  compleamus, et reddamus uota nostra, que distinxerunt labia nostra . De hoc agro scriptum est: Diligenter exerce agrum tuum, ut postea edifices domum tuam . uel quasi de templo ad bellum, ut contra carnis uitia fortiter pugnemus. Unde: Ascendere feci fetorem castrorum uestrorum in nares uestras, et non estis reuersi ad me . Fetor castrorum est fetor corporum in luxuria nutritorum, et infamia criminosorum. Quarto reuertimur de corpore ad mortem, per satisfactionis et cautele perseuerantiam, quasi de labore ad requiem, de opere ad mercedem, de bello ad pacem, de castris ad ciuitatem.

De prima reuersione scriptum est: Redite, preuaricatores, ad cor . De secunda in Euangelio:  Reuersus dixit: Surgam, et ibo ad patrem meum; et dicam ei: Pater, peccaui in celum et coram te . De tertia: Si reuertamini et quiescatis, salui eritis . De quarta: uirgo Isrel, reuertere in ciuitates tuas . Sicut una Ecclesia, et plures Ecclesie, sic una celestis ciuitas, et plures ciuitates; propter plures sanctorum ordines. De omnibus pariter est illud: Quatuor animalia ibant, et reuertebantur in similitudinem fulguris coruscantis . Nihil uelocius fulgure coruscante. Sic sunt omnes iste reuersiones. uelox consideratio uelocem contritionem generat, uelox contritio uelocem confessionem, uelox confessio uelocem satisfactionem, uelox satisfactio uelocem perseuerantiam; que etsi fortassis longa sit in multitudine,  breuis tamen reputanda est mentis humilitate in comparatione premii sine fine percipiendi, iuxta illud: uidebantur ei pauci dies, pre amoris magnitudine . Et illud: Id quod in presenti est momentaneum et leue tribulationis nostre, supra modum in sublimitate eternum glorie pondus operabitur in nobis . Sequitur:

Ut edifices et plantes. Aedifices quidem aurum et argentum, et lapidem pretiosum multum. Naturale repereris fundamentum, animum paratum et dispositum ad bonum suscipiendum. Hec materia non timet ignem. Ligna, fenum, stipula ideo edificanda non sunt, quia per ignem transire habent, et in igne perire. Hec sunt uenialia. Mortalia enim peccata  non sunt lignum, fenum, stipula; sed plumbum, es et ferrum: et huiusmodi peccata fundamentum fidei non solum deturpant, sed etiam destrunt. Est enim duplex impietas, id est infidelitas, non credendi, et non obediendi. Unde Samuel: Quasi peccatum ariolandi est repugnare: et quasi scelus idololatrie nolle acquiescere . Et Apostolus: Qui suorum, et maxime domesticorum curam non habet, hic fidem negauit, et est infidelis deterior . Lignum hoc loco significat quamdam cordis rigiditatem, fenum carnis mollitiem, quia omnis caro fenum , stipula animi leuitatem. Lignum edificat, qui ad dimittendum rancorem animi rigidior est, ad miserendum durior, parcior ad dandum; dimittit tamen, et miseretur,  et dat, sed tardius et difficilius quam debet. Nam qui omnino dimittit, non edificat lignum, sed ferrum. Non enim uenialiter peccat, sed mortaliter. Fenum edificat, qui ad corpus castigandum pigrior est, ad fouendum pronior. Stipulam edificat, qui ad silentii grauitatem inexercitatior est, ad risum et otiosa uerba facilior et promptior. Aurum autem edificat, qui Deum et proximum perfecte diligit, cuius perfecta caritas foras timorem mittit: cuius fides probatur per tentationem sicut per ignem aurum, qui tentatus et probatus potest dicere cum beato Laurentio: Igne me examinasti, et non est inuenta in me iniquitas . Aurum quilibet edificat, cui datur sermo sapientie de diuinis ad instructionem fidei, et edificationem morum. Argentum  edificat, cui datur sermo scientie de terrenis, ad solertem prouidentiam mundanorum in utilitatem proximi. Melius autem argentum edificat, qui castitate nitet; qui casta Dei eloquia caste seruat, et caste docet; qui in laudibus Dei, in psalmis, hymnis, et canticis spiritualibus nocturnis ac diurnis officiis, cantando et psallendo se strenue exercet. Lapides pretiosi nitidi sunt et solidi. Nitor eorum puritatem conscientie significat: soliditas patientie firmitatem. Lapides igitur pretiosos edificat, qui omni custodia seruat cor suum; nec conscientie puritatem amittit in prosperis, nec patientie firmitatem in aduersis. Sed hic oritur non contemnenda questio; nam si ligna, fenum, stipula  peccata uenialia significant, sine quibus uita presens non ducitur: cur non dicuntur similiter sancti edificare ligna, fenum, stipulam, sicut ceteri; cum sine talibus uitam non ducant? Sed uerbum edificandi multitudinem uenialium significat. Non enim ex unico ligno uel stipula edificium construitur, sed ex plurimis simul adunatis. Sancti autem et perfecti, quia etiam uenialia quantum possunt cauent: ideo non contrahunt ex illis tantam multitudinem, ut edificium possit appellari. Item iusti quotidianas offensas quotidianis bonorum operum sacrificiis redimunt, et ideo de ipsis offensis edificium nullum construunt. Quia autem multa bona opera congregant, ideo aurum, argentum et lapides pretiosos edificant. Aedifices, inquit, et plantes: in terra  scilicet cordis et corporis parata, purgata, et impinguata. Ibi planta fidei, germina et plantaria uirtutum, ut sit in domo Domini hortus deliciarum in suaui iucunditate communiter uiuentium; hortus nucum in duritia et austeritate penitentium; hortus aromatum in feruenti cogitatione Deum amantium: lilium conuallium in nitenti castitate humilium: paradisus pomorum omnium in dulcedine spiritus eterna prelibantium, et spirantium bone opinionis odorem. Sicut enim plantauit Deus paradisum uoluptatis ab initio, in quo posuit hominem, qui ibi habitaret et deliciaretur: sic homo in se debet plantare hortum uoluptatis, in quo Deus tanquam in deliciis assidue uersetur. Sic enim ait: Delicie mee esse cum filiis hominum . Et  in Apocalypsi  dicitur pulsare ostium, ut intreat et cenet cum homine. Quid est autem, quod pro deliciis ducit habitare nobiscum? Audi Zacariam: Quid bonum eius, quid pulchrum eius, nisi frumentum electorum, et uinum germinans uirgines? . Frumentum electorum Christus est, qui se frumentum appellat: uinum germinans uirgines Spiritus sanctus: qui germinat uirgines, cum infundit cordibus amorem castitatis, sanctimonie et puritatis. Frumentum dicitur a fruendo. Quomodo autem electi fruuntur Christo? Per caritatem fraternitatis: si eam sibi inuicem casto impendant amore. Nec enim possunt frui frumento, nisi fruendo et hoc uino, quod de Christo uite procedit. Cum uenerit, inquit, Paraclitus, quem ego  mittam uobis a Patre, Spiritum ueritatis, qui a Patre procedit . etc. De frumento panis conficitur: de caritate fructus panis generatur. Unde: Ego sum panis uiuus, qui de celo descendit . De celo nichil descendit mortuum, nichil insulsum, nichil insipidum. Pax sine sanctimonia panis est, sed panis mortuus, insulsus, insipidus; panis de mundo, non de celo. Non quomodo mundus dat, ego do uobis . Mundus dat pacem sine sale, non sic ego; sed dico uobis: Habete sal in uobis; et pacem habete inter uos . Non potest ergo frumentum electorum esse sine uino, quod germinat uirgines. Nam si sine illo sit, erit frumentum reproborum, non electorum. Paulus ad Philemonem: Ego te fruar in Domino . Non sic fruuntur se  inuicem, de quibus scriptum est: Magna inter molles concordia. O quam pulchra est casta generatio cum caritate! Hec est bonum Dei, hec pulchrum Dei, casta caritas, et chara castitas. Factus est in pace locus eius ; sed et in sanctimonia similiter. Deus auctor pacis et amator dicitur. Sancti eritis, quoniam ego sanctus sum . Tu autem in sancto habitas, laus Isrel . Et iterum: Deus, in sancto uia tua . Deus meus, impolluta uia eius . Nil placitum sine pace. Ideo Pacem habete, ait Apostolus, et Deus pacis et dilectionis erit uobiscum . Sed de qua pace loqueretur aperuit, quando ait: Pacem sequimini cum omnibus, et sanctimoniam, sine qua nemo  uidebit Deum . Non enim uocauit nos Deus in immunditiam, sed in sanctificationem, que est Deus, non Deus dissensionis, sed pacis. Exhibiturus est sibi Deus Ecclesiam gloriosam, non habentem maculam aut rugam flagitii aut facinoris, uel aliquid huiusmodi .

Igitur delicie Dei nil aliud sunt, quam munditia corporum, et pax animorum. Ille igitur prelatus siue predicator plantat Deo hortum uoluptatis et deliciarum, qui uerbo et exemplo pacem et sanctimoniam plantat in cordibus et corporibus auditorum. Ecce hoc est opus euangeliste; ecce quare mittuntur ad nos toties legati a latere domini pape: ut scilicet euellant et destruant, et edificent et plantent. Sed quid est, quod propheta quarta tristia, et  duo tantum leta subiungit: nisi quod quotidie iniquitatis abundante diluuio, et refrigescente magis caritate multorum, duplex labor iam necessarius est in rescindendis uitiis, quam in uirtutibus inserendis? Repleta est terra iniquitate: non est ueritas, non est misericordia, non est scientia Dei in terra: maledictum et mendacium, homicidium, et furtum, et adulterium inundauerunt, et sanguis sanguinem tetigit. Unde hoc? nisi quia iuxta petam:

Neglectis urenda filix innascitur agris. 
Non possunt autem uirtutes plantari uel inseri, nisi ubi prius uitia fuerint exstirpata. Unde Betius, De consolatione :

 Qui serere ingenuum uolet agrum
Liberat arua prius fruticibus,
Falce rubos filicemque resecat, etc.
Nonne hoc et Scriptura? Declina a malo, et fac bonum . Et iterum: Quiescite agere peruerse, discite bene facere . Sint lumbi uestri precincti, et lucerne ardentes in manibus uestris . Qui diligitis Dominum, odite malum ; id est ab hoc gradu dilectionis incipite. Primus enim gradus dilectionis Dei est odium peccati; qui gradus in tres partes diuiditur: in penitentiam peccati preteriti, in eradicationem presentis, id est renascentis, in declinationem futuri. Horum autem omnium nichil potest fieri sine sarculo discipline, de quo dicit Isaias: Omnes montes, qui in sarculo sarrientur, non ueniet illuc terror spinarum  et ueprium . Sarculus iste disciplina est: ad quam pulchre nos inuitat Paulus: In disciplina, inquit, perseuerate. Tanquam filiis uobis offert se Deus. Quis est autem filius, quem non corripit pater? Quod si extra disciplinam estis, cuius participes facti sunt omnes; ergo adulteri et non filii estis , etc. Ex his uerbis Apostoli potest disciplina sic describi. Disciplina est paterne correptionis filialis susceptio; que consistit in duobus, in discreta et naturali dispositione presidentium, et uoluntaria et humili obedientia subiectorum. De quibus est elegans illa Plauti sententia: Duo sunt genera potestatum, unum quod iubet, alterum quod obsecundat; sic reguntur omnia. Et addit: Preclarior illa maiorum:  sed minorum sepe maior est gratia: itaque et inuidia et sumptu euitatis, sperate ab inferioribus. Ecce uir eloquentissimus obedientiam et subiectionem potestatem appellat; reuera potestas est, et maxima. Multo enim potentius est obedire et subiici, quam imperare et dominari. Tanto utique potentius, quanto difficilius est facere, quam dicere. Nihil enim dicto facilius. Ideo omnis sapiens, omnis uere Christianus magis ambire solet ad humile subiectionis obsequium, quam ad sublimem prelationis gradum; quia reuera potentiorem facit humilis subiectio, quam sublimis prelatio. Pulchre igitur nos sperare iubet ab inferioribus, ubi maior quies,  maior gratia; minor sumptus, et minor inuidia. Beatus Cyprianus disciplinam sic describit: Disciplina est ordinata morum correctio, et maior precedentium regularum obseruatio: »Hec est, inquit, tunica Christi; qui extra istam est, alienus est a corpore Christi  .« Non scindamus eam, sed sortiamur cuius sit, id est non soluamus quidquam de mandatis Domini, nec de mandatis prepositorum Ecclesie ab eo constitutorum, quibus ipse dicit: Qui uos audit, me audit, et qui uos spernit, me spernit . Hinc est quod idem beatus martyr ultimum et pessimum abusionis gaudum dicit esse plebem sine disciplina. Quid est autem plebs sine disciplina, nisi plebs, que maiorum imperio regi se non patitur; sed infrenis et erronea per deuia  raptatur; cum dimissa proprie uoluntati, uelut quoddam animal agreste et indomitum, libertate noxia per campos licentie preceps et uagabunda discurrit? Unde scriptum est: uir uanus in superbiam erigitur, et quasi pullus onagri se liberum natum putat . Talis erat Durio ille tribunus plebis, quem Lucius Flaccus et collega eius censores senatu mouerunt; quod legem de cercendis sumptibus datam abrogauerat his uerbis: »Arcti freni nobis iniecti sunt, Quirites, nullomodo perpetiendum; alligati et constricti auaro uinculo seruitutis. Lex enim data est, que nos frugi esse iuberet. Abrogemus istud horride uetustatis rubigine obsitum imperium, et nobis quid opus est libertate, si uolentibus perire non licet?« O hominem mille  mortibus dignum non modo a senatus ordine, sed ab omni humano genere submouendum! Nolite, fratres, nolite, obsecro, esse de talibus. Nolite esse sine disciplina, ut filii Belial, id est absque iugo; qui iuxta Ieremiam  fregerunt iugum obedientie, et ruperunt uincula discipline, et dixerunt: Non seruiemus; quin potius, ut ait Psalmista: Apprehendite disciplinam, nequando irascatur Dominus et pereatis de uia iusta . Apprehendite disciplinam, tanquam spirituale presidium, tanquam refugium singulare. Apprehendite apprehendentem. Apprehendi te, inquit, ab extremis terre; et a longinquis eius uocaui te . Extrema terre, sunt maiora crimina; longinqua, minora. Longius a Deo  sunt qui in extremis terre, quam qui in longinquis; et plus est apprehendere, quam uocare. Apprehendimur manu, uocamur precepto, apprehendimur flagello; ubi abundauit peccatum, superabundat gratia. Quid ergo est apprehensio discipline, nisi iucundissimus complexus sapientie? Quia, inquit, uocaui, et renuistis, extendi manum meam, et non fuit qui aspiceret . Augustinus ad Docelinum: »Sapientia quos primo alligauerit, et exercitatoriis quibusdam laboribus edomuerit, soluet postea, liberatisque post donabit ad fruendum: et quos primo temporalibus nexibus erudierit, post eternis amplexibus alligabit, quo uinculo nec iucundius  nec solidius quidquam cogitari potest. Prima hec aliquantulum dura esse confiteor: illa uero ultima nec dura dixerim, quia iucundissima; nec fragilia, quia firmissima. Quid ergo, nisi quod dici non potest sed tantum credi et sperari, et amari potest? uincula uero huius mundi asperitatem habent, nunquam iucunditatem nisi falsam, certum dolorem, incertam uoluptatem; durum laborem, incertam quietem; rem plenam miserie, spem beatitudinis inanem.« Et addit: »Hisne tu inseris et manus, et collum, et pedes, cum terrenis honoribus subiugari affectas: quo non modo inuitatus, sed nec compulsus ire debuisti?« Ecce Augustinus Plauto consentiens prelationem iugum appellat, subiectionem et discipinam libertatem feliciter  ligantem. Apprehendite ergo disciplinam, id est suscipite sapientiam pulsantem ad ostium, et dicentem: Ecce ego sto ad ostium , etc. O deliciarum delicias! habere Deum socium et comitem, hospitem et conuiuam. Nolite ei auferre delicias suas: ne ipse uobis auferat uestras. Delicie eius esse uobiscum. Erit autem uobiscum, si disciplinam apprehenderitis: Disciplinam Domini, fili mi, ne abiicias; neque declines, cum ab eo corripieris: quem enim diligit Dominus corripit, et quasi pater in filio complacet sibi . O quam deliciose habitat pater cum filio! Quid sit autem apprehendere disciplinam, breuiter insinuat Apostolus dicens: Obedite prepositis uestris, et subiacete illis ,  in his, que de uobis disponunt. Ecce prepositus missus a domino papa, legatus iste nouus, qui nouum ad nos attulit discipline sarculum, nouas et multas edidit regulas preceptorum; sed de multitudine regularum nequaquam causabitur, qui spinarum suarum multitudinem resecari equanimiter patietur. Siquidem in omnibus nobis increuerunt  multa non solum superflua, sed etiam nociua, que omnia resecanda sunt, si fructum afferre uolumus; nec resecari possunt omnia unius precepti falce, sed plurium. Alioqui quid prodest, unam spinam resecare, et multas relinquere?

Quid te exempta iuuat spinis de pluribus una? 
Una sepe scintilla contempta magnum excitauit incendium. Una spina neglecta magnum aliquoties excreuit in spinetum. Unde Isaias: Succensa est quasi ignis, et succendetur in densitate saltus . Spinam et uoprem singulariter dixit, subiungit in plurali sensu de densitate saltus; aperte innuens, quod neglectus unius spine siluescit aliquoties  in condensum saltum nequitie. Igitur equo animo toleremus uitiorum nostrorum non nouam multitudinem noua preceptorum multitudine resecari. Nam ad exhibendam legato huic debitam reuerentiam, et preceptis eius obedientiam, multum nos inter cetera inducere debet ipsius modestia preceptoris. Non pompatice incedit, non sectatur auaritiam, non currit post munera, non nostra querit, sed nos. In summa non est, ut multi: id est non abit post aurum, nec sperat in thesauris pecunie: amator est iustitie, zelator animarum, pecunie contemptor, illud peticum memoriter retinens:

Aude, hospes, contemnere opes, et te quoque dignum
Finge Deo.
 Et illud Senece: »Nemo alius Deo dignior est, quam qui opes contemnit.« Nunc igitur hortor ut audiatis humiliter et deuote, que precepta uobis transmisit in salutem animarum, et obedientes sitis secundum meum consilium. Quod uobis prestare dignetur iehsu Christus Dominus noster.





HELINANDI FRIGIDI MONTIS MONACHI FLORES A uINCENTIO BELLOuACENSI COLLECTI.






MONITUM.

Flores Helinandi ad tria capita pertinent. Primum est De cognitione sui; secundum, De bono regimine principis; tertium, egressum e cenobio nouitium reuocare tentat per epistolam seu librum qui inscribi solet: De reparatione lapsi, a uincentio Bellouacensi in capita diuisum, sed a nobis hic priori forme restitutum.





PRAEFATIO uINCENTII BELLOuACENSIS.


His temporibus in territorio Beluacensi fuit Helinandus monachus Frigidimontis, uir religiosus, et facundia disertus; qui et illos uersus De morte in uulgari nostro, qui publice leguntur, tam eleganter et utiliter, ut luce clarius patet, composuit; et etiam Chronicam diligenter ab initio mundi usque ad tempus suum in maximo quodam uolumine digessit. Et hoc quidem opus dissipatum est et dispersum, ut nusquam totum reperiatur. Fertur enim quod idem Helinandus cuidam familiari suo, scilicet bone memorie domino Garino Siluanectensi episcopo, quosdam eiusdem operis quaterniones accommodauerit; sicque siue per obliuionem, siue per negligentiam, siue alia de causa penitus amiserit. De hoc tamen opere, prout inuenire potui, in hoc quoque nostro opere multa per diuersa loca inserui. Hic autem etiam quedam eiusdem operis notabilia, que nusquam sunt superius posita inserere uolui, et etiam de quibusdam aliis eius scriptis, unde flores excerpsi. Scripsit enim, ut legitur, epistolam, cuius titulus est, De reparatione lapsi, missam scilicet ad Galterum clericum, qui fuerat nouicius in ordine Cisterciensi, et canonicus in ordine Premonstratensi, et tandem quasi liberum se a uoto existimans, eo quod minime fuisset professus, rediens ad secularem uitam, duxit uxorem, nomine Rixendam. Super quibus rogatus Helinandus, a Guillelmo scilicet fratre eiusdem Galteri, socio et conclaustrali ipsius Helinandi, scripsit Epistolam ad eumdem Galterum sub eiusdem Guillelmi persona, ita ut ipsius esse uideatur. Scripsit etiam idem Helinandus sermones aliquos peroptimos. Hec sunt autem que de prefatis eius opusculis excerpsi, et in unum hic apposui.



DE COGNITIONE SUI.



CAPUT PRIMUM. Monentur uisitatores seipsos uisitare et examinare.


In Chronicis, libro uIII, errores philosophorum de ingressu animarum ad corpora, et regressu a corporibus, et de locis inferorum latius exposui, ut melius intellecti caueantur. Itaque de oraculo Apollonis, de quo Macrobius errorem suum nititur confirmare, scilicet de celo descendit gnothi seauton  , sermonem in conuentu fratrum edidisse me memini in hunc modum. Legitur in libro Iob, cap. u: uisitans speciem tuam, non peccabis. Sermo opportunus est optimus. Quid est sermo opportunus? Sermo opportunus est tempori et loco accommodatus, et persone, iuxta illud Sap.: »Nihil tam cognitum  sapientie, quam ocis et temporibus sermones aptare.« Tempus de quo loquimur, tempus uisitationis est. Locus in quo congregamur ad hoc institutus est. Persone ad quas loquimur uisitatores sunt, et uisitandi. O tu quisquis es uisitator aliorum, si temetipsum prius uisitaueris, postea uisitando proximum non peccabis, nam in teipso poteris legere quomodo aliorum debeas errata iudicare. Et reuera quid iustius, quid conuenientius, quam ut spiritales medici, qui spiritualiter infirmantes uisitant, prius seipsos uisitare audeant, et de statu suo interiore digitos discretionis interrogent, uena que pulsatiles affectionum pulsent, ne forte contingat illis nondum uisitatis et iam uisitantibus, id est, nondum  correctis, et iam alios corripientibus, audire hoc prouerbium ab infirmis submurmurantibus: Medice, cura teipsum .



CAPUT II. De illo Apollinis oraculo gnothi seauton, id est nosce teipsum.

Olim apud Delphos scriptum fuisse legitur in uetustissimo tripode Apollinis famosissimum oraculum, datum consulenti, quomodo ad beatitudinem perueniret, gnothi seauton, id est: Nosce teipsum. Huius autem sententie non est credendum Apollinem fuisse auctorem, uel inuentorem, sed potius furem. Furatus est enim eam de presenti loco. Idem est enim, noscere seipsum, quod speciem suam uisitare. Aut certe de illo loco Cantici canticorum:  Nisi cognoueris te, o pulchra inter mulieres, egredere, et abi, etc.  Hanc autem sententiam, uel potius hoc furtum Apollinis satyricus noster Iuuenalis diuinam et celestem sententiam appellat, propter summam utilitatem que in illa continetur. Ait enim:

   Illum ego iure
Despiciam, qui scit, quanto sublimior Atlas
Omnibus in Libya sit montibus, hic tamen idem
Ignoret quantum ferrata distet ab arca
Sacculus: e celo descendit, . 
Quod est dicere: Stulta scientia est, et insipiens sapientia superuacua noscere, necessariis ignoratis. Quid enim prodest homini scire metiri mundum, et nescire seipsum? et absque hac scientia  nichil mortalibus est utile, nichil hominibus salutare. Hec in primis necessaria est, et si sola sit sufficit. Docet enim hominem timere Deum, cauere peccatum, diligere proximum, et terrena despicere, et amare celestia. Dico enim mendacissimum spiritum hoc respondisse, non docendi studio, sed fallendi animo. Sic enim putauit se persuadere posse hominibus, ut crederent se ortos ex deorum genere, quos fuisse homines audiebant, ut ita prouocarent illos ad contentionem mutuam, et ambitionem honoris, dominandique libidinem sub uelamine libertatis. Denique sapientes Grecie de hoc oraculo consulti a regibus, nichil aliud respondebant, nisi quod homini cognoscendum  erat se esse de genere deorum. Hinc et Macrobius super somnium Scipionis animas dicit de celo lapsas in corpora, et hanc esse anime perfectam sapientiam, dum corpore utitur, si unde orta sit, recognoscat. Sic enim putat eam uirtutes ipsas conscientia nobilitatis induere, quibus post corpus euecta, eo unde descenderat reportetur. Sed hec expositio omnem peccandi licentiam uulgo suggerebat secundum ciuilem theologiam: quando illos uidebantur imitari, quorum infinita flagitia et facinora representari in theatris audiebant. Ceterum demones plerumque proferunt ueritatem, et bene consulunt hominibus, non sponte, sed inuiti, necessitate coacti: uidelicet optantibus superioribus, sanctorum scilicet, uel angelorum,  uel Dei: sicut legimus de illo demones in demoniaco habitante, quem beata Brigida interrogauit dicens: Dic mihi uerbum Domini. Cui demon per obsessum continuo respondit, audiente populo: Brigida, time Deum, et timeberis ab omnibus. Ama Deum, et amaberis ab omnibus. Nunquid diabolus timoris et amoris Dei potest fieri uoluntarius predicator? Sed coactus hec dicebat, et inuitus. Similiter quoties in Euangeliis et sanctorum legendis legitur diabolum aliquod uerbum protulisse salutis, coactus hoc fecisse credendus est. Nec solum in Scripturis sanctis, sed etiam in historiis gentium leguntur talia. Sic ergo credendum est Apollinem respondisse, non sponte, sed inuite, quod sciebat hominibus futurum utile: aut certe sponte protulisse  dictum ambiguum, quod non putabat in bonam partem, id est in argumentum humilitatis accipiendum.



CAPUT III. De cognitione exterioris hominis.

Sed etiam uideamus utilitatem sermonis prophetici, et uere diuini, et non Delphici. uisitans, inquit, speciem tuam, non peccabis . Duplex est enim hominis species: quia duplex est ipse homo, iuxta testimonium Apostoli dicentis: Etsi is qui foris est noster homo corrumpatur, tamen is qui intus est renouatur de die in diem . Exterior enim homo corpus, interior uero animus est. In exteriori autem specie quatuor uisitanda  sunt, id est frequentius meditanda; uilitas scilicet materie, dignitas forme, penalitas uite, necessitas ruine. De prima est illud: Formauit Deus hominem de limo terre . De secunda est illud:

Pronaque cum spectant animalia cetera terram,
Os homini sublime dedit: celumque tueri
Iussit, et erectos ad sidera tollere uultus. 
De tertia: Homo ad laborem nascitur . De quarta: Puluis es, et in puluerem reuerteris . Hinc est illud distichum:

Unde superbit homo, cuius conceptio culpa,
   Nasci pena, labor uita, necesse mori?
Que latius explicat satyricus Persius dicens:

 Discite, o miseri, et causas cognoscite rerum.
Quid sumus, et quidnam uicturi gignimur, ordo
Quis datus, aut mete quam mollis flexus, et unde.
Hec autem consideratio quadripertitum parit fructum: uilitatem sui, et desiderium celestis regni, caritatem proximi, timorem iudicii. Primum de uilitate materie procedit, secundum de dignitate forme, tertium de penalitate uite, quartum de necessitate ruine. Homo siquidem natus de muliere, breui uiuens tempore, repletur multis miseriis , et corporis et anime. Idcirco oculos ad celum erectos habemus, ut contempta terra celum desideremus, et ut Deum pre omnibus diligamus, qui nos in tam eleganti forma composuit: et inter cetera etiam animalia sic humanam speciem nobilitauit.  Idcirco Plato egit nature gratias, quod homo natus esset. Erant aliquando fratres simul in auditorio colloquentes: cumque quidam ad socios diceret, se nichil aspicere, unde non edificaretur  , quidam satis promptus ad loquendum respondit: Quid tibi, queso, confert edificationis uisio bufonis? Et ille statim inquit: Certe multum: quia cum nichil meruissem, quare me Deus magis formaret hominem quam bufonem: quotiescunque bufonem uideo, hoc beneficium Dei gratuitum ad mentem refero, et ei gratias ago, quod mihi nichil merito tam exsecrabilem formam non tribuit, sed speciem pulcherrimam, et figuram regiam mihi dedit. Deinde hoc mihi confert bufonis uisio, quod quoties uideo eum forma tam horridum, natura  tam seuum, gressu tam pigrum, ueneno tam noxium, homini tam inimicum; ualde formido, ne assimilatus illi in moribus, pectore et uentre repens, aliquando, quod auertat a me Deus! tradar huiusmodi pessimis uermibus deuorandus; non his terrenis, qui cito conteruntur, sed his terribilibus in gehenna, et de gehenna uiuentibus, qui nunquam moriuntur. Hoc sapientissimo fratris responso confusus obiurgator obticuit. Sola igitur humane forme dignitas, ut cetera in hominem diuina beneficia taceantur, magna est in nobis diuine dilectionis occasio: penalitas autem uite, que omnibus communis est, magnam causam continet fraterne caritatis. Nam, ut diserte ait quidam, cum calamitas  sit querela, et felicitas sit superbia, nisi mutuo miseri essemus, olim alius alii esset fastidio. Stultissimus autem est, cui mortis necessitas timorem iudicii non infert, cum scriptum sit: Statutum est hominibus semel mori: post hoc autem iudicium . Hec de exteriori specie dicta sunt: nunc de interiori uideamus.



CAPUT Iu. De cognitione interioris hominis, quantum ad speciem naturalem.

Interioris autem hominis species duplex est, naturalis scilicet et arbitraria. Naturalis generalis est omnium: arbitraria propria singulorum. Naturalis attenditur secundum conditionem, arbitraria secundum uoluntatem. In naturali quatuor attendenda  sunt; quod anima rationalis est, quod immortalis, quod inuisibilis, quod illocalis. Prima consideratio hominem prohibet a luxuria, secunda ab auaritia, tertia a iactantia, quarta ab inuidia, et a qualibet fratris iniuria. Inter omnia monstra huius mundi nichil mihi uidetur esse monstruosius, quam quod in quibusdam humanis corporibus brutos uidemus animos, et affectus precellere bestiales. Aristoteles enim et Salustius homines gule et libidini deditos, non inter homines, sed inter animalia censent numerandos. Quid hic dicunt homines Christiani nomine, et uita iumentini, qui in suo stercore computrescunt? Rationis autem triplex  officium est, discernere, reprobare, eligere. Discernere inter contraria, reprobare peiora, eligere meliora. Primum officium naturaliter habent demones, secundo et tertio priuantur, non naturaliter quidem sed uoluntarie. Ideo demonibus, non hominibus connumerandi sunt, qui scienter eligentes mala, et respuentes bona, illo se prophetico pallio maledictionis obuoluunt. ue, qui dicunt malum bonum, et conuerso , etc. Secunda consideratio, ut supra diximus, nos abstinere docet ab auaritia. Nihil enim longius a ratione, quam hominem, qui animo immortalis est, eodem animo mortalia immortaliter concupiscere, cum omnino necesse sit concupita in proximo a concupiscente relinqui. Tertia enim consideratio persuadere nobis  debet, fugiendum esse iactantiam, et omnem elationem, et laudis amorem. Nam quod animus noster inuisibilis est, magno argumento nobis est, omnia recte facta uel dicta nobis inuisibiliter, quantum in nobis est, et in abscondito esse facienda uel dicenda: ut Pater noster qui uidet in abscondito, reddat nobis. Alioquin grandis reuera abusio est, et fere magicis adequanda uestigiis, auctorem absconditum et inuisibilem in suis recte factis uel dictis per iactantie uitium ad humanos oculos foras expompari. Huic uitio efficacissimum et celerrimum remedium est, si mens nostra frequentius uisitet mala sua, quam bona. Quarta uero uisitatio, id est consideratio interioris hominis, scilicet  quomodo anima illocaliter totum corpus uegetet, seque singulis illius partibus totam donet, nullam a sentiendi munere relinquens expertem; nonne mirabilis quedam est ad fraternam inuitatio et persuasio caritatem? Sic enim Apostolus pulcherrimo demonstrauit exemplo, omne corpus quantalibet congregatione uno et eodem spiritu debere uegetari, cum dixit: Si patitur membrum, compatiuntur omnia , etc. Quid hic dicent detractores et inuidi: qui omnem fratris honorem, suam inhonorationem reputant, sue demptum existimantes glorie, quidquid cesserit aliene: cum potius a contrario existimare debuerant sue glorie additum, quidquid aliene cessisset? Quid, inquit Moyses, emularis pro me? Quis det  ut omnes prophetent . O infelicissimos omnium mortalium, qui de sola proximorum prosperantur miseria, et quibus sola fratrum prosperitas aduersatur! Hic est ille oculus nequam, et ut Esopo uel Aniano credas, uidebis qui sibi alterum oculum uelit erui, dum proximus eius priuetur utroque.



CAPUT u. De cognitione eiusdem hominis quantum ad speciem arbitrariam.

Hec de naturali specie interioris hominis diximus, nunc de alia quam uocabimus arbitrariam, uideamus. Hec siquidem species in hominis arbitrio  constituitur, idcirco et arbitraria nuncupatur, quia scilicet, ut superius dictum est, secundum arbitrii uoluntatem attenditur. Itaque pulchritudo huius consistit in duobus: uidelicet in uolendo quod Deum uelle scimus; et in nolendo quod ipsum nolle non dubitamus. Nam, ut ait quidam sanctus, uoluntas Dei regula est, ad quam utique uoluntatem nostram corrigere ac regere debeamus. Denique pulchritudo anime sanctitas est; sanctitas autem est affectio sancta, et in sancto proposito constans ac firma; hec autem gemina, uidelicet odium et amor sanctus: odium mali, et desiderium boni. Et malum quidem nichil est nisi peccatum, et peccati occasio: bonum uero nichil est, nisi Deus, et Dei imitatio. Primaque duo semper  fugienda sunt, secunda uero amplectenda: in his enim duabus affectionibus consistit cordis munditia. Unde dicitur: Oculi tui, inquit, columbarum . Columba siquidem auis est ualde timorosa, et nimis amorosa. Hinc est illud pete:

. . Timidissima turba columbe. 
Duo igitur oculi columbarum nichil aliud sunt quam sanctus timor, et sanctus amor. »Hec de illo sermone nostra excerpta sufficiant, ad probandum quod Apollinis oraculum male a Macrobio, et aliis quibusdam philosophis sit intellectum  .«



CAPUT uI. De septem similitudinibus anime ad Deum: et primo de tribus primis.

 De hoc eodem oraculo epistolam quamdam olim ad Drogonem Nouiomensem canonicum scripsisse me memini, cuius partem in hoc loco inserere curaui. Cognitio hominis in eisdem consistit, in quibus et compositio: compositio autem in duobus, uel potius ex duobus, ex anima scilicet et corpore. Cognitio uero anime habetur ex suo exemplari, ad cuius imaginem et similitudinem facta est. Ut ergo conuincamus Apollinem fallacem, prius est cognoscendus Deus, quam homo. Naturaliter enim prius est idea quam idos, sigillum quam sigillatum, exemplar quam opus. Deus spiritus est, et anima similiter; Deus simplex est, et anima; Deus immortalis est, et anima; inuisibilis est Deus, inuisibilis  et anima. Deus unus est in substantia et trinus in personis; anima est una in essentia et trina in potentiis: Deus substantialiter totus est ubique; anima non quidem ubique, sed in corpore suo per singulas partes tota diffunditur: postremo Deus rationalis est uel potius ratio; anima similiter est rationalis. Ecce habes septem similitudines anime ad Deum, quarum prime sex etiam brutorum animabus conueniunt; non enim spiritus brutorum, sicut quidam mentiuntur, corporeus est, quantum sit mortalis, sed incorporeus. Sola autem septima similitudo anime appropriatur humane, omni quidem, sed non soli. uerumtamen primarum proprietatum cognitio multum ei utilitatis  affert: per hoc enim quod anima humana cognoscit se esse spiritum, cognoscere potest, et aliam uitam spirituum a uita carnis separatam. Per hoc etiam cognoscere potest, se magis secundum spiritum, quam secundum carnem debere ambulare, iuxta illud: Spiritu ambulate , etc. In hoc autem quod simplex est, demonstratur ei quod simpliciter ambulare debet, et omnem fugere simulationem. Per hoc quod immortalis est, cognoscere potest mortalia fugienda sibi gaudia, et immortalia semper appetenda: et eadem ratione mortalia non debere supplicia metui, sed immortalia.



CAPUT uII. De quatuor ultimis.

 Per hoc autem, quod inuisibilis est, cognoscere potest quod omne bonum quod agit in hoc seculo, quantum in se, debet facere in abscondito. Per hoc quod una est in substantia, scire debet quoniam ei semper retinenda est una, et eadem innocentie et iustitie forma: quia stultus ut luna mutatur.  Per hoc autem quod trina est in potentiis, innuitur ei ut singularem non appetat potestatem, sed et alius altior intellectus in hoc ternario demonstratur. Ternarius enim primus numerus est habens ligaturam. Nam binarius qui sine medio est, sine uinculo est, et ipse diuisionem significat. Ternarius autem, qui medium habet, concordie et coniunctionis est signum. Est enim primus imparium numerorum,  et primus totus impar, unde quasi totus concordia est. Nam quelibet eius pars inter duas reliquas media est. Quare non immerito significat indiuiduam Trinitatis substantiam et operationem inseparabilem, et indissolubilem caritatem. Et quoniam omnis numerus impar uinculo quodam mediationis ligatus est, per imparem numerum pacem et concordiam puto significasse uatem Mantuanum, cum dixit:

Numero Deus impare gaudet.
Quod idem est ac si diceret: Deus pacem diligit ac dilectionem, quia ipse pax et dilectio est. Igitur anima per tres suas potentias sibi tam firmiter, tam naturaliter coherentes, admonetur omnem diuisionem  et schisma fugere, et seruare unitatem spiritus in uinculo pacis. Per hoc autem quod membris omnibus se totam ex equo communicat, admonetur homo omni suo proximo, id est omni homini debitum humanitatis obsequium pro suis uiribus communicare debere, iuxta illud: Omni petenti te tribue . Postremo uero rationalis est anima, sicut et Deus, nisi quod Deus non tam rationalis dicendus est, quam etiam ipsa ratio; unde Seneca: »Deus, inquit, totus est ratio.« Per hanc autem similitudinem admonetur homo non appetenda fugere, uel fugienda non appetere; sed inter utraque rationis oculo discernere, et de discretis meliora eligere. Inutiliter enim precedit discretio inter  bonum et malum, uel bonum et melius, uel malum et peius, nisi melioris electio et peioris reprobatio subsequatur. Sic et inaniter uoluntas eligit, quod prius eligendum ratio non probauit. Electionem autem sine discretione habent iumenta, et discretionem sine electione habent demonia. Hoc est enim in infernum descendere uiuentem, id est peccare scientem, hoc est apertis oculis cadere, sicut Balaam cadebat , et ille qui dicebat:

   uideo meliora proboque,
Deteriora sequor. 
Denique sicut in Trinitate que Deus est, due persone procedunt ab una: sic in trinitate potentiarum anime irascibilitas et concupiscibilitas semper  a ratione debent procedere, ut nichil fugiat illa, nichil appetat ista, nisi quod ratio fugiendum et appetendum dictauerit. Nam sine ratione nichil aliud est ista uel illa, quam furor et insania. Igitur quod est chamus asino, frenum equo, auriga currui, domitor leoni, hoc ratio ire et amori; proinde necesse est ferri utrumque in precipitium; nisi utrique prebeat ratio ducatum. Et hec ad presens dicta sint de cognitione interioris hominis: nunc de exteriori uideamus



CAPUT uIII. De cognitione humani corporis.

Corporis humani cognitio in duobus est, in materia scilicet et forma. Complexionem autem medicis relinquo. Materia enim de luto uel de ceno  est, de celo uero forma. Unde quidam ait: De celo ista possideo . Formauit igitur Dominus Deus hominem de limo terre. Formato igitur homine iussit illius formam in celo respicere, ut sciret formatorem suum in celo habitare. Ex his autem duobus trahit homo necessitatem duplicem: de forma, ut sanctus sit; de materia, ut humilis. Licet enim forma humana inter omnes formas animalium ab ipsa mundi creatione semper excelluerit, tamen ex incarnatione uerbi, et forma hominis a Deo assumpti, longe maiorem dignitatis excellentiam acquisiuit. Neque enim frustra istam caritatem, qua dilexit nos Deus, nimiam appellauit Apostolus, sed pro certo intellexit, quod tantum  beneficium sicut nulla mundane iustitie magnitudo promereri poterat, sic nulla estimare ponderatio uel estimatio ponderare. Melius enim estimat deuotio nostra quam ratiocinatio; gratiarum actio, quam disputatio; faciliusque comparat illud paupertas spiritus, quam quilibet diuitiarum aceruus. Ante incarnationem uerbi similis erat Deo sola forma interior, sed ab incarnatione uerbi facta est forma Dei, ipsa quoque hominis forma exterior. Igitur ad omnem serpentis suggestionem cogitare debemus huius forme duplicis unicam dignitatem: et mox pudebit nos uel turpe aliquid cogitasse. Dignior est enim forma utraque, ut tam turpi uesti conformetur. Sane uero de utraque dici potest, imo etiam dici debet, uerbum illud egregium:

 Non faciat mores tam bona forma malos.
Alioquin quid passurum putas supplicii, qui dehonestauerit formam Dei? Potest autem humani corporis cognitio alia colligi ratione. Tria quippe in humano corpore consideranda sunt: origo sordida, uita misera, mors necessaria, id est necessitate contingens. Homo enim noster exterior de immundo semine conceptus est, ad laborem natus, uelit nolit moriturus. Clamat nobis certissima mors, et hora mortis incertissima, mortem semper ad omnium pendere oculos, et ideo semper habendam ab omnibus pre oculis, semperque meditandam, sicut scriptum est in Ecclesiastico: Memorare nouissima tua, et in eternum non peccabis . In huius autem meditatione Plato et Pythagoras, et Basilius  noster Christianorum philosophus, sapientiam posuerunt.



CAPUT IX. Adhuc de miseria eiusdem.

Ad hec tria potest illa referri definitio hominis a quodam sapienti responsa querenti, quid est homo? »uile, inquit, sperma, uas stercorum, esca uermium.« uile sperma fuit in conceptu, uas stercorum est in reliquo uite cursu, esca uermium est in occasu. Ego autem dico, quod non solum post mortem, sed etiam ante mortem esca uermium est omnis homo. Quamuis enim uestem mutet et remutet, non tamen omnimodis carere potest morsibus tinearum, uel pulicum, aut huiusmodi. Quid autem profuit Neroni, quod nullam uestem bis induit,  aut Hilarioni quid obfuit, quod cilicium non mutauit? Locus iste fabulam exposcit. Audi ergo non fabulam, sed rem gestam de tuo Helinando. Philippus episcopus Beluacensis apud nos aliquando hospitatus est, non ut quidam, deuorationis causa, sed deuotionis. Iam enim ordinis nostri communis hospitalitas plures inuenit, qui eam deuorent; quam singularis sanctitas, qui eam honorent. Precepit autem mihi prefatus episcopus, ut eum facerem missam matutinalem audire. Ad quem cum dic crastina prima iam cantata uenissem, inueni eum adhuc dormientem, et nemo uel de familia, uel de suis familiaribus eum excitare presumebat. Ego autem accessi propius, et excitaui eum quasi iocando  dicens: Iamdiu est quod passeres surrexerunt ad benedicendum Domino, et adhuc nostri pontifices stertunt in cubili suo. Ad quam uocem expergefactus ille et confusus, indignatus aduersum me, quod tam libere eum arguissem, substomachans ait: uade hinc, miser, et interfice pediculos tuos. Ego autem motum illius conuertens in iocum, continuo respondi: uide tu, pater, ne interficiant te uermes tui, ego enim iam uermes meos interfeci. Scito ergo hanc esse differentiam inter uermes diuitum, et uermes pauperum; quod uermes diuitum diuites occidunt, uermes autem pauperum a pauperibus occiduntur. Lege Machabeorum, et Iosephi, et Actuum apostolorum historias, et inuenies reges potentissimos Antiochum, et Herodem  Agrippam a uermibus consumptos. Qua ratione simul et auctoritate oppressus, ille statim obmutuit.



CAPUT X. Adhuc de cognitione hominis, et animabus post mortem apparentibus.

Sed et de cognitione hominis hec ad presens dicta sufficiant. Que tibi, frater, ideo descripsi, ne putares ueram cognitionem hominis haberi posse ex subdola spiritus immundi sententia, sed de sola Spiritus sancti doctrina salutari. Si autem de eadem cognitione perfectiorem tractatum cupis agnoscere, lege Moralia beati Gregorii de ipso sancti Spiritus ore profusa, teste Petro Diacono, qui columbam uidit ad aurem beati Gregorii uerba que scriberet  suggerentem. Lege quoque pulcherrimum librum B. Bernardi De consideratione ad Eugenium papam, ex cuius nobilissimo stylo, et sententiis fere plusquam humanis poteris agnoscere, non solum quid sit homo, sed etiam quid sit Deus; poterisque intelligere auctorem huius libri sapientiorem fuisse ipso Apolline, eloquentiorem Demosthene, subtiliorem Aristotele, moraliorem Socrate, discretiorem Platone. Hec dicta sunt pro eo quod Macrobius ad probandum animas e celo lapsas inducit auctoritatem responsi Delphici gnothi seauton. Et hanc esse hominis agnitionem sui dicit. Sed exordia prima respexit, ut conscientia nobilis sue originis uirtutes induat, quibus eo unde descenderat reascendat. Eodem loco accipienda est uirgilii auctoritas de  heroibus, quos apud inferos relegauit, quos dicit nosce solum suum, et sua sidera: qui etiam res leuiores, quas uiui exercuerant, eos post mortem exercere testatur dicens:

   Que gratia currum,
Armorumque fuit uiuis, que cura nitentes
Pascere equos, eadem sequitur tellure repostos.
Hec autem falsitas opinionis, uel opinio falsitatis, inde, nisi fallor, sumpsit initium, quod anime defunctorum suorum peccatorum penas lugentes multis apparere solent in eo habitu, in quo prius uixerant: id est rustici in rusticano, milites in militari, sicut uulgus asserere solet de familia Hellequini, de qua Henricus Aurelianensis episcopus  nostri Beluacensis episcopi frater referre solebat rem ualde mirabilem, quam ipse audierat ab illo qui uiderat, scilicet Ioanne Aurelianensis Ecclesie canonico. Dicebat enim Ioannes iste loquens de hac re ad prefatum episcopum:



CAPUT XI. Exemplum ad hec de familia Hellequini.

Burchardus archidiaconus, cognomento de Pisaco, iturus erat Romam. Rogauit autem me, ut quemdam clericum Natalem nomine, domus mee economum, ei socium darem, tantulus erat in rei familiaris custodia, bonus dispensator, et prudens, et fidelis, quod rarissime in dispensatoribus inuenitur. uolebat ergo Burchardus hunc habere socium itineris sui, non tam ideo quod cum diligeret, quam quia  pecunie sue, ut auarissimus, ualde timeret. Ego autem tam nobili persone, et archidiacono meo non potui negare. Precepi ergo Natali clerico, ut cum eo iret, et ei tanquam mihi, in omnibus obediret: quod ille inuitus annuit, timens mores Burchardi, cuius auaritiam non ignorabat. Inieramus autem ego et Natalis fedus quoddam secretissimum quod uter e duobus nobis prius moreretur, intra 30 dies, si posset ad socium suum rediret, nichil ei apparitione sua terroris incutiens, sed blande illum commonefaciens, et de statu suo certificans. Cum autem iam prope Romam essent, accidit quadam die ut prefatus Burchardus cum Natali clerico rationem poneret de quotidianis expensis, et de magna summa minutatim singulos nummos, et obolos exigeret,  quo et in quos usus abissent. Natalis autem qui tam minutas rationes reddere mihi non consueuerat, quippe cui ego tanquam mihi credebam, iratus aduersus uirum nobilem sordidissime prouidentie, cum in reddenda ratione deficeret, se  demonibus commendauit. Eodem autem die cum quamdam aquam transuadarent idem Burchardus et Natalis, idem Natalis submersus est. Sequenti uero nocte proxima cum in lecto meo quiescerem uigilans, et coram me lumen fulgeret in lampade, quia semper nocte consueui tenebras horrescere, ecce Natalis clericus ante me astitit, cappa indutus pluuiali, sicut mihi uidebatur, pulcherrima, coloris plumbei. Ego autem nichil omnino territus, et eum optime recognoscens,  cepi quasi gratulans de tam maturo eius redditu transalpino ei dicere: Natalis, bene ueneritis: nunquid iam rediit archidiaconus? Non, inquit, domine, sed ego solus redii iuxta constitutum. Mortuus enim sum. Nolite ergo timere, ego nullum timorem uobis inferam; sed precor, ut succurratis mihi; ego enim in magnis tormentis sum. Cur, inquam? Satis enim honeste uixistis apud me. Domine, inquit, uerum est. Bene quidem mihi esset, nisi hodie subita preuentus ira, me demonibus commendassem. Rogo autem uos, ut quoscunque poteritis, moneatis, ut hoc nunquam faciant. Qui enim se commendat demonibus, dat eis potestatem super se, sicut ego miserrimus feci: unde potestatem habuerunt, ut  me statim submergerent, et propter hoc solum torqueor. Nam bene confessus eram de omnibus peccatis meis, et in nullum recideram. Tunc ego: Quomodo tam pulchram cappam habetis, si in tormentis estis? Domine, inquit, hec cappa, que tam pulchra uobis uidetur, ponderosior et grauior est mihi, quam turris Parmensis, si mihi superposita esset. Pulchritudo autem ista spes est uenie quam habeo propter confessionem, quam feci: si tamen mihi succurratur. Cui ego: Certe, inquam, ego uobis succurram, quantuncunque potero; sed obsecro ut dicatis mihi, si uos estis deputati in illa militia quam dicunt Hellequini. Et ille: Non, domine. Illa militia iam non uadit, sed nuper ire desiit, quia penitentiam suam peregit. Corrupte autem dictus est a  uulgo Hellequinus, pro Karlequinus. Fuit enim Carolus quintus, qui peccatorum suorum longam egit penitentiam, et nuper tandem per intercessionem beati Dionysii liberatus est; sed rogo uos ut misereamini mei; et hoc dicens cum fletu, euanuit.



CAPUT XII. Iterum aliud exemplum ad idem.

Hec idcirco dixi, ut per hoc elucescat, unde sumpsit exordium uirgilianus error de animabus defunctorum, quos heroas appellat, dicens eos habere eamdem curam equorum, et curruum, et armorum post mortem, quam habuerant dum uiuebant. De qua re certissimum referebat exemplum patruus meus Hellebaudus, Henrici quondam Remensis  archiepiscopi cubicularius. Dicebat enim: Dominus meus archiepiscopus mittebat me apud Attrebatum. Cum autem circa meridiem apud quoddam nemus appropinquassemus, ego et famulus meus, qui me precedebat celerius equitans, ut mihi pararet hospitium, audiuit ille tumultum magnum in nemore, quasi multiplices et uarios equorum fremitus, armorum sonitus, et uelut uoces multitudinis impetu proruentis in bellum. Expauefactus ergo ipse et equus eius continuo reuersus est ad me. A quo cum quererem, quare reuerteretur, respondit: Equus meus non fuste nec calcaribus etiam cogi potest, ut procedat. Et ego etiam ipse adeo territus sum, ut omnino procedere non audeam. Mira enim uidi et audiui. Nemus enim  istud defunctorum animabus et demonibus plenum est. Audiui autem illos clamare et dicere: Iam habemus prepositum de Arca: in proximo autem habebimus archiepiscopum Remensem. Ad quod ego respondi: Signum crucis nostris frontibus imprimamus, et securi procedamus. Cum ergo processissem, et ad nemus peruenissem, iam umbre processerant, et tamen uoces quasdam confusas audiui, et fragores armorum, et equorum fremitus; sed nec umbras uidere, nec uoces intelligere potui. Cum autem redissemus, iam archiepiscopum inuenimus in extremis, nec post has uoces 15 diebus superuixit. Unde coniicitur, eum ab illis spiritibus raptum, a quibus auditum fuerat rapiendum. Hinc apparet, quales equi sint illi, super quos aliquando  defunctorum anime uidentur equitare. Sunt enim demones se in equos transformantes, quorum sessores sunt anime miserrime peccatis onerate, tanquam armis quibusdam et clypeis onustate . Iuxta illud propheticum: Descenderunt in infernum cum armis suis , id est cum membris suis, que fecerunt arma iniquitatis peccato, nolentes ea facere arma iustitie Deo. Certum est autem equum animal esse superbum, et contumax, contentionis et belli cupidum, feruentem ad coitum, et in libidine prepotentem. Demones igitur in equos transformati, significant sessores suos se huiusmodi sceleribus oblectasse.



CAPUT XIII. Adhuc de eodem.


Talis equus erat ille, quem monstrauit carbonarius comiti cuidam Niuernensi. Erat enim carbonarius iste uir pauper in seculo, sed diues in Deo, religiosus et timens Deum. Ob quod etiam familiaris erat prefato comiti. Hic nocte quadam cum uigilaret et custodiret fossam suam carbonificam incensam acriter; ecce quedam femina nuda currens apparuit, et post eam eques quidam equo nigro insidens, euaginato gladio uelociter equitans, ut fugientem apprehenderet mulierem: que dum fugiens fossam circumiret, compressa est ab eo, et perfossa gladio, et facta est quasi mortua. Quam ille proiecit in ignem et exustam rursus extraxit, et  posuit ante se super equum, et abiit. Hec autem uisio pluribus noctibus ostensa est illi. Cum ergo quadam die de huiusmodi uisione tam frequenti nimis anxius cogitaret, sic cogitabundus et tristis obuiauit comiti. Miratus comes traxit eum in partem, et secrete requisiuit ab eo, quid haberet, dicens: Si quis tibi fecit iniuriam, et malitiam aliquam intulit, ne celaueris a me, ego enim te bene uindicabo; si in egestate es, ego tibi subueniam. Qui respondit: Nihil necesse habeo, de nullo conqueror, sed hec et hec toties uidi, et utinam uos uidissetis. Certe, inquit comes ei, tecum uadam, et uidebo uisionem hanc magnam. Igitur comes confessus omnia peccata sua, mutat habitum, et assumit secum carbonarium, abiitque cum eo solus in  siluam. Et cum uigilarent circa mediam noctem, audiunt quemdam buccinantem fortiter, et signauit se per totum. Et ecce misera mulier illa accurrens nuda, sicut prius, cepit fugiens fossam circuire: quam eques ille insequens et comprehendens, gladio peremit, et in ignem proiecit, et iterum resumpsit: qua super equum ante se posita cum se fugere uellet, comes adiurauit eum in nomine Domini, ut staret, et diceret ei, quis esset, et cur hoc faceret. Tunc ille subsistens, ait: Ego sum uester ille miles, et hec est illa mulier nobilis, uxor illius militis, quem pro amore meo interfecit, ut licentius ac frequentius meo concubitu frueretur. Et in hoc peccato ambo mortui sumus: nisi quod, heu sero! in hac ipsa morte penituimus. Tale autem  nunc tormentum patitur, quod singulis noctibus a me interficitur et comburitur. Tantum enim dolorem patitur in ictu gladii, quo eam ferio, quam nullus unquam in morte sua passus est, et multo maiorem in combustione. Ad hec comes: Quis est ille equus, super quem sedes? Diabolus, inquit, quidam est, qui nos ineffabili uexatione torquet. Possetne uobis, ait, aliquis succurrere? Posset, inquit, si uos feceritis in cunctis congregationibus, que uobis subiecte sunt, orare pro nobis, et a presbyteris celebrare missas, et psalmos a clericis decantari. Talis erat equus, super quem ascendit infelix ille Matisconensis, de quo refert Petrus abbas Cluniacensis in libro Miraculorum, quod cum  die quadam solemni ille Matiscone in proprio palatio resideret, multis militibus diuersi ordinis stipatus; repente ignotus homo insidens equo per ostium palatii ingressus cunctis uidentibus et admirantibus usque ad ipsum peruenit, dicens se uelle ei colloqui, imperans ei ut surgeret, et se sequeretur. Qui inuisibili potentie non ualens resistere, surrexit et usque ad ostium domus processit: ubi equum paratum inuenit, quem iussus statim ascendit;  cuius habenas ille accipiens, qui propter illum uenerat, uelocissimo cursu per era cunctis uidentibus ferre cepit. Ille autem miserabiliter clamans, Succurrite, ciues, succurrite, totam ciuitatem commouit. Omnes autem currentem eum per era conspexerunt, quandiu naturali oculorum acie potuerunt: sicque tandem subtractus uisibus hominum, factus est eternus socius demonum.



DE BONO REGIMINE PRINCIPIS.



CAPUT XIu. De constituendo rege, et primo de moribus eius.


Eum, inquit , constitues regem, quem Dominus Deus tuus elegerit de medio fratrum tuorum. Queritur, cur Deo displicuerit populus, quando sub Samuele regem sibi desiderauerat fieri, cum hoc inueniatur permissum. Ad quod dicendum est, quod ideo displicuit, quia non precepit, ut hoc fieret, sed desiderantibus permisit hoc facere. Cumque fuerit constitutus, non multiplicabit sibi equos, quorum numerositate sit subditis onerosus. Equos multiplicare, est plures, quam necessitas exigat, uane glorie causa, uel erroris alterius congregare. Multo minus ergo licet ei multiplicare canes, aut uolucres rapaces, aut bestias truces, et quelibet portenta nature. De histrionibus autem et mimis, scurris, et lenonibus, meretricibus, et huiusmodi prodigiis hominum,  que princeps potius exterminare, quam fouere debet, non erat in lege mentio facienda. Sequitur: Nec reducet populum in Aegyptum, id est inferiores non corrumpat exemplo: quia

   Componitur orbis
Regis ad exemplum, nec sic inflectere sensus
Humanos edicta ualent, ut uita regentis.
Mobile mutatur semper cum principe uulgus.
Sequitur: Nec habebit uxores plurimas, que alliciant animam eius. Cum in aliis plures uxores esse unius licitum fuerit, ut in Abraham, et Iacob, gratia propagande prolis, et fidelem populum dilatandi; in regibus perpetuo obtinet, ut una unius sit. Multo minus igitur licet ei fornicari, uel adulterari,  uel quelibet stupra committere. Quomodo enim hec crimina puniet in aliis, eisdem subiectus? Sequitur: Nec habebit auri et argenti immensa pondera. Quid ergo hic dicunt, qui Domino prohibente aurum et argentum sibi thesaurizant; questum ex calumnia facientes, et querentes abundantiam singularem de multorum inopia, et de rapinis diuitias, beatitudinem de calamitate? Non enim habebit diuitias, quas nomine possidet alieno: et sibi priuata erant fiscalia, que publica confitetur. Non est autem mirum, si regi non licet habere priuata fiscalia, cum nec ipse suus sit, sed subditorum.



CAPUT Xu De studio eius, et sapientia.


Postquam autem, inquit , sederit in solio regni sui, describet sibi Deuteronomium legis huius in uolumine. Igitur princeps, iuris non debet esse ignarus, licet multis priuilegiis gaudeat; nec pretextu militie legem Domini permittitur ignorare. Sed et princeps Christianissimus legibus suis indicit: »Nec dedignetur princeps sacros canones imitari. Inutilis enim est omnis constitutio principis, si non est ecclesiastice discipline conformis.« Sequitur: Et habebit secum, legetque illud omnibus diebus uite sue. Necessaria est ergo principi peritia litterarum, cui quotidie legem Domini legere precipitur. Qua enim die legem non legerit, non ei dies uite est, sed dies mortis. Hinc est quod in litteris, quas rex Romanorum misisse legitur ad regem Francorum, hortatur eum, ut liberos suos liberalibus  disciplinis instrui faceret; adiecitque inter cetera: »Rex illitteratus est quasi asinus coronatus.« Quod si forte illitteratus est, certe litterarum consiliis eum regi necesse est. Hinc est quod exemplar legis sacerdotibus Leuitice tribus iubetur assumere, id est a catholicis uiris et litteratis. Plato enim, ut Betius testis est, respublicas fore beatas dixit, si eas aut sapientes regerent, aut earum rectores sapientie studerent. Sapientia enim ipsa dicit: Per me reges regnant, et conditores legum iusta decernunt . Gentiles enim sapientiam quasi Deum colebant, sine cuius Dei nutu nichil faciendum credebant. Unde et antiqui philosophi imaginem sapientie pro foribus omnium templorum pingi cum hac circumscriptione censuerunt.  »Usus me genuit, peperit memoria, Sophiam me uocant Graii, uos sapientiam.« Et hec iterum scribi iusserunt: »Ego odi homines ignauos opere et philosophice scientie.« Est autem sapientia rerum diuinarum et humanarum princeps, et gerendorum euitandorumque scientia, huic autem insistere, philosophari est. De humilitate eius ac pietate sequitur: Non eleuetur cor eius in superbiam super fratres suos. Quod precipue necessarium est, sepius replicat; nunquam enim humilitas satis uidetur commendata principibus, quia difficillimum est, ut gradus honoris non pariat tumorem in animo ipsius  presidentis. Tarquinium enim a regno superbia deiecit. In iure autem Romano cautum est, ut qui ius reddit, se facilem in adeundo prebeat, contemni tamen non patiatur. Principes sicut medici nunquam debent grauibus uti remediis, nisi cum leuium beneficio desiderata sanitas desperatur (unde Lucius: »Principem seuum moribus esse non oportet et qui moderatiora consilia sequatur [« et uicem gerere medicorum, qui morbos curant, nunc ex inanitione in repletis, nunc refectione in uacuis. Et dolorem etiam sedant nunc cauterio, nunc fomentis. Si enim citharedi aliique fidicines multa diligentia procurent, quomodo oberrantis chorde compescant uitium, et aliis concordem reddant; quanta sollicitudine oportet principem moderari,  ut subditos reddat quasi unanimes, et unius moris habitantes in domo? Certum est autem, tutius chordas remitti amplius, quam intentius protendi, remissarum namque intensio artificis opera conualescit. Que autem semel rupta est, nullo artificio reparatur.

Sit piger ad penam princeps, ad munera uelox:
   Et doleat quoties cogitur esse ferox. 

Quorum alterum iustitie est, alterum pietatis; de quibus Salomon ait: Misericordia et ueritas non te deserant. Circumda eas gutturi tuo, et describe eas in tabulas cordis tui. Et inuenies gratiam et disciplinam bonam coram Deo et hominibus . Gratia nempe debetur misericordie, disciplina uero iustitie. Qui sine prima est, omnibus odibilis  est; qui uero sine secunda, omnibus contemptibilis. Plutarchus etiam librum scripsit De magistratruum moderatione. Plato  cum subditos opprimunt magistratus: »Perinde est illud, ac si caput corporis intumescat, ut a membris aut omnino, aut sine ingenti molestia ferri non possit.« Idem: »Cum in subditos potestas seuit, idem est ac si pupillum tutor persequatur, uel eum suo mucrone iugules, qui tibi ad defensionem suam gladium dedit.« Unde Claudianus:

Sis pius in primis, nam cum uincamur in omni
Munere, sola Deos equat clementia nobis.
Tu licet extremos late dominere per Indos.
Te Medus, te mollis Arabs, te Seres adorent.
Si metuis, si parua cupis, si duceris ira,
 Seruitii patiere iugum, tolerabis iniquas
Interius leges, tunc omnia iura tenebis,
Cum poteris rex esse tui, procliuior usus
In peiora datur, suadetque licentia luxum,
Illecebris effrena fauet, tunc uiuere caste
Asperius, cum prompta uenus, tunc durius ire
Consulitur, cum pena patet, sed comprime motus.
Nec tibi quid liceat, sed quid fecisse decebit
Occurrat, mentemque domet respectus honesti.



CAPUT XuI. De ipsius equitate.

Sequitur: Nec declinet in partem dexteram, siue in sinistram . Declinare in dexteram, est non Dei gratie, sed sibi retribuere uelle quod rectum est. uel declinare in dexteram uel in sinistam,  est peccare propter eorum ueritatem que fugiuntur. uel etiam ad dexteram declinare, est uirtutibus ipsis uehementer insistere, et in uirtutis operibus, que in modo consistit, modum excedere. Unde Iuuenalis:

Insani sapiens nomen feret, equus iniqui,
Ultra quam satis est, uirtutem si petat ipsam.

Et philosophus: »Caue quod nimium est, quia si hec ipsa cautela modestiam deserit, eo ipso a uirtute recedit.« Omnis autem uehementia saluti inimica est, et excessus omnis in culpa, bonarumque rerum consuetudo nimia pessima est. Unde Salomon: Noli nimium esse iustus . Quid ergo nimium prodest, si regina uirtutum nimietate sui obest? Nimia quoque humilitas maxima pars  superbie est. Item ad sinistram declinat, qui in subditorum culpis puniendis nimis pronus est ad uindictam. Ad dexteram uero, qui mansuetudini nimis indulget. Iterum non declinet in dexteram uel sinistram partem. Aequitas enim cui iudex obsequium debet, amoris dexteram uel odii sinistram nescit. Iuste eum exsequi, est nec durius equo, nec remissius in assertione, uel exsecutione iustitie, nichil aliud quam iustitiam querere. Munera tamen curiales licenter accipiant, dummodo non extorqueant impudenter. Pudorem abiicit qui rogat, bis etiam emit. Ad rei namque uel spei pretium uerecundiam uendit. Munus uero iniuste petitionis notam non habet, quod deuotio liberalitatis obtulit, non improbitas precantis extorsit. Ita tamen ut  iniquorum munera non acceptet, ne aut ingratus sit, si eos non foueat accepto munere; aut si fauerit, iniustus habeatur. Ratio enim habenda est et cause et persone: ut nec a turpi, nec turpiter accipiatur. Nam plerumque a manu, a causa, a tempore, a loco uel modo splendent munera uel sordescunt.



CAPUT XuII. De premio regalis iustitie in ipso, et in herede.

Sequitur: Ut longo tempore regnet, ipse et filius eius super Isrel  De uirtute namque parentum sepe protenditur successio filiorum, et succedentium felicitas ex descendentium iniquitate prescinditur, iuxta illud: Iniusti autem disperibunt simul, reliquie impiorum interibunt   Item regnum a gente in gentem transfertur propter iniustitias, et iniurias, et contumelias, et diuersos dolos. Iniustitia, ut Stoicis placet, est mentis habitus, qui a regione morum exterminat equitatem. Iustitia est non nocere, et ex humanitatis officio nocentes prohibere. Nocere est iniuria nocentes, non impedire. Iniustitia contumelia est, quando tumorem mentis in lesione alterius manifesta operis sequela comitatur. Dolus, ut Acquilius definit, est cum aliud agitur, et aliud simulatur. Malus autem, quando fit in intentione nocendi, et quasi in insidiis nocet. Dolus igitur quia ex timore est, aduersatur fortitudini, contumelia uero prudentie,  que dicit sibiipsi: Utquid superbis, terra et cinis?  Iniuriam temperantia non admittit, nolens inferre alii, quod sibi nollet ab alio irrogari. Iniustitiam iustitia excludit, faciens aliis, quod sibi uellet fieri bene et honeste. Quod autem addit diuersos, puto ad omnia communiter referendum; non solum ad uitiorum diuersas species, sed etiam ad diuersas personas, et ad omnes modos, quibus a quocunque hec uitia committuntur. Princeps enim tenetur pro omnibus; et omnium etiam auctor uidetur esse; quia, cum omnia possit corrigere, eorum merito particeps est, que noluit, cum potuit, emendare. Cum enim potestas publica sit, omnium uites exhaurit, et ne in se deficiat, incolumitatem omnium debet procurare membrorum. Sicut autem  potentes potenter tormenta patientur , si a iustitia deflexerint: sic et iustitie premiis fruentur abundantius, si recte exercuerint potentatum; et tantam in futuro pre subditis habebunt gloriam, quanta uirtute eos in magna delinquendi licentia precesserunt. Unde dicitur: Potuit transgredi, et non est transgressus . Ad iustitiam namque reputatur principibus, etiam cum temperant ab iniuriis: et facultas delinquendi est eis materia meritorum. Declinare autem a malo in eis magnum est; etiam si magna bona faciunt, dum tamen subditos indulgentia sua non perimant. Patri ergo succedit filius, si patris iustitiam imitatur. Charitas autem minime seruatur, cum amorem,  qui patrie et parentibus precipue debetur, pater transfundit in filios, et filialis affectus paterni pectoris cellam solus exhaurit. At hodie uitia liberorum saluti reipublice preferuntur; licet salutem populi liberis omnibus oporteat anteferri. In libro enim Regnum latenter Saul arguitur, quod in uoto isto de diurno ieiunio pepercit Ionathe, contra ipsius religionis uotum, cuius preuaricatione populi corruerunt : et Heli etiam, licet in se sanctus esset, quia filiis pepercit, periit . Ut autem de ceteris taceam, quantum rempublicam dilexit Deus Pater, qui propter eam proprio Filio suo non pepercit, sed pro nobis omnibus tradidit illum?



CAPUT XuIII. De quatuor principi necessariis, et corpore reipublice.


Quatuor autem principibus inculcare Plutarchus nititur: scilicet reuerentiam Dei, cultum sui, disciplinam officialium, et potestatem affectuum, et protectionem subditorum. Nam qualis debeat esse princeps, eleganter descripsit, in libro pulcherrimo, qui inscribitur: Institutio Traiani; cuius principium superius in loco suo posuimus. »Denique tu, ait, quiduis, rectissime geres, si non recesseris a teipso: si primo te composueris ad uirtutem, recte procedent uniuersa. Politice enim constitutionis maiores tibi uires exclusi, cui si obtemperas, Plutarchum uiuendi habes auctorem. Alioquin presentem epistolam testem inuoco, quia in perniciem  imperii non pergis, auctore Plutarcho.« Sequuntur postea politice constitutionis capitula. Est itaque respublica, ut Plutarcho placet, corpus quoddam, quod diuini muneris beneficio animatur, et nutu summe equitatis agitur, et regitur quodam moderamine rationis. Que enim ad religionem pertinent, uicem anime obtinent. Princeps caput huius corporis uiri subiectus Deo, et his qui uices Dei agunt in terris. Cordis autem locum senatus obtinet. Oculorum, aurium, et lingue officia sibi uindicant iudices, et presides prouinciarum: officiales et milites manibus coaptantur: qui semper assistunt principi, lateribus assimilantur; questores et commentarienses, non illi qui carceribus presunt, sed comites rerum priuatarum, uentris et intestinorum  ferunt imaginem; pedes agricole sunt. Ex his ergo quartuor illa sunt, que Plutarchus principibus inculcare conatur, reuerentiam Dei scilicet, et cetera supradicta.



CAPUT XIX. De reuerentia Dei et cultu sui.

Miro autem modo Deus intelligentiam sui sic infundit, ut subtrahat; sic subtrahit, ut infundat. In multis enim multipliciter lucet. Est autem a maiestate mirabilis, a sapientia uenerabilis, amabilis a bonitate. Et hic est funiculus triplex, inter Creatorem scilicet et creaturam, qui facile non rumpitur; sed ut timeatur, honoretur, et diligatur. Celitur autem dupliciter, affectu mentis, et exhibitione  corporis. Reuerentia que corporaliter exhibetur, aut in personis consistit, aut in rebus. In personis, aut a natura aut ab officio, aut a moribus, aut a conditione, aut a fortuna. Natura, ut parentes, cognati et affines. Officium est debitum exsequendi, que unicuique ex institutis, aut moribus agenda sunt, quorum agendorum alia ad publicum, alia ad suum cuiusque pertinent statum. Nam officiorum quedam publica, quedam dicuntur priuata. Priuata enim tot sunt, quot sunt persone. Publica aut a diuino aut ab humano iure descendunt. Publico officio tanta debetur reuerentia, quanta est eminentia cuiuslibet magistratus. Mos est mentis habitus, ex quo singulorum operum assiduitas manat. Hic uirtutes et uitia eque complectitur. Unde  bonos et malos mores dicimus ratos siue morigeros a bono, morosos a malo nominamus. Conditio est status persone fortuitus, quo aut in aduersis, aut in prosperis degitur. In his autem qui diuina iura ministrant, Deus pre ceteris aut honoratur, aut spernitur, cum illorum honorem et contemptum proprium reputet dicens: Qui uos spernit, me spernit, et qui uos recipit, me recipit . Reuerentia que in rebus consistit, aut in corporalibus est, aut edibus, et locis sacris, aut sacrificiis; aut in spiritualibus, ut sunt iura, que sacris rebus competunt, que temerare sacrilegium est morte expiandum. Rerum autem sacrarum immunitates conuellere, insurgere in Deum est. Cultus sui maxime in temperantia consistit. Marcum Catonem eodem  uino quo remiges contentum fuisse tradunt. Caius Curius Sabinorum uictor nolens agros suos ex senatusconsulto ampliari, gregalium portione contentus fuit; malum ciuem dicens esse, cui non satis esset id quod ceteris ciuibus.



CAPUT XX. De officialium disciplina.

Sequitur de potestate et officialium disciplina. Nihil iniquo diuitis consiliario perniciosius. Unde in Prouerbiis: Omni custodia conserua cor tuum, quoniam ex ipso uita procedit . Est igitur prouidendum potestati, ne consiliarii indigeant, neue aliena immoderatius concupiscant. Nihil est sceleratius quam amare pecuniam, etc. Non solum in corde, id est in consiliario, sed etiam in  uentre et intestinis reipublice, id est questoribus, et commentariensibus hec ratio seruanda est. In lateribus quoque, id est illis, qui semper principi assistunt. Nam a conuictu mores mutantur. Et qui tangit picem, inquinabitur ab ea , uuaque conspecta uel contacta liuorem ducit ab uua . Ita quidam legati apostolice sedis in prouinciis debacchantur, ac si ad Ecclesiam flagellandum egressus sit Satanas a facie Domini, acceptores personarum, et quasi quidam bonorum mallei. Inde Iuuenalis:

Omne animi uitium tanto conspectius in se
Crimen habet, quanto maior qui peccat habetur.
Episcoporum nomen et officium uenerabile esset, si tanta impleretur sollicitudine, quanta interdum  appetitur ambitione: et diligerentur ut patres, timerentur ut domini, colerentur ut sancti, si exactionibus parcerent, et proiicerent ex animo quidquid prouenit ex calumnia, nec omnem questum pietatem putarent. In domibus prelatorum et principum omnia hodie uenalia sunt: frustra apud curiales de testimonio conscientie, de uenustate morum, de torrente eloquentie, nisi pretio interueniente confidis.

Ipse licet uenias musis comitatus, Homere,
   Si nichil attuleris, ibis, Homere, foras.
Ego etiam credo me uidisse ostiarios cerbero duriores. Apud inferos tamen, cerberus, ut aiunt, unus est. Sed quot sunt diuersicula curiarum, tot cerberi. Tota enim familia aut mordet, aut latrat.  uetus Prouerbium est: »uacue manus temeraria petitio est.« Apud aduocatos quoque et ipsum silentium uenale est. Hoc fortassis a Demosthene acceperunt, qui cum Aristodium auctorem fabularum interrogasset, quantum mercedis, ut ageret, accepisset, et respondisset, talentum. At ego, ait Demosthenes, plus accepi, ut tacerem. Causidicorum lingua damnifica est, nisi eam, ut dici solet, funibus argenteis uincias. Nihil autem, ut ait Seneca, uenali misericordia inopius. Iniustum prorsus est misericordiam uendere, siue iustitiam. In lege uero scriptum est: Iuste quod iustum est exsequeris . Lege quoque Iulia repetendarum tenetur, qui cum haberet aliquam potestatem, ad iudicandum  uel determinandum, pecuniam acceperit, quo magis ad minus quid ex officio faceret. Hec uerba legis sunt. Iterumque omnes cognitores aut iudices a pecuniis et patrociniis manus abstineant. Neque enim alienum iurgium suam putent predam. Plebiscito etiam continetur, ne quis presidum munus, donumue caperet, nisi esculentum, poculumue; et id quidem inter dies proximos porrigatur, sed nec exenia producenda sunt ad munerum qualitatem. De talium muneribus, ait epistola Seueri imperatoris: »uetus prouerbium est, nec omnia, nec semper, nec ab omnibus. Nam ualde inhumanum est a nemine accipere, passim uilissimum, per omnia auarissimum.«



CAPUT XXI. De publicis exactoribus, et eorum uiolentia.


Egregie autem de talibus ait Laurentius Mediolanensis episcopus, ubi publicos exactores describit: Publicanus, inquit, est caput rapine, lex uiolentie, predo sine pudore, medicus exterminii, immanior furibus; nam fur timens delinquit, hic autem confidenter. Fur laqueos legis timet, hic quidquid fecerit, legem uocat. Quis eo iniquior, qui uerbo iustitie iustitiam damnat, et armis innocentie spoliat, uulnerat, occidit innocentes? Lege utique legem perimit, et dum alios urget ad legem, ex lege deiicit. Publicanorum autem a maximo usque ad minimum cetus concussioni potius quam iustitie uacat: et ita in populum debacchantur, ut quod reliquit unus, alii non auferre; tanquam ad hoc constituti  sunt, ut residuum locuste comedat bruchus. Officiali Cesaris nisi in omnibus acquieueris, Cesari contradicis. Et quidquid dictet, nisi sit sic, et nisi sic stet, est in personam regis, contraque coronam; quidquid dixerit ita obtinet, ac si inueniatur in actis; et cum alias habita moderatione inculpate tutele uim ui repellere liceat, concutientibus officilialibus, spoliantibus, torquentibus, mutire non licet. Hec autem omnia in principem redundant. Singuli quippe tenentur ad singula, principi uero onera incumbunt uniuersa. Princeps autem legis nexibus dicitur absolutus, non quia ei iniqua liceat; sed quia is esse debet, qui non timore pene, sed amore iustitie equitatem colat. Nam in negotiis publicis nil ei uelle licet nisi quod lex aut equitas  persuadet, aut ratio communis utilitatis inducit.



CAPUT XXII. De equitate iudicii.

Aequitas autem iuris, ut periti asserunt, est rerum conuenientia, que cuncta cequiparat ratione, et in paribus causis paria iura desiderat. Lex uero eius interpres est. Quidquid autem equum est, ita demum iustum est, si est uoluntarium. In nulla re hodie tantum offendunt huius seculi potestates, sicut in iudiciis, non attendentes quod scriptum est: In quo iudicio iudicaueritis, de uobis iudicabitur . Et illud quod supra posuimus: Iuste quod iustum est exsequeris , id est sine acceptione personarum uel munerum, mox  ut tibi liquebit de causa, iustam de utraque parte feres sententiam. Nam dum causa anceps est, protelanda est sententia, quia festinata iudicia pariunt penitentiam. Si ergo in iudicando periculum uitari non potest, nichil est utilius, quam differre. Si autem alterutrius litigantium periclitatur utilitas, et rei difficultas moram non exigit, iniquissimum est iudicium protelari. Ipso autem iure cautum est, ut sacrorum Euangeliorum Scripture terribiles ante sedem iudicis deponantur, ibique ab initio usque ad finem permaneant, nec amoueantur, nisi sententia recitata; quo totius consistorii latitudo Dei ipsius repleta presentia, omnibus ad sacrosanctas Scripturas metum incutiat, et reuerentiam; et ab inquisitione ueritatis omnis iniquitas propulsetur.  Ut autem dicitur in libro codicis secundo, procliuiora sunt iura ad defendendum, quam ad impugnandum; faciliusque ad exceptionem, quam ad actionem trahunt. Unde cum non omnes ad accusationem admittantur, omnes ad defensionem admittuntur, nisi aliquis absens damnandus est.



CAPUT XXIII. De militum electione, et eorum officio.

uidimus de membris ceteris reipublice; nunc de militibus uideamus, qui manus appellantur. Nullus, ut ait uegetius Renatus, quem oporteat uel meliora scire, quam principem. Christianus princeps milites magis a fide et moribus, quam a uiribus debet eligere. Nostri autem milites hodie sic ad bella, quasi ad nuptias, dealbati procedunt. In castris sermo  illis est de conuiuiis, in conuiuio de armis. Duo sunt, que faciunt militem, tam corporalem quam spiritualem; electio et sacramentum. Longa pax militem incuriosius legit. Lucio Flacco et Caio uarrone consulibus, milites primo iureiurando facti sunt. Antea enim sacramento tantum modo a tribunis rogabantur. Conceptio sacramenti teste uegetio hec est. Iurant milites per Deum, et Christum eius, et Spiritum sanctum, et per maiestatem principis, que secundum Deum humano generi diligenda est et colenda, se strenue facturos omnia, que preceperit princeps, nunquam deserturos militiam, uel mortem recusaturos pro republica, cuius sunt conscripti militie. Cato militem non dicit, nisi eum  qui sacramento ad militiam iam consecratus est. Miles igitur sicut laboris, ita et honoris est. Nemo enim sibi honorem sumat, nisi qui uocatur a Domino . Qui non electus seipsum militie ingerit, in se gladium prouocat, quem propria temeritate usurpat. Usus autem ordinate militie est tueri Ecclesiam, impugnare perfidiam, et sacerdotium uenerari, pauperum propulsare iniurias, pacare prouinciam, pro fratribus  fundere sanguinem. Miror autem quomodo princeps illis habet fidem, quod uidet Deo suo, cui, ut cetera taceam, et sacramento militie alligati sunt, fidem debitam non seruare. Nequaquam fidem seruabit secundam, qui primam irritam facit. Denique consecratio militis hec est. Consuetudo  solemnis est, ut ea die qua quis militari cingulo decoratur, Ecclesiam solemniter adeat, gladioque super altari posito, et oblato quasi celebri professione facta, seipsum altaris obsequio deuoueat, et gladii, scilicet officii sui iugem Deo spondeat famulatum. Eis ergo pro Ecclesia plurimum, contra Ecclesiam licet nichil. Aut enim plus, aut non minus in sua professione faciunt, quam episcopi et abbates, qui schedulam offerunt. In quibusdam etiam locis moris est, militem in crastinum consecrandum, totam noctem precedentem peruigilem in orationibus ducere, et nec iacendi, nec sedendi habere licentiam; nisi forte repentine infirmitatis necessitas cegerit, sed tota nocte stantem orare.



CAPUT XXIu. Quod obedire debent principi, sed magis Deo.


Primum hominium Deo debetur, cuius est homo creatione et redemptione. Secundum autem homini, saluo tamen dominio Dei, qui ab omnibus hominibus suis exigit innocentiam. Cum periculo ergo innocentie nemo cuiquam debet fidem, nec abbati monachus, nec patri filius, domino seruus, nec marito uxor. Est igitur principis prouidere in primis, ne miles suus perdat innocentiam pro defensione reipublice; sine qua respublica salua esse non potest. Solus enim ille princeps est bonus, est et iudex incorruptus, cuius sententia ex contemplatione assidua imago est equitatis. Est enim publice equitatis uindex, et equitatis seruus, et in eo personam publicam gerit, quod omnium iniurias  et damna corrigit, et omnia crimina media equitate punit; cuius officium est illis, qui nimirum possunt plurimum prodesse, et qui nocere desiderant, plurimum aduersari. Unde et in sacra Scriptura columbe gladius appellatur , quia sine felle rixatur, sine iracundia ferit; et cum dimicat, amaritudinem nullam recipit. Nam, ut ait Cicero orator egregius, »sicut lex persequitur culpas sine odio personarum, ita princeps facere debet.« Dauid uir sanguinum dictus est, non propter bella, ut ait Augustinus, sed propter Uriam. Nam nec Samuel, nec Elias, nec Phinees uir sanguinum appellatus est, cum quilibet eorum sanguinem fuderit. Pulchre autem secundum Stoicos lictor dicitur,  quasi legis ictor; quia ad eius spectat officium ferire, quem lex iudicat feriendum. Unde et antiquitus illi, cuius manu iudex innocens nocentem punit, cum gladius immineret, dicebatur: Obtempera legis arbitrio, uel legem imple, ut uel sic mansuetudo uerborum puniendi rei tristitiam mitigaret. Cum ergo milites sint manus corporis publice potestatis, illius principis manus sanguine plene sunt, cuius officiales et milites uel innocentium sanguinem fundunt, uel innocentes opprimunt. Huius ergo principis oratio nunquam exaudienda est, eleemosyna Deo nunquam acceptanda.



CAPUT XXu. De mutuo affectu principis et subditorum.

Ultimum eorum, que Plutarchus habere iubet  principem, est amor subditorum. Codrus enim Atheniensium rex pro uictoria populi sui seipsum morti tradidit. Nam mutato regis habitu sarmenta colligens, castra hostium ingressus, a milite quem facile in iurgio percusserat interfectus est. Unde et illud peticum:

. . . . . . . et iurgia Codri. 

Decius dux Romanorum se pro suis exercitibus morti deuouisse, percelebre est. Iulius etiam Cesar dicere solitus erat: Dux qui non laborat ut militibus charus sit, militem nescit amare, nescit humilitatem ducis in exercitu, et aduersus hostem debere esse. Idem etiam pistorem in uincula coniecit, quia sibi meliorem panem quam ceteris  militibus in mensa superposuerat. Alexander militem suum Macedonem senio confectum nimio frigore obstupefactum, ipse in sublimi et propinqua igni sede sedens cum animaduertisset, statim descendit, et in suis manibus corpus frigore duplicatum in suam imposuit sedem. Plato cum uidisset Dionysium  tyrannum Sicilie corporis sui circumseptum custodibus: »Quod tantum malum, inquit, fecisti, ut a tam multis custodibus necesse habeas custodiri?« Principem enim sic oportet uincere obsequiis omnium affectus, ut quisque subditus pro eo periculis imminentibus caput opponat. Sic etiam urgente natura pro capite cetera se solent membra opponere. Unde Claudianus:

Non sic excubie, non circumstantia tela,
Quam tutatur amor: non extorquebis amari.
Hec alterna fides, hec simplex gratia donat.
Hucusque dictum sit de institutione regum et principum; qualiter se habere debeant, uel domi uel militie, non solum secundum leges diuinas, sed etiam humanas; que eatenus ualent, quatenus a  diuinis non discrepant. Alioquin falsum est quod in lege scriptum est: Quod principi placet, legis habet uigorem. Nullas enim leges credunt quidam ciuilibus preferendas: sed has Anacharsis Scytha telis araneis comparauit, que muscas et culices detinent, et uolatilia grandiora transmittunt.



HELINANDI AD GALTERUM CLERICUM EPISTOLA Scripta nomine Guillelmi, fratris eiusdem Galteri. Inscribitur autem: Liber de reparatione lapsi.


 Ob lamentationes, et ue, de carmine nichil ad te  ; carmen enim illis debetur, quibus bonum est confiteri Domino, et psallere nomini Domini altissimi. Carmen illis debetur, quorum in cordibus cantatur Domino, psallitur spiritu, mente iubilatur: et quorum operatio Christo citharizat, et organizat cogitatio, psalterizat oratio, deuotio lyrizat. Nihil enim tibi et carmini. Non est enim tibi cantare canticum Domini in terra aliena. Nihil tibi et aue, qui non mutas nomen Eue; nichil tibi et salue, qui non saluas commendata, dum mandata non seruas, dum te non paras ad iudicium, non comparas auxilium aduocati tui Christi, sed Saluatori tuo crucem reparas secundam, mortisque tibi preparas secunde cruciatum. Nihil tibi, et uale, qui non uiuis nisi  male, qui ualere non affectas, dum detrectas penitere. Tu ergo, anima mea, fratri meo exspectanti et reexspectanti modicum in seculo, nimium in peccato, manda et remanda lamentationes et ue. Perlustrata namque cum omni sollicitudine materie presentis tota multitudine, nil inuenire potui, quod mitterem pro carmine; sed plenus amaritudine, plenus anxietudine, quod scripsi, scripsi. Salus non sano missa nugatoria est, missa uero inuito superflua. Denique quid prodest alicui salus ulla destinata, cui  nulla salus grata? Plane frustra salutatur, a quo salus non optatur.

Quis dabit aquam capiti meo et oculis meis fontem lacrymarum, ut copiose lugeam dignum mei fratris interitum?  Iustus es, Domine, etiamsi disputem tecum. uerumtamen etiam iuste loquar ad te, non tanquam tecum disputans, sed tanquam tecum computans, que mecum supputo, et fratri meo imputo. Adhuc enim frater meus mendicat siliquas porcorum in regione illa, in qua fames oritur, nec moritur; ubi egestas incipit, nec desinit; nec recordatur infelix, quanti non solum filii, sed et mercenarii in domo patris sui abundent panibus . Ipse uero nec dolore concutitur, nec rubore confunditur, quod et fame pereat, et siti torreat,  et labore fatigetur, et seruitute prematur. O quam facili transitu hec omnia transiret, duobus tantum passibus a tam graui exsilio resiliret; quorum primo reuerteretur ad se, ad te uero, Pater, altero conuerteretur! Iussisti autem mihi, ut non solum eum, sed et quemlibet proximum meum diligam, quantum meipsum. Sed quis mihi proximior fratre meo? Nusquam ego totus adsum, ubi abest frater meus, dimidium scilicet anime mee. Nonne, Domine, te iubes diligi in tota anima? Quomodo ergo  tota anima te diliget, nisi utraque eius medietas te diligat? Non enim bene diligeris ad medietatem. Ut ergo te totus diligam, fac oro ut te diligam, et frater meus. Si uis ut sequar te, sequatur, obsecro, et frater meus: neque enim dimidius sequi te potero. Ut me totum saluum facias, saluum fac et fratrem meum, qui totum hominem saluum fecisti in Sabbato. Quippe nil facis ad medietatem, sed quidquid facis perficis. Alioquin non diceretur id operibus tuis quod uniuersa essent ualde bona. Et in Deuteronomio: Dei perfecta sunt opera , etc.

Ob lamentationem et ue. Lamentatio de presenti est; carmen et ue de futuro. ue tibi proposui, ut ab eo fugeres; lamentationes proposui, ut ad eas  confugeres. Carmen uero nec posui, ut remota omnis lete rei memoria, nulli transitorio decori cor tuum apponeres, sed quandiu te super flumina Babylonis sedere cognosceres, fleres, plorares, gemeres, et in eius salicibus organa suspenderes , et te totum penitus medullitus exponeres dolori. Nulla tibi, nulla de carmine mentio fiet, donec illud impleas preceptum: exite de Babylone, fugite a Chaldeis. Sed iam loquar ad te. Ipsa lamentatio, scilicet que hactenus locuta est pro te: Quomodo cecidisti, Lucifer, qui mane oriebaris , qui iubilabas Domino cum matutinis astris, quando in cetu nouitiorum, in fletu monachorum, in metu conuersorum, in conspectu angelorum psallebas Altissimo. Quomodo attractiua  illa cauda draconis cum sua tertia parte stellarum te etiam secum traxit, cui Deus dederat lucem sapientie, splendorem scientie, iubar intellectus; ut cum stellis stantibus luceres, si uelles, in perpetuas eternitates? Non parco tibi, frater amantissime, ut mihi et tibi parcat Deus. Cecidisti: nunquid qui cecidit, non adiiciet ut resurgat?  Septies in die cadit iustus et resurgit , id est quotiescunque cadit, toties resurgit. Tu qui cadis tota die, recidis quotidie, cur non resurgis uel uno die?

Quod autem ordinem nostrum accusas intolerabilis duritie, profecto non ordinis, sed accusantis est uitium. Neque enim ita durus est, ut sit inaccessibilis,  aut importabilis contra naturam; alioqui nec ordo esset; sed tu fluidus es et eneruis. Preterea, quid magis secundum naturam, quam ordinate uiuere? At nulla uita ordinatior quam nostra. Ibi enim omnia in numero, et pondere, et mensura disponuntur . Ibi cibus, et quies, et somnus ad sufficientiam naturalem indulgetur. Ieiunia uero, labores et uigilie, a nemine supra uires extorquentur; sed omnia mensurate fiunt. Simplici enim uictu et uestitu uita sustentatur, natura fouetur, conseruatur sanitas. Denique quid naturalius, quid sanius, illo cibi et potus genere, ad cuius appetitum sola natura et coquus est et medicus? Quis pane triticeo et leguminibus bene coctis famem non expellat?


 Ieiunus raro stomachus uulgaria temnit. 

Anima saturata calcabit fauum, anima uero esuriens et amarum pro dulci habebit. Probabile est, ait Seneca, quod natura desiderat, ad superuacua sudatur. Taceo, quod ad conseruandam sanitatem nichil efficacius quam cibi et potus identitas conseruata. uaria enim fercula uariarum sunt naturarum. Omnis autem talis uarietas parit humorum repugnantiam, et omnis humorum repugnantia repugnat sanitati. Unde elegantissime et prudentissime respondit quidam de nostris adolescentibus Beluacensi episcopo eum interroganti, unde contingeret, quod sanior et pulchrior esset in claustro, quam solebat esse in seculo. Quia, inquit,  uniformiter uiuo et decenter. De quorum primo habeo ut sanus sim, de secundo ut pulcher sim. In seculo autem uiuebam tam deformiter quam multiformiter; de quorum primo turpitudo nascitur, etiam corporalis, de secundo egritudo. Perrexitque episcopus querere, dicens: »Quid ergo comedisti hodie? Satis, inquit, quid heri? Similiter satis. Non quero, inquit, de quantitate; sed de qualitate: quid comedisti heri, quid hodie?«---»Heri, inquit, comedi pisa et olera, hodie olera et pisa; cras autem comedam pisa cum oleribus, post cras olera cum pisis.« uide ergo quam pulchro circuitu eamdem sententiam circumduxit, ut uariis modis ostenderet eadem se semper uti dieta, que prestet corpori sanitatem et pulchritudinem. Explosa igitur  est omnis difficultatis accusatio, quam contra ordinem induxisti, et impossibilitatis excusatio, quam pro parte adduxisti. Neque enim ordo tam difficilis est, ut infirmos non recipiat, cum et illis satisfaciat et accurate et delicate: neque tu tam infirmus aut debilis es, ut ad illum portandum nequaquam sufficias: cum ego non deficiam, te et infirmior, et debilior. Et ut de me taceam, quantos tibi possum ostendere, qui de uita delicatissima ad hunc ordinem, quem appellas durissimum et difficillimum se transtulerunt, nec tamen adhuc ab eo resilierunt, quamuis et etate iuniores te sint, et natura teneriores, et debiliores uiribus? Et ut de tot millibus unum excipiam, unum tibi excipio, qui  certe solus sufficit ad omnium exemplum: ipse quidem spectaculum factus est, et angelis, et hominibus leuitate miraculi, qui prius eis spectaculum fuerat miraculo leuitatis; dum non scena, non circus, non theatrum, non amphitheatrum, non amphicircus, non forum, non platea, non gymnasium, non arena sine eo resonabat.

Nosti Helinandum, si quis nouit hominem, si tamen hominem. Neque enim tam natus erat homo ad laborem, quam auis ad uolandum , circumiens terram, et perambulans eam, querens quem deuoraret , aut adulando, aut obiurgando. Ecce in claustro clausus est, cui totus mundus solebat esse non solum quasi claustrum, sed etiam quasi carcer. Quomodo ergo non potes,  quod ipse potest, cuius mutatio dextre Excelsi , quantum stuporem intulit seculo, pudoremque diabolo, tantum ipsi Domino contulit honorem? Neque etenim ipse tam leuis fuerat, quam ipsa leuitas. Unde et tanta leuitas, tam leuiter mutata, apud plerosque nichil aliud putatur quam leuitas. Hinc est, quod iam quinquennis eius conuersatio uix facit alicui fidem de futuro. Nimirum quantum in se ipso experimentum dedit inconstantie, tantum perseuerature constantie nunc debilitat argumentum. Erubesce igitur, miserrime, te saltem non sequi istum precedentem, iuniorem, infirmiorem, debiliorem, delicatiorem. Quis enim attendens unde iste surrexerit, surgere non possit?

 Itaque surge, et noli declinare in uerba malitie, ad excusandas excusationes in peccatis , attribuens nature, quod est mentis impure; necessitati, quod est uoluntatis; difficiliorem faciens ordinem, quam sit; te molliorem, quam esse debeas; infirmiorem, quam esse possis. Nemo enim tantam infirmitatem potest incurrere, ut rigor ordinis ei de misericordia condescendens, et de caritate compatiens, congruam solatii non suppetat medicinam. Si ieiunare pre infirmitate non potest, manducare non solum permittetur, sed etiam cogetur. Si laborare non sufficit, quies ei non deficit. Si uigiliis grauatur, somno recreatur. Infirmus es? Noli refugere: non portabis ordinem, sed ordo te. Fallunt autem plerique, et non tam fallunt quam falluntur,  pusillanimitate animi dicentes se non posse, quod possent, si tentarent: sed ante iudicant quam discutiant; et ideo in limine primo deficiunt, et ante tubam tremor occupat artus. Solent autem huiusmodi pusillanimes dicere: Hodie ieiunaui, et iam caput doleo; si ergo cras ieiunauero, phreneticus fiam, aut lethargicus, aut melancholicus, aut epilepticus, aut maniacus, aut demoniacus. Plane non sequitur:

Debile principium melior fortuna sequetur.
Multe res intentate difficiles habent aditus, usus autem faciles. Dicit ergo infirmus noster: Hodie ieiunaui et ideo caput iam doleo. Mentiris plane, imo quia non ieiunasti nisi uno tantum die. Non  enim ideo caput doles, quia uel semel ieiunasti, sed quia ieiunare non consueuisti. Denique quid scis, an ex ieiunio hoc tibi accidit? Heri forte tale quid immoderate comedisti uel bibisti, quod naturaliter caput aggrauat. Non ergo omnia aut ad preceptorum difficultatem, aut uirium impossibilitatem referenda sunt. Surge igitur, frater: non enim est impossibile surgere, quamuis sit difficile; tam difficile, quam facile est cadere. Facilius est, ait Aristoteles, destruere, quam astruere.


. . . Facilis, ait peta, descensus Auerni,
Sed reuocare gradum, superasque euadere ad auras
Hoc opus, hic labor est. . . . 

Non dixit, hoc impossibile est, sed Hoc, inquit,  opus, hic labor est, id est possibile est, etsi difficile sit: possibile est, si adhibeatur opus, prebeantur opera, labor adhibeatur. Festina igitur ut resurgas, nam si resurgere est hodie difficile cras erit difficilius.


Qui non est hodie, cras minus aptus erit. 

Omne autem tempus, quod morte adiicitur, additur et casui. Quanto iacebis diutius, tanto cades profundius. Ipsum namque iacere est cadere. Cadere fateor, humanum est: sed resurgere nichilominus humanum est, iuxta illud: Nunquid qui cecidit non resurget?  Id est, nonne qui potuit cadere, potest resurgere? Non resurgere ergo nullomodo humanum est dicendum, sed diabolicum; cuius tota  uita ruina est.

Notanda igitur in hoc loco quadripartita uarietas. Quatuor enim sunt, scilicet stare, cadere, surgere et non resurgere. Horum duo media hominis sunt. Homo enim cadit et surgit; et iterum recidit, et iterum resurgit, stare uero absque casu solius angeli est; non resurgere uero solius diaboli est. Qui ergo stat, et non cadit, angelus est; qui uero cadit et surgit, homo est; qui autem cadit, et post casum non surgit, non quia non potest, sed quia non uult, profecto diabolus est, etiamsi homo sit. Unde et de tali homine dictum est: Et unus ex uobis diabolus est . Unde et dicitur ad homines: Tentatio uos non apprehendat, nisi humana . Ubi plane diabolica remouetur, que scilicet triplex est,  supra se, infra se, et contra se. Supra se tentatur quis, quando effertur ultra se. Infra se tentatur quis, quando uiuere appetit inferius, et sordidius, et uilius, quam nature sue dignitas exposcit. Tentatio contra se est, quando aliquis scienter peccat, etiam ad mortem, et tamen postea non penitet, aut desperans, aut minus sperans, aut nec sperans, nec desperans; sed incredulus ad sperandum et ad timendum, id est nec misericordiam credens profuturam, nec damnationem obfuturam; qui neutram credit futuram: sed omne iudicium putat defuturum, dicens cum Epicuro: »Nihil post mortem, et mors ipsa nichil.« Quatuor enim tue calamitatis gradus superius enumeraueram: te scilicet  non stetisse, cecidisse, iacere, non resurgere. Quod non stetisti, leuitatis fuit; quod cecidisti infirmitatis, quod iaces uoluptatis est, quod non te resurgis consuetudinis. Leuitas impellit, infirmitas prosternit, perimit uoluptas, sepelit consuetudo. Primo fuisti arundo uento agitata, secundo folium cadens ab arbore, tertio factus es paralyticus grabato assutus. Nam que est differentia inter mortuum et semper iacentem? Quarto, Lazarus in sepulcro quatriduanus fetens obuolutus linteis tumulatus. Arundo fuisti, quando ad leuissimum serpentis sibilum te inclinasti. Folium fuisti, quando spiritu habente potestatem ascendente super te, locum tuum dimisisti. Paralysis autem est dissolutio, nichilque magis hominem dissoluit, quam uoluptas.  His tribus gradibus, scilicet leuitati, infirmitati, uoluptati consuetudinem adiungens, te fecisti quatriduanum, tumulatus es, et oppressus, obstinatione. Hec est enim tumba, que supponitur cadaueribus animorum mortuorum.

ualde ergo timeo, ne nimium speres, cum tamen non habeas plures rationes nimium sperandi, quam desperandi. Nam sicut maledictus Cain qui desperauit, ita maledictus omnis qui peccat in spe. Sed Christiani Dei misericordiam frequentius experti, quam eius iram, id est uindictam, cuius modo non est tempus, facilius inclinatur animus in hanc dexteram, quam in illam sinistram; quasi Deus plus habeat misericordie quam iustitie, cum ipse sit utraque, id est misericordia et iustitia, nec possit  esse maior seipso. Si ergo cogitas Deum esse multum misericordem, cogita illum tantum esse iustum, iuxta illud: Misericordiam et iudicium cantabo tibi, Domine . Hec cogitatio pariet tibi timorem, qui est initium sapientie, clauis iustitie, que sola clauis reserat animarum sepulcra. Ipse est enim angelus, qui reuoluit lapidem ab ostio monumenti; cuius aspectus sicut fulgur, et uestimentum eius sicut nix . Aspectus timoris est cogitare et intelligere terribilia. Hec sunt maxime quatuor, que semper ponenda sunt ante oculos mentis nostre: Iudicii ueritas, iudicis seueritas, tormentorum eternitas, et enormitas peccatorum. Hec quatuor sollicite considerata faciunt animum considerantis sicut fulgur, id est, ardentem  et rubentem, hoc est dolentem et prudentem. Iterum ista quatuor sollicite considerata faciunt, ut uestimenta considerantis sint sicut nix: quia cum peccator attente considerat quid meretur, si non peniteat, statim induit saccum penitentie, rigentem algore continentie, et renitentem candore castitatis; que scilicet candor et rigor sunt due uiui proprietates. Non enim dixit et uestimenta eius sicut lana alba, aut sicut lac, sed sicut nix, inquit, profecto significare uolens, quia si penitentia amara est, et constringens, et rigida; candida tamen est, et cito resoluitur, quia breuis est, quanticunque sit temporis. Clamat tibi iehsu uoce magna: Lazare, ueni foras , exeundum  enim tibi est adhuc ligato. Quilibet enim sic sepultus ad confessionem, consuetudinem etiam secum affert, sed non obstinationem. Alioquin nec ad confessionem ueniret. Quomodo ergo te soluemus ab his uinculis? Recurrendum est enim ad consuetudinis originem, que primo radicanda est, ut exstirpata penitus eius radice, rami eius non repullulent. Ait enim Augustinus in libro Confess. ex uoluntate sit libido, et dum seruitur libidini, consuetudo fit peruersa; et dum consuetudini non resistitur, fit tunc necessitas; que sunt quasi quedam ansule sibimet innexe, catenam facientes, unde peccator constringitur. De hac catena, uel de hoc funiculo dicitur apud Isaiam: ue qui trahitis iniquitatem in funiculis uanitatis , id est peccatum  peccato additis, quasi filum filo ad faciendum funem. Hic est funiculus triplex, qui difficile rumpitur. Prima tortio huius funiculi fit ex illis duobus filis, scilicet peruersa uoluntate, et libidine. Et est in hoc funiculo triplex libido bis tortum filum. Tertia uero fit ex consuetudine et necessitate. Quid est peruersa uoluntas? Peruersus animi motus ad appetendum aliquid preter Deum, propter seipsum; et ex hoc peruerso motu iam ex pena peccati meretur, ut illud sibi libeat, id est placeat, ad quod appetendum se peruerse mouit, et ita sequitur libido secundum peccatum et pena primi. Libido namque dicitur a libendo, id est, placendo. At quecunque nobis placent blanda quadam sui uiolentia usum sui facile nobis extorquent. Nam  que libenter facimus, si possumus facimus, et frequenter: imo si possemus, nunquam non faceremus. Sic ergo ex libidine est consuetudo, quia qui hunc cibum comedunt, adhuc esurient. Nunquam enim porcorum siliquis uenter humanus poterit expleri. Quare uero ex consuetudine nascatur necessitas, manifestum est; quia uidelicet consuetudo est altera natura. O uiolentia consuetudinis, quanta est tua potentia, que de libertate facis seruitutem, de morbo complexionem, de uoluntate necessitatem, de casualibus naturalia, de contingentibus impossibilia! uis ergo euadere hunc funiculum tam subtiliter quam uelociter? Recurre ergo ad primum nodum, qui fit ex peruersa uoluntate, et libidine, et securus esto, quod isto dissoluto dissoluentur  alii qui sequuntur: quia cessante causa necesse est cessare effectum: nempe hic consistit tota uis huius funiculi. In aliis quidem nouissimus nodus primo soluendus est, et nouissime primus, hic autem e contrario. Auertantur igitur a sensibus corporeis res ipsos sensus allicientes, et facile auertetur ab animo peruersa affectio: que si auersa fuerit, statim libido auersa erit. Unde Seneca: »Id agendum est, inquit, ut irritamenta uitiorum quam longissime profugiamus.« Quis enim iuxta prostibulum uiuat continenter? Quis taberne proximus uiuat abstinenter? Quis inter forensia turgia silenter? Imo quis in seculo uiuat sapienter? Qui enim socius est stulto, efficitur et similis . Qui  picem tetigerit, nonne inquinabitur ab ea?  Qui flamme se iniecerit, nunquid non inflammabitur? uis ergo exstinguere libidinem? Pone inimicitias inter te et mulierem: sufficiat tibi deceptam a serpente, te hactenus decepisse. Noli dare sanguisuge sanguinem ad sugendum, sed auelle eam a cute, uelit nolit etiam semiplenam. uis exstinguere libidinem? Amoue ligna ab igne, etsi stridet incendium. Que sunt, inquis, ligna, que non sunt struenda in ignem huius hominis rixosi? Innumerabilia enim sunt, pauca tamen ex eis, in quibus et cetera possis recognoscere, dinumerabo. Ista sunt ergo:

Otia, segnitior somnus, caro, femina, uinum,
   Prosperitas, ludus, carmina, forma, puer.
 De primo habes

Otia corpus alunt, animus quoque pascitur illis.
Et Lucanus:

. . . uariam dant otia mentem.
Et quidam de nostris: In desideriis est omnis otiosus. Et Regula illa Benedicti ait: Otiositas inimica est anime. Et quidam de Patribus: »Nunquam inueniat te diabolus otiosum.« De secunda habes:

Queritur, Aegistus quare sit factus adulter:
   Impromptu causa est, desidiosus erat. 
De tertio est illud apud Catonis Ethicam:

Plus uigila semper, nec somno deditus esto.
Nam diuturna quies uitiis alimenta ministrat.
Denique illa duo prima semper istud tertium comitantur. Nemo enim potest esse somnolentus,  quin sit et otiosus et desidiosus. De quarto ait Apostolus: Bonum est non manducare carnem, et non bibere uinum, etc.  De quinto quia infinita sunt exempla, sufficiat ponere solam mulieris etymologiam: »Mulier, inquit uarro, dicitur a mollitie, quasi mollier.« Istud mollier intelligendum est dupliciter, id est actiue et passiue, tanquam si diceretur mollibilis, id est facilis ad molliendum; ut et cito molliat, et cito molliatur. Nolo autem te ignorare, quod malleus similiter dicitur a molliendo, eo quod ferrum molliat. »Ferreas mentes, ait Hieronymus, ipsa libido domat.« Et Claudianus:

Ferrea lasciuis mollescunt corda sagittis.
 uides ergo, quomodo conueniant rationes etymologiarum cum rationibus naturarum. Quid non mollit malleus? Quem non mollit mulier? Igitur mulier est malleus. uere ipsa est malleus uniuerse terre, per quem diabolus et mollit et malleat uniuersum mundum. Quomodo non cauisti tibi ab hoc malleo? Nonne ille est malleus, qui tibi massam corporis usque ad plumbeas exterminauit laminas, imo etiam qui assidue cudendo super te suam de te fecit incudem? Si ergo uis fugere ab hoc malleo, exi de fornace ferrea Babylonis, nisi forte, quod absit, huius tam magni et tam grauis mallei tunsiones assiduas non formidas, qui contra proprietates aliorum malleorum nichil glutinare potest, solidare nichil nouit; sed cuncta confringit, et omnia  comminuit, dissoluit uniuersa. Redi ergo, redi ad crucem Domini baiulandum: et noli partem tuam ponere cum Pilato, qui malleator interpretatur. Transeamus autem ad cetera uitiorum irritamenta. De uino, quod posui post feminam, est illud uinum, in quo est luxuria. Et peta:

Et uenus in uinis, ignis in igne furit.
Unde eleganter ait Hieronymus  : »uinum in adolescentia bibere est oleum addere camino, et gladium ueneno.« De prosperitate legis apud Ouidium:

Luxuriant animi rebus plerumque secundis,
   Non facile est equa commoda mente capi.
 Unde Augustinus de Salomone  : »Secunde res, que sapientium animos fatigant, plus obfuerunt Salomoni, quam profuit ipsa sapientia, etiam tunc laudabilis, etiam nunc longe lateque memorabilis.« Et ipse Salomon in Prouerbiis ait: Prosperitas stultorum perdet illos . Unde Iuuenalis:

Prima peregrinos obscena pecunia mores
Intulit, et turpi fregerunt secula luxu
Diuitie molles.
Sicut autem prosperitas attrahit ad peccatum, sic plerumque aduersitas retrahit a peccato. Unde Gregorius: »Aliquando nos mundus retrahit a Deo, nunc tantis aduersitatibus plenus est, ut nos mittat ad Deum. Ecce enim Dominus, sicut promiserat per prophetam, sepiuit uias tuas spinis, ut semitas  tuas non inuenires, et post amatores tuos non curreres . Quomodo ergo non dicis: uadam, et reuertar ad uirum meum priorem, quia mihi bene erat tunc melius quam nunc? Quare non conuenis diabolum de conuentione, quam tecum iniit, et de federe quod tecum percussit; et proponis ei hanc disiunctam: Aut mihi da diuitias et uoluptates, quas mihi pepigisti te daturum, si tibi seruirem: aut ibo ad talem Dominum, qui mihi eas dabit, et hoc non solum ad satietatem, sed etiam ad cumulum?« O quam conuenientissime hec ei proponeres! Ista enim promittit non solum tibi, sed cuilibet eius dominio submittere se uolenti, iuxta illud: Hec omnia tibi dabo, si cadens adoraueris me  . Ecce qui cadens adorasti, et adorans eum cecidisti. Aliter enim non adoratur, nisi cadendo, cui non seruitur, nisi peccando. At quod tibi promiserat non dedit, mentitus est enim. Quid, putabas eum posse uerum dicere? Nonne ipse mendax est, ab initio in ueritate non stetit?  Quomodo huius domini fedifragi exactoris seuissimi intolerabilem toleras seruitutem? Miror tamen uehementer, unde suppetant seruitutis expense.

Non habet unde suum paupertas pascat amorem:
Non habet unde tuum pascas, furibunde, furorem.
Considera enim, quod ex quo huic domino seruire cepisti, nunquam tibi prospere cessit, omnis paupertas successit, et aduersitas, accessit calamitas, infelicitas quoque modum excessit. Nunc collige  breuiter, quam infelix ei seruias:

Pauper, egenus, inops, pallens, exsanguis, inanis:
   Aere, cibo, requie, frigore, peste, fame.
O onerosa seruitus! o amara subiectio! seruire et egere, famulari et tribulari, humiliari et conculcari. Deus bone, quid amarius, quid onerosius paupertate plena peccatis! Audi ergo consilium meum. Falle illum qui te fefellit: mentire ei qui mentitus est tibi. Desine ei seruire, qui non solum sicut promiserat tibi non seruit, sed etiam contra te seruit. Sic ars deludatur arte. Sequitur de ludo: in quo nomine intelligo omnem iocum. Est autem omnis iocus fomes libidinis; unde et uenus dicitur iocosa;  de qua sic ludit ille suus familiaris:

Non solet in mestos illa uenire choros. 
Post ludum etiam posui carmina; in quo nomine omne melos musicum comprehendo; siue fiat instrumento, siue humana uoce. Unde Isaias: Cithara, et lyra, et tympanum, et tibia, et uinum in conuiuiis uestris, et opus Domini non respicitis . Quomodo enim opus Domini, id est ueritatis respiciatur, a quibus tot opera uanitatis non solum aspiciuntur, sed etiam exercentur! Et Ouidius:

Multis pro forma uox sua blanda fuit.
Aiunt physici, nichil potentius ad eneruandum animum, quam lenocinium melodie. Unde et quidam demones illa capiuntur; sicut dicitur de Saule arreptitio, et Dauid citharista: quod uidelicet ille  melius habebat, quando ipse psallebat: et Apollini Delphico inuenti sunt ludi musici, et ille optimus medicus et theologus, et peta, et citharista Orpheus suam libidinem citharizando prosecutus est usque ad infernum. In eius iterum rei argumentum accipe quod difficile inuenitur aliquis leuis uocis, et grauis uite; quippe cum uocis leuitas cantum desideret, at uite grauitas planctum. uidi infinitos tam uiros quam feminas tanto peioris uite, quanto melioris uocis. Sed ut nostris parcam temporibus, Nero producatur in medium: de quo refert Suetonius in libro De uita Cesarum, quod adeo delectabatur in cantando, ut nec repentino motu terre ante cantare desisteret, quam inchoata finiret. Refert etiam eum multoties supinum iacere solere, et  pectori suo laminam plumbeam superponere; causa uidelicet uocis conseruande, et abstinere a pomis, et a cibis officientibus, et nunquam aliquem aduocare, nisi aut per alium, aut uoce submissa. Unde dictum est illud apud Iuuenalem:

uox blanda, et nequam digitos habet.
Ecce inuenimus hominem uocis blandissime, et uite pessime: et quoniam exemplorum superabundat copia, pergamus ad alia. Sequitur de forma, quam semper duo pericula comitantur: et illa eadem, que uocem blandam, id est superbia et lasciuia. Unde Ouidius in libro Fastorum:

Fastus inest pulchris, sequiturque superbia formam
Et Iuuenalis:

. . . . Rara est concordia forme
 Atque pudicitie.
Et iterum Ouidius:

Lis est eum forma magna pudicitie.

Nec damno dona nature, sed curiositatem et uanitatem: quas indiuiduas, et quasi naturales secum ducunt comites. Sequitur de puero, quem etiam peccati fomitem appellaui; scilicet ea consideratione, qua et mulierem. Quantum enim periculi sexus affert in muliere, tantum etas in puero. De illa ait uarro: »Mulier, quasi mollier;« de isto Naso: »Puero est etas mollis.« De illa uirgilius:

. . . uarium et mutabile semper
Femina.
De isto Horatius:

 Cereus in uitium flecti. . . .
Periculosa enim est etas pueri, periculosiorque societas, periculosissima uero familiaritas. Unde legitur in uitis Patrum: Non habendam esse cum femina et puero familiaritatem: ubi additur, uel heretico. Hec ergo omnia sunt irritamenta uitiorum, incitamenta uoluptatis, tormenta castitatis. Hoc oleo, hac pice, hac stupa, hac naphta, his malleolis, his sarmentis incenditur fornax Babylonis. uis ergo fugere uoluptatis incendium? Fuge hoc omne genus fomitis. Sed quo fugies a facie istorum? Totum circumspice mundum; ubique diabolus hamum peccati aliquo fomite delectationis inescat. Fugiendus est ergo mundus, ut eius concupiscentie fugiantur. Alioqui si in  mundo remanere uolueris, nec abscissis manibus, nec truncatis pedibus, nec effossis oculis, eo quod scandalizauerint te, scandalo non carebis. Relinquitur etiam aliquid et auribus et naribus, quod eas scandalizet, et per eas animum.

Igitur quandoquidem nec sine membris officialibus possumus uiuere, nec illis scandalizantibus bene uiuere; necessario querendus est locus, non tam corporibus, quam moribus salubris: ubi corporeorum sensuum non carentes officiis, illorum scandalis careamus. Et quis locus ad hoc idoneus, nisi claustrum, ubi pax includitur, honestas clauditur, excluditur uoluptas, secluditur libido? De quo loco scriptum est: Melius est sedere in angulo domus, quam cum muliere litigiosa .  Angulus est concors cohabitatio claustralium, in quam ipsi claustrale de diuersis hominum generibus tanquam de diuersis parietibus concurrentes, et habitantes in domo unius moris et unitatis, sectantes unitatem spiritus in uinculo pacis, felici discunt experientia, quam bonum et iucundum sit habitare fratres in unum . Mulier enim litigiosa, uel omnis ad litteram mulier est, uel ipsa caro, uel uita muliebris, uel societas cum amatoribus mollis et muliebris uite. Quodlibet enim istorum semper rixam mouet uiris spiritualibus. O quam conuenienter Rixandis, ut dicitur, appellata est illa captiua muliercula, que te captiuum trahit? Ipsa enim est diabolus, qui dicitur  Rixoaldus, qui semper rixam alit. Nam et hoc nomen legitur esse proprium cuiusdam demonis.

Fuge ergo, frater dilectissime, fuge rixam, quam tibi mouet Rixoaldus iste per illam Rixandam, et redi ad claustrum tuum, locum pacis et quietis, amatorem silentii, rixeque persecutorem. Redi, frater, redi a mundano circuitu, in quo impii ambulant, quem semper leo rugiens circuit, querens quem deuoret: ad claustralem tetragonum, ubi mirabiliter fabricante prudentia, columne iustitie super bases fortitudinis, cemento temperantie firmissime solidate, spei epistilia infatigabiliter sustinentes, et per interualla discretionis seriatis disposita caritatis latera, seu latitudinem in humilitatis angulos, scilicet angustias lineariter consummantes,  et ab eisdem incipientes, uite ordinatissime pulcherrimam stabiliunt quadraturam, arridente in medio tetragoni ad cumulum decoris prato diuinarum Scripturarum, medicinalibus, et immarcescibilibus iucundarum sententiarum flosculis plenissime referto. Redi ergo, frater, redi de fornace ferrea ad claustri refrigerium; ut in loco amenissimo, sub Domino humanissimo, Iesu Christo piissimo, uoluptuose transigas presentis huius miserie calamitatem.

Sed dicis: Nunquid non est alia uita que ducit ad Deum, quam claustralis? Est plane, sed non tibi. Antequam enim hanc elegisses, plures tibi alie patebant. Quando autem de pluribus hanc uitam tibi elegisti, de omnibus unam fecisti. Quid  ergo, inquis, nunquid soli claustrales saluantur, aut omnes pereunt seculares? Sane neutrum. Sed isti soli facile saluantur, illi omnes difficile. Cur hoc, nisi quia tutior est ab incendio remotus ab igne, quam proximus igni? Frater, non tibi persuadeat malesuada cogitatio, te quod uouisti non debere reddere; quia uidelicet non sub sancto Benedicto probationis annum perfecisti; nec sub sancto Augustino saltem dimidiasti dies tuos, sed dixisti in dimidio dierum tuorum, uadam ad portas inferi . Interroga conscientiam tuam. Nescis, cum quo mercatore contractum iniisti: cum eo scilicet, qui nescit fallere, quia iustissimus est; cuius non est posse falli, quia sapientissimus est; cui nemo potest resistere, quia fortissimus est;  quem nemo potest corrumpere, quia optimus est. Prius enim contraxeras cum diabolo, quando ei a teipso uenundatus eras sub peccato. Tunc uero contraxisti cum Domino, miro modo distrahens ei, quod ante distractionem suum erat, et tuum post futurum. Nemo autem suus erit, id est sui iuris, donec ei se uendiderit, a quo iam redemptus est. uis scire qualis fuerit ille contractus inter te et Dominum? Distraxisti teipsum Domino, subtrahens te seculo, retrahens te peccato, abstrahens te ab inferno, extrahens te a luto, contrahens te in claustro; trahens post te diabolum, attrahens ad te Dominum, et ab ipso postea ad celum pertrahendus. Porro in huius distractionis, id est uenditionis pretium eternam beatitudinem  tibi Dominus confirmauit hac conditione scilicet ut ei perseuerares. An modicum tibi uidebatur pretium, quod eras accepturus? Sed non sunt condigne passiones huius temporis ad futuram gloriam, que reuelabitur in nobis .

Quare ergo, frater, contractum istum tibi saluberrimum, utilissimum et iucundissimum fide non persequeris? Quod si negare uolueris, testes contra te, uelis nolis, erunt, quicunque capitulo illi tunc affuerunt. Non nego me, inquis, uouisse; sed nunquid uoluisse taliter est uouisse solemniter, et non magis simpliciter? Nullo modo. Si enim distinguitur inter uota simplicia et solemnia, uotum illud simpliciter fit, quod uel fit in  silentio, quando scilicet deliberatio suis finibus contenta est, id est non prorumpit foras in uocem; aut si prorumpit, nullo presente, uel paucis presentibus, et hoc extra ecclesiam, et habitu pristino nondum mutato. Tale uotum dicitur simpliciter factum, uel simpliciter prolatum, uel simplex solum. Illud autem dicitur solemne, quod fit coram multis; aut si coram paucis, sed grauibus personis, et in ecclesia, aut in manus presbyteri etiam extra ecclesiam, uel super reliquias. uel, ut breuius dicam, duo sunt que faciunt maxime uotum solemne, loci sanctitas, et persone auctoritas; auctoritatem hic appello ordinis dignitatem. Solemniter autem uouetur in omni ecclesia, etiam sine presbytero, si tantummodo adsunt aliqui,  quorum testimonio uacillare non permittatur sexus aut infirmitas, aut etas, aut infamia. Solemniter autem uouetur coram omni presbytero, etiam extra omnem ecclesiam. Tu autem uouisti coram multis et grauibus personis, id est conuentu copiosissimo et religiosissimo, et coram etiam abbate et ecclesia, quia in capitulo. Neque enim capitulum non est pars ecclesie; aut quod in capitulo fit, in ecclesia non fit: cum in toto corpore ecclesie, preter illum locum, ubi altare constituitur, nullus locus sit sanctior capitulo, nullus reuerentia dignior, nullus diabolo remotior, nullus Deo proximior: ibi enim perdit diabolus, quidquid alibi lucratur; ibi Deo restaurat obedientia, quidquid alibi subtraxit illi negligentia,  uel contemptus. uides igitur quod quecunque cooperantur ad uotum solemne, in illo uoto concurrunt, quod fecisti nouitius in ordine Cisterciensi; nondum enim uenio ad illud uotum, quod fecisti in ordine Premonstratensi. Tempore autem beati Benedicti alia consuetudo erat recipiendi, et probandi nouitios, quam modo. Tunc enim nouitii neque mutabant habitum proprium, neque tonsuram monachi accipiebant, donec monachi fiebant: id quod adhuc precipitur in canonibus. Unde miror, qua fronte nostri temporis abbates hanc consuetudinem ausi fuerint immutare. Sed arbitror, quod ad terrorem incutiendum, et pudorem. Magis enim uerecundatur aliquis reuerti ad seculum seculari habitu cum crine deposito, quam si nullum  istorum reliquisset. Quod autem nouitii non mutabant habitum suum tempore beati Benedicti, antequam deberent fieri monachi, probo ex textu illius regule. In illo enim capitulo, quod sic intitulatur: De disciplina suscipiendorum fratrum, sic in fine legitur: »Mox exuatur in oratorio rebus propriis, quibus uestitus est, et induatur rebus monasterii.« Et subsequenter: »Illa uero uestimenta quibus exutus est, reponantur in uestiario, ut si quando, suadente diabolo, consenserit ut egrediatur de monasterio, quod absit, tunc exutus rebus monasterii proiiciatur.« Libere ergo tunc poterat dici nouitio: Liber discede, quando nec mutato habitu pristino, nec tonsura suscepta,  nullo uoto tenebatur apud Ecclesiam, sed tantum apud Deum. Quod enim ibi dictum est, Liber discede, subaudiendum est, quantum ad nos; quantum autem ad Deum, liber non discedebat. Plures autem scandalizat claustralis refuga cum dimissione habitus, quam ex fractione professionis. Frangendo enim professionem illos solos scandalizat, quibus se professione coniunxerat. Dimittendo uero habitum, illos omnes scandalizat, a quibus se disiunxerat eius susceptione: totum ergo seculum. Quid tibi nunc animi, frater, plus nomine quam re: quid tibi nunc animi? Si enim consolatio  abscondita est ab oculis Christi, quia inter fratres infernus diuisurus est, quanto magis abscondenda est ab oculis ipsorum fratrum, ne forte inter eos non diuidat! Obsecro ergo te, frater dilectissime, per uiscera misericordie Dei nostri, in quibus uisitauit nos Oriens ex alto , ut collabores mecum, ne infernus diuidat inter nos. Cur enim nati ex uno carnali utero, et ex uno spirituali renati, uno inferno dimidiamur? uel etiam, ut melius dicam, ne diuidat inter nos et Christum, quia eius pretioso sanguine redempti sumus  .


 Expliciunt Flores Helinandi, uiri boni, religiosi, honesti, et sancti, ac uita precipui. 





SANCTORUM GEREONIS, uICTORIS, CASSII ET FLORENTII THEBAEORUM MARTYRUM PASSIO AB HELINANDO SCRIPTA.




PROLOGUS. Que ratione de martyribus, hic propositis, tractaturus sit auctor, exponit.


1. Thebeorum martyrum sacratissimam legionem  hodierna die festiuis attollere laudibus admonemur, in qua pretiosissima sancte illius sodalitatis pignora, Gereonem, uictorem, Cassium et Florentium, cum eorum sociis ueneramur. Neque enim secernuntur in gaudio retributionis, qui nullo modo dissenserant gloriose constantia passionis.

2. Nam quamuis non uno die, nec eodem loco martyrii gloriam susciperent, tamen secundum Apostolum, erat illis unus Dominus, una fides, unum baptisma, unus Deus et Pater omnium, qui est super omnes et per omnia Deus in secula benedictus   : cui simul omnes uno consilio, una deuotione, felici perseuerantia adherebant, implentes actu Psalmiste uerba, dicentis: »Mihi autem adherere Deo bonum est, ponere in Domino Deo  spem meam  .« In qua constanter et unanimiter summam caritatem, que Deus est, corde credentes ad iustitiam, ore autem confitentes ad salutem, hanc apostolicam constantiam sedulo uoluntate et moribus meditabantur: Quis nos separabit a caritate Christi? Tribulatio? an augustia? an persecutio? an fames? an nuditas? an periculum? an gladius  ? Subsequentes etiam certam fiducie sue causam: Sed in his omnibus, inquiunt, superamus propter eum, qui dilexit nos  .

3. Nec moueat quemquam, quod in hac nostre Thebaidis serie gesta beatorum martyrum et sacrosancta pro fide Christi certamina plena ratione secundum morem historias texentium non persoluimus: cum id nobis sit hoc sermone propositum, ut  nobiscum pariter ad spiritale gaudium corda prouocemus auditorum: quatenus supernorum accensi desiderio, plus appetant per caritatem edificantem ad martyrum societatem proficere, quam  per scientiam inflantem ab eterni gaudii delectatione dicere.

4. Sed quia mos est humani ingenii tarditati, ut ab exteriorum cognitione querat, quod arcano cordis imprimatur, quasi aliter ad rationem, nisi per sensibilium et imaginabilium rerum ducatum, non possit assurgere, ut hoc sit, quod Apostolus dicit, Non prius, quod spiritale est sed animale: deinde quod spiritale  . Moueamus et nos, secundum quod audiuimus, quasi historiam, non quidem ex ordine singula complectentem, sed summatim quedam necessariora chronographie more perstringentem de sanctissimis huius legionis angelice tyronibus, Gereone uidelicet, uictore, Cassio, Florentio et eorum sociis, uniuerso orbi terrarum merito  uenerandis, qui sua, ut ita dicam, mortis uictoria, securitatis et pacis successus iucundissimos comparauerunt.

5. Hos insignes triumphatores mirabilis et prouida omnipotentis Dei dispensatio post uictoriosissimam beati Mauritii passionem, adeo, quantum humane datur indagationi coniicere, spe gaudentes, in tribulatione patientes, mora, qua uoluit, reseruauit, ut, quo plus in lacrymis seminarent, eo iucundius fructum perennis letitie meterent, et, quanto latius exempla suscepti pro Christi nomine laboris in confessione ipsius extenderent, tanto plures ad imitationem sue constantie et magnanimitatis accenderent: cum tamen ipsi corda sursum  habentes apostolico illo feruerent desiderio, quo dicit: Cupio dissolui et esse cum Christo, multo enim melius est  . Nam in breui post patratum eorum martyrium paucissimi in ea, qua passi sunt, prouincia remanserunt, qui non hoc ipsum ardenter expeterent, quod in eis dudum obstinatis pectoribus exhorrerent, quasi arcta ipsa uia prius non esset commeabilis, que tot fuisset precedentium trita uestigiis.



CAPUT I. Sanctorum in fide constantia ac martyrium.

6. Igitur dum Incarnationis Dominice annus fere primus post ducentesimum et nonagesimum uerteretur, Diocletianus imperator trigesimus tertius ab Octauiano Augusto primo, cuius imperii anno  quadragesimo secundo singularis eadem natiuitas per Mariam perpetuam uirginem administrata est, Maximianum, cognomento Herculium, primo cesarem,  deinde consortem sibi totius regni fecit, et Augusti nomine et potentia secum pariter sublimauit  . Quorum seuitia tanta contra Christianos incanduit, ut ille in Oriente, iste in Occidente circumquaque ecclesias Dei uastarent, nemini de grege Domini parcerent, nomenque Christianum funditus exstirpare studerent. Sed diuino nutu, quomodo tunc laboratum fuerit in semine, postea factum est manifestum in germine.

7. Hec enim persecutio, a Nerone decima, ceteris immanior et diuturnior fuisse perhibetur, ita ut usque ad decem annos, in incepta crudelitate permanens, extenderetur. Quam mox subsecuta est ruina uehemens et perpetua destructio idolorum, cum per totum orbem pax ecclesiis Dei reddita,  ipsos etiam, quos dudum inimicos asperrimos pertulit, iugo fidei catholice subdidit, in morem decime Aegyptiace plage, que, sicut primogenitorum omnium subita morte seuissima, ita et ultima, populum Domini non solum liberum abire permitti, uerum etiam auctum pecunia, ut festinaret, uehementissime compelli fecit. Cuius rei gratia si quid post hanc Christianorum persecutionem exemplatum fuerit, in antiquis ecclesiarum edificiis apud nos adhuc cernere licet.

8. Cum ergo in Galliis perniciosus tumultus contra Romanum imperium excreuisset  , Maximianus apud Italiam collecto exercitu, Thebeos milites, Mauritium, Gereonem, uictorem, aliosque  eiusdem ordinis uiros, iam sacramentis uere fidei et salutaris baptismatis per Hierosolymitanum antistitem  initiatos, in auxilium accersiuit. Qui protinus, ut erant militari uirtute exercitati preceptis imperatoriis obsequentes, singuli cum suis sequacibus armis bellicis instructi, consilio diuino muniti, sese in eamdem expeditionem unanimiter contulerunt. Deinde colloquium expetentes beati Marcellini Romani pontificis, qui post beatum Petrum apostolum uicesimus octauus, ante S. Syluestrum, eiusdem sedis presulem, quartus, nauim sancte Ecclesie in mediis tempestuosi mundi iactatam fluctibus gubernabat: ab eo quomodo sub armis Romane militie, Christiane religionis conseruanda esset innocentia, didicerunt  , eiusque  doctrine perspicuam ueritatem usque ad finem boni certaminis inuicta fidei iustitia seruauerunt.

9. O beatus et sacer ille conuentus expeditorum  in procinctu militum, qui bellum quidem extrinsecus per obedientiam, pacem intrinsecus per innocentiam cogitabant; qui ad expugnandos Romane pacis inimicos arma ferebant, ad resistendum contra premeditatas iniurias, non ferri, sed fidei arma firmissima preparabant. Nam hanc suam Domino generaliter dicauere concordiam, ut contra hostes publicos edictis imperatoriis obedirent; contra suscepte fidei religionem, imperatorem nullum agnoscerent, plusque uellent pro Christo uitam temporalem perdere, quam uitam eternam, Christum, Deum negando, temporaliter uiuere. Nimirum unctione sancti Spiritus edocti, recolebant uerba ueritatis, que de suis discipulis ad Patrem loquitur, dicens: Hec est autem uita eterna, ut cognoscant  te solum uerum Deum, et quem misisti Iesum Christum  . Optabant simul anhelanti desiderio citius in se perfectum iri orationem illam Domini dicentis: Pater, uolo ut ubi ego sum, ibi sit et minister meus.

10. Deinde Maximianus Augustus  , coadunato exercitu, permisto tamen fidelium et infidelium cetu, festinus Alpium iuga transgrediens, Gallie appropinquabat, soloque aduentu suo Amando et Aeliando ducibus tumultus memorati perterritis, seditionis illius tempestatem pertinaciter excitatam, facile sine sui exercitus damno sedabat  . Comperto uero quod Carausius quidam nobilis, insidias contra Romani fines imperii moliretur  , qui tamen procurator constitutus erat  prouincie, que est iuxta Oceanum, ubi Franci, iam secundo a sedibus suis expulsi, iuxta Gallorum et Saxonum confinia consederunt, misit illuc per Rheni fluminis alueum partem sui exercitus  , cuius militari uirtute nefarius cassaretur inceptus.

11. In quo itinere precipuos belli dominici duces, Gereonem, uictorem, Cassium et Florentium  felices turme Christianorum militum sequebantur. Interea Maximianus, ferocissimus Christiani nominis persecutor, et tali tantoque agmine indignissimus ductor, statuto iuxta radicem Alpium zeli idolo, in loco quem dicunt Octodorum  , precepit, ut omnis exercitus uiritim festina celebritate concurreret, et a supplicatione diis, ut fatebatur, immortalibus agenda, communique letitia se nemo, uelut alterius sectator religionis, exciperet  . Iam uero Gereonium precesserat agmen, et fidissimi comitatus societatem presentia corporali reliquit. Unde factum est, ut nuntium scelestissimi sacrilegii non audiret, seseque cum sanctissimis suis corporibus nostre perpetue iucunditati seruaret.

 12. uentum est ad locum constituti flagitii, ubi, dum copiosus Romane uirtutis exercitus quasi pro religione surdis et mutis idolis inclinaretur, S. Mauritius cum sua legione non adfuit, quia interim, ut commilitones suos ad futura certamina roboraret, in locum spiritualis exercitii secessit. Quod dum rex auidus bonorum exitii, referente precone, resciret, et persuasionibus callidis aciem diuinam flectere non ualeret, precepit eam semel et iterum decimari  , et si adhuc, qui remanerent, mori quam cedere mallent, omnem illam beatissimam legionem, ubicunque fuisset dispersa, missis militibus, statuit trucidari, hoc sane lictorum laborem pretio comparans, ut, quo quis plures  occideret, eo amplioribus spoliis se ditatum fuisse gauderet.

13. Hec primum apud Agauni oppidum, ubi maxima multitudo sancti resedit exercitus, agebantur. Inde precedentium secuti uestigia repererunt primarios milites Cassium et Florentium cum septem aliis similis constantie uiris, iuxta ueronam ciuitatem  in ripa Rheni fluminis consedentes, aliosque cum eis quamplurimos, eiusdem  agminis, sed non eiusdem intentionis  , satellites. Hos autem cum cognouissent de Orientali fuisse presidio, seuientes contra eos, de professione fidei sciscitati sunt. Cumque illi nec uoluntate cordis, nec sententia responsionis a superioribus discreparent, submissis capitibus, in eodem loco pro Christi nomine perempti sunt.

14. Mox ad beatum Gereonem eiusque socios trecentos decem et octo, cum illo pariter fide ueritatis armatos, persecutor nescio uelocius, an fama peruenerit. Progressi tamen paululum ante subsequentes carnifices in campis Agrippine magne ciuitatis martyrii gloriam, sese inuicem cohortantes, prestolati sunt. Quibus continuo superuenientes hi, qui missi erant a iudice, nullam in  eis defensionis causam uel a proposito deficiendi uoluntatem, sed constantissimam nominis Christi inuenerunt confessionem. Ibi beatus Gereon, dux et martyr egregius, cum illis Regis eterni uernaculis, edomitis omnibus, que ad huius uite delectationem possent allicere, semetipsum spontaneus obtulit hostiam uiuam Deo. Insani uero tortores, sanctorum ibidem corpora cruentantes, per campi illius planitiem traxerunt et in puteum quemdam magnum proiecerunt  . Monstratur autem usque hodie in loco, ubi S. Gereon trucidatus est, sanguinis ipsius spectaculum  et ipse locus, Ad Martyres, ab incolis acceptum seruat uocabulum.

 15. Hec itaque dum agerentur, cohors illa, que beatum uictorem comitabatur, ad locum, cui destinata erat, properans, peruenit ad oppidum Francorum, quod ex maiorum suorum sedibus Troiam siue Xantum nuncupabant  , ibique cum duce suo castra in pratis uirentibus posuit. Nec minus audaces illi cruentique milites affuerunt, et perempto illic fortissimo Christi milite uictore cum trecentis triginta martyribus, sancta eorum corpora in locis palustribus submerserunt.

16. Tandem optatis locupletati spoliis, cum exercitu reliquo, quia Carausius ille fugiens, sese in Britanniam transtulit, per uiam, qua uenerant, leti pro scelere regressi sunt. Eodem uero tempore de Mauritania, que est pars Africe, finitimisque  regionibus milites ab imperatore propter frequentes Gallorum tumultus euocati, in Galliam uenerunt; quorum ibi simul trecenti sexaginta  pro fide catholica trucidati cum beato Gereone eiusque sociis beatorum corporum quietem et uenerationem perpetuam delegerunt.



CAPUT II. Ecclesia in S. Gereonis sociorumque eius honorem exstructa miraculisque illustrata.

17. Post hec Maximianus Augustus reuersus in Italiam, suadente Diocletiano, ut cum ipso se transferret in otium, licet inuitus, purpuram simul imperiumque, sed non tyrannidis usum deposuit  ,  et uice sua Constantium uirum mitissimum, Italie, Africe et Galliis Augustum esse constituit; Galerio uero cetere prouincie delegate sunt. Sed Constantius Galliis Hispaniisque contentus, has magna mansuetudine gubernabat, et ecclesias Dei nullis molestiis infestabat  . Cumque ipse, adhuc Maximiano uiuente, in Britannia diem obiret, Constantino, filio suo, Christiane religionis cultori precipuo, prouincias easdem regendas reliquit  .

18. Qui, confortatus in imperio, dum regni Romani monarchiam per bella maxima obtinuisset  , beatissime Helene matri sue, honorandi et sublimandi sanctorum Martyrum sepulturas ius et potestatem, ipse per omnem pene terram eodem studio occupatus, contradidit  . Cuius Deo digne  matrone in beati Gereonis monasterio  adhuc plurima seruantur insignia, et, qualis ipsa fuerit, testantur ibidem apud eius memoriam crebro repetita miracula.

19. Fecit sane inter plurima spectabilia sue deuotionis opera, super eiusdem sancti Martyris et sociorum eius corpora, ubi etiam supra memorati sancti  Martyres ad singulare merentium et infirmantium refrigerium pausant, insignem neminique prorsus uel sententia sermonis explicabilem, uel arte operis imitabilem structure mirifice et sublimis ecclesiam, quam ita metallorum fulgore  et artificii uarietate decorauit, muris etiam ualidis excelsisque firmauit, ut nichil supra per omnes illas regiones uel fuisse uel futurum esse, celebri sermone feratur.

20. Preter quod ligneam aliquam, uel que tam facile senio uel negligentie cedat, materiam habuisse negatur, cum marmoree soliditatis ibi tanta copia fuerit, ut opus totum columnarum illius generis firmitudine et pulchritudine fulciretur; aurei uero fulgoris in ea tantum emicuit, ut musiua foris et intus fulgens elegantia, nomen, Ad Aureos sanctos, ab incolis sortiretur  . Que, quia per se summo rerum omnium Auctori placere non potuit, ut adhuc amplius et dignius resplenderet, plurimis idoneis laudis diuine preconibus et ministris  sibi congruentibus adornata est  .

21. Igitur sanctus Maternus, Treuirorum episcopus, Agrippine Colonie ecclesiam primus pastor dignis gubernaculis ordinauit  , cuius uitam multis claruisse uirtutibus, gestorum eius scripta commemorant. Huius sedis antistes nobis cognitorum tertius, S. Seuerini confessoris Christi successor, nomine Euergisilus  , quadam die, dum capitis dolore nimium cruciatus, ad memoriam beatorum martyrum Gereonis et sociorum eius oratum accederet, et adhuc in sancti illius thesauri  iudicium fastigium nullum excelleret  , uersiculum in laudem sanctorum dici solitum, Exsultabunt sancti in gloria, ingrediens ecclesiam, inchoauit: cui protinus ex illo uenerabili sanctorum corporum aditu responsum est: Letabuntur in cubilibus suis. Quod cum pontifex stupefactus audiret, laudem Deo repente cum omnibus, qui aderant, conclamauit, et approprians, de loci illius puluere capiti suo salutare remedium apposuit, et, consignato cum summa reuerentia loco recessit  .

22. Talia quidem plurima ueridica relatione commemorari possent, si promissi compendii studia non arcerent. Non enim exinde erant, uel ibi sunt rara uirtutum opera sed pene quotidiana, quorum  multitudinem simul et magnitudinem admiratur, quisquis eiusdem ecclesie cultori cuilibet  religioso colloquitur. Nam quicumque fide non dormitante qualemlibet ibi medelam expostulat, ipsam illic sanitatem uoti compos semper adesse non dubitat. Similia suorum meritorum indicia SS. uictor, Cassius et Florentius cum suis commilitonibus crebro dare non desinunt, que nemo utique uerbis, nedum scriptis, ad plenum exsequitur. In locis tamen suis, ubi mirabiliter frequentantur, uberius etiam sermonibus et fidis testimoniis celebrantur, quamuis ea, que uulgantur per singulos actitari, recte debeant meritis omnium simul adscribi.

23. Sancta uero Coloniensis ecclesia per suffragia sanctorum Martyrum, quorum corpora in suo gremio meruit fouenda suscipere, non desinit usque  hodie fidem inuiolatam excolere, quam a Materno, primo suo episcopo, se meminit suscepisse. Apud  quam consuetudo celebris inoleuit, ut beatos martyres, Gereonem, uictorem, Cassium et Florentium, eorumque socios, trino martyrio coronatos, ternis locis uenerabiliter conditos, una die, id est sexto Idus Octobris, festiuitate congrua uenerentur, cum tamen dubium sit, utrum uno die, an duobus, eorum martyrium compleretur, quia uerona, supremus memorati martyrii locus, non minus uiginti sex millibus ab elegantissima sancti uictoris basilica distans, aliter hoc uno die, nisi per festinum nimii furoris impetum, fieri posse, maxime propter moras in locis singulis necessarias, credere uetat  .

24. Huius itaque diei gaudia, fratres, ita modo celebremus annua, ut fiant nobis illorum intercessione  continua; sic illorum glorie gratulemur, ut, quoscunque possumus, nobiscum pariter doctrine  uerbis et bonorum operum exemplis in caritate non ficta lucremur. Ut enim per quemdam mundi huius sapientem dictum est, amicos quoslibet eadem uelle, et eadem nolle, ea demum firma amicitia est et si nos sancti Martyres, patroni nostri, in ea uoluntate, qua ipsi fuerunt, ad se clamantes et de se loquentes inuenerint, profecto nos non ut alienos, sed ut proprios et domesticos respicere non dedignabuntur, causamque nostram sua dilectione, qua perpetuo flagrare non desinunt, suam arbitrabuntur. Ita fiet, ut et in presenti seculo necessariis non destituamur auxiliis, et in futuro sempiternis eorum iungamur consortiis, ad laudem et gloriam Domini nostri Iesu Christi, qui cum Patre et Spiritu sancto Deus uiuit et regnat in secula seculorum.  Amen.





HELINANDI FRIGIDI MONTIS MONACHI CHRONICON.



LIBER QUADRAGESIMUS QUINTUS [* 1Kb] .



 Anno Christi 634.


Romani et Saraceni uario euentu confligunt. Oswaldus et Oswinus successores Edwini a Cendwala perimuntur, apostate facti. Dagobertus Sclauos bello deuincit. 635. Seuerinus papa obiit Iu Nonas Augusti, et cessauit episcopatus mensibus 4, diebus 24. Post quem LXXIu sedit Ioannes huius nominis quartus, natione Dalmata, ex Patre uenantio scholastico, anno 1, mensibus 9, diebus 28. Hic misit multas pecunias per Istriam et Dalmatiam, ad captiuos redimendos: fecit ecclesiam sanctis martyribus uenantio, Anastasio et Mauro et aliis, quorum reliquias de Dalmatiis adduci  fecit. Fecit episcopos 18. Post Ebubeher regnauit Haumar annis 12. Saracenis Syriam incursantibus, Heraclius crucem Domini ab Ierusalem Constantinopolim transtulit. Oswaldus filius Edelfridi regis regno Nordanimbrorum suscepto Cendwalam regem Britonum peremit; et quia fidem Christi firmiter tenuit, super omnes Britannie reges eminuit. Hic apud Scotos Christianus factus est, et quatuor linguarum gentes, Pictos, Scotos, Britones, Anglos, sub ditione accepit. Octo annis regnauit. Eo tempore cultus idolorum in Anglia ad cineres torpuit. Aidanus episcopus, sancti Columbani  discipulus, a Scotia ueniens, apud Anglos claret sanctitate et doctrina. Hic quando uerbum faciebat ad populum Scotica lingua, si deerat interpres, ipse rex Oswaldus indutus ueste regia, interpretis officio fungebatur. Idem ipse rex cibos sibi propter pauperes subtrahebat.

Dagobertus uascones bello deuicit. 636. Ioannes papa obiit 3 Idus Octobris, et cessauit episcopatus mense 1, diebus 10. Post quem LXXu, sedit Theodorus, natione Grecus, ex patre Theodoro episcopo de ciuitate Ierosolyma, annis 6, mensibus 5, diebus 25. Fuit amator pauperum, largus et benignus super omnes, et multum misericors. Huius tempore Mauritius cartularius interfectus est a militibus Isachii; cuius caput positum est in stipite in  loco Rauennatis ad exemplum. Non multo post defunctus est Isachius, pro quo missus est Theodorus patricius exarchus ad regendam Italiam. Tunc uenit Pyrrhus ex Africa, qui fuerat Constantinopolitanus patriarcha, ad limina apostolorum; et obtulit libellum, in quo condemnabat, que a se uel a suis decessoribus scripta erant contra fidem catholicam: quem papa Theodorus in sedem restituit; qui, postea reuersus ad uomitum et condemnatus ab eodem Theodoro, reuersus est in Orientem. Tunc leuata sunt corpora sanctorum Primi et Feliciani de arenario uia Numentana, et posita in ecclesiam Beati Stephani. Fecit et oratorium sancto Eupillo martyri, deposuit Paulum Constantinopolitanum hereticum. Fecit episcopos 46. Saraceni  capta Damasco Phenicem et Aegyptum occupant. 637. Florebant in Francia hoc tempore tres fratres, Ado, Rado, Dado, qui et Audenus; qui singuli singula cenobia fundauerunt: ex quibus Dado erat referendarius Dagoberti regis. Referendarius autem dicebatur, ad quem publice conscriptiones referebantur, ut per eum regis annulo signarentur. Hos ad hoc animarat Eligius aurifex, iamdudum in aula regis Lotharii clarus; qui etiam ex dono Dagoberti regis Solemniacum monasterium construxit: ubi sanctus Remaclus ab Aquitania ueniens, se in Christi tyrocinio sub eo exercendum dedit. Sanctus autem Audenus intra Briegensem saltum cenobium construxit, quod Resbatis dicitur;  in quo sancta Aurea claruit, quam sanctus Eligius monasterio uirginum Parisius a se constructo prefecit.



638.

Saraceni Ierusalem biennio a se obsessam capiunt; sanctus Amandus Tungrensi episcopatu post habito, uerbi instat officio. Sub hoc sanctus Laudoaldus floruit; qui filium Apri uiri illustris Lambertum a puero imbuens, in uiam Dei induxit. Romaricus abbas, et Gerricus Metensium episcopus clarent. 639. Saraceni Syriam occupant. Iudei in Hispania Christiani efficiuntur. Sisebutus enim uisigothorum rex gloriosissimus plurimas in Hispania prouincias, et multas militie urbes sibi bellando subiecit, et Iudeos in suo regno ad fidem Christi conuertit. Saraceni Antiochiam capiunt.



640.


Dagobertus filium suum Sigibertum Austrasiis regem mittit, sub tutela Pipini et Chuniberti episcopi. Sanctus Arnulphus ex maiore domus Metensis episcopus, et ex episcopo solitarius dormit in Christo. Hic Arnulphus, ait Petrus Damianus, pater Pipini fuit et auus Caroli Magni. Hic non procul a Flandria in Lotharingia ducatum tenebat. Qui, cum uxoris et filiorum affectus postponens, eremum peteret, contigit ut per fluuium Mosellam transitum haberet. Ad cuius pontis medium ueniens, ubi fluuius profundior est, ibi annulum suum sub hac federis coniunctione proiecit. Cum ego, inquit, annulum hunc reperero, tunc ego procul dubio confidam me esse peccatorum meorum nexibus absolutum. Quo facto, eremum petiit,  ubi non paruo tempore mundo mortuus, Deo uixit. Interea defuncto Metensi episcopo, electus est; dumque esu carnium abstineret, sicut in eremo consueuerat, piscis ei presentatus est; quem cocus exenterans annulum reperit, quem letabundus domino suo obtulit. Quem ille statim recognouit. Est autem bidui iter a ponte in quem annulus proiectus fuerat, usque ad locum in quo piscis episcopo presentatus est. Tum uir Dei magis tremefactus, et arbitratus se Deo amplius debitorem, quo magis eius bonitatem experiebatur; eligens sibi successorem, rursus eremum petiit: ibique defunctus est. Huius filius Clodulphus post Metensis episcopus, sanctitatem patris imitatus est. Doda, mater ipsius Cleodulphi, Treuiris inclusa est. Eadbaldo  Anglorum rege mortuo, qui regnauit annis 25, Combertus filius eius, ex Emma filia regis Francorum susceptus regnat annis 24, uel secundum alios 25. Qui religiosus in Deum, pius in patriam, iustus in omnes, omnia templa et sacella deorum complanauit ad solum; precepitque per omne regnum quadragesimale ieiunium obseruari. Huius filia Etagota apud Kalam monasterium Galliarum sanctimonialis et sancte uixit. 641. Saracenis Perse iterum confligunt et uincuntur; et Hormisda rege eorum fugato Saraceni totam Persidem sibi subiugant.



642.

Heraclius imperator moritur, post quem Constantinus filius eius imperat; qui quarto mense imperii sui, a Martina nouerca sua et Pyrrho patriarcha,  ueneno extinctus est; et Martina cum filio suo Heraclona imperium arripit. Sub quibus Cyrus Alexandrie, Sergius et Pyrrhus regie urbis episcopi, heresim instaurantes, unam operationem in Christo diuinitatis et humanitatis, statuunt. Beda statim post Heraclium ponit Heracleonem, cum matre sua Martina: post hos Constantinum fratrem Heraclii, quem dicit regnasse mensibus 7. Sub his autem Paulum Pyrrhi successorem aperta persecutione catholicos partim carceribus, partim exsiliis, partim uerberibus affecisse. Post Constantinum dicit idem Beda Constantinum filium eius regnasse annis 28. Sisebodo uisigothorum rege mortuo, Suliulam regnat annis 2. Dagobertus  Saxonibus contra Winidos sibi auxiliantibus annuum tributum quingentarum marcharum eis indulget. Heraclonas, abscisso naso, et mater eius, abscissa lingua, exsiliantur: post quos Constans qui etiam Constantinus filius Constantini regnat annis 26. 643. Oswaldus rex a Penda Merciorum rege perimitur. Huius dextera multarum eleemosynarum largitrix cum brachio et cute et neruis incorrupta iacet, toto reliquo corpore in cineres dissoluto. Excitata rebellione a Penda rege Merciorum, ipse Oswaldus fraternam salutem in pectore gerens, pro animabus fidelium suorum Deo supplicabat. Huius defuncti brachia cum manibus et capite insatiabilis uictoris ira desecta, et stipiti appensa sunt; brachium cum manibus, adhuc inuiolata durant. Que  a fratre Oswio apud urbem Banbamberch composita in scrinio, monstratur pro miraculo. Caput Lindisfarni humatum a fratre, nunc Dunelmi esse dicitur, inter brachia sancti Cuthberti. Ossa reliqui corporis cum regina Ostricula uxor Regebredi regis Merciorum, filia regis Oswii caritate patrui ducta, Bardonio monasterio suo, quod est in regione Merciorum, non longe a Lincolnia ciuitate inferre uellet, expulerunt eam monachi, inuidentes mortuo quietem ossium, quia super eos bellico iure regnum acceperat. Sed, nocte intempesta, per lucernam de celo super reliquias emissam, ultro petierunt, quam ante reiecerant. Ibi ex cadenti sanguine reuiruit cespes, quo sanatus est sonipes, et quem affixum sinuosis anfractibus ignis intabundus  effugit. Puluiculus lauature reliquiarum eius mentis impotes sanat. Stipes qui innocentem cruorem susceperat, lotura sua sanitatem tribuit desperatis. Huius filius Oswinus regnauit post eum annis 27. Iudicel rex Britonum gratiam Dagoberti sibi redimit.



644.

Haudmar Ammiras templum suum in Ierusalem edificat: et quia structura nullomodo consistere poterat, suggestione Iudeorum crucem desuper montem Oliueti tolli imperat: et tunc structura stare potuit. In Hispaniis Suitilan ob crudelitatem suam a uisigothis reprobato, Sisenandus per auxilium Dagoberti sublimatus in regem, regnat annis 20. 645. Dagobertus rex moritur in uilla Espinensi,  pago Parisiensi; sepultusque est in basilica Sancti Dionysii. In quibusdam chronicis dicitur, quod Dagobertus obiit anno Domini 641. De quo per uisionem cuidam reuelatum est, quod anima eius ad iudicium, et multis sanctis contra eam de exspoliatione ecclesiarum suarum reclamantibus, cum eum mali angeli uellent ad penas inferni rapere, interuentu sancti Dionysii, cui maxime deuotus fuerat, liberata est. Post quem Clodoueus filius eius regnat annis 17. Sigeberto fratre eius iam regnante in Austria. Huius Clodouei maior domus fuit Hercanoaldus. Hic Clodoueus habuit uxorem de genere Saxonum, Bactildem nomine. 646. Sanctus Remaclus fit Traiectensium episcopus. Rodoaldus, frater tte et auunculus sancte  Gertrudis, archiepiscopus Treuirensis, sanctitate et doctrina claret in eadem urbe; soror eius Seuera abbatissa. Post Rotharith apud Longobardos regnat filius eius Rodoaldus annis 5. Pipinus maior domus moritur: cui succedit filius eius Grimoaldus in aula Sigeberti regis. 647. Persa quidam simulans se uelle adorare Haudmar, infixo in uentrem eius gladio perimit eum: post quem Hothmen regnat annis 10.



648.

Theodorus papa obiit 2 Idus Maii; et cessauit episcopatus mensibus 5, diebus 18. Post quem sedit 76 Martinus de ciuitate Tuderrina prouincie Thuscie, annis 6, mense 1, diebus 27. Saraceni Africam occupant. Sigebertus rex Radulpho Thuringorum duci bello concurrit. Sanctus Furseus in  Hibernia claruit: qui pro Christo peregrinatus in Gallia, a Clodoueo rege Dagoberti filio honorifice susceptus, Latiniacum cenobium fundauit. Quem non multo post fratres sui Foillanus et uultanus pari uoto peregrinationis secuti, per Gallias claruerunt. Ex quibus Foillanus dono Gertrudis uirginis Fossense monasterium postea fundauit, ubi etiam martyrio coronatus quiescit. Hic Furseius aliquando infirmatus cum se tenebrarum caligine circumdari uidisset: quatuor manus desuper ad se extensas conspexit, tenentes illum per brachia, pennis subuolantes: erant enim sub pennis. Tertium quoque angelum uidit armatum scuto candido, fulgore, gladio ac claritate precipuum. Hi tres canebant, uno incipiente: Ibunt sancti de uirtute in uirtutem:  uidebitur Deus deorum in Sion . Eratque in carmine eleuatio, et ad finem positio. Audiebat quoque aliud quasi ignotum canticum multorum millium angelorum, unde pauca uix poterat intelligere. Exierunt autem obuiam Christo. Tunc unus ex supernis iussit armato precedentique angelo ad corpus reducere uirum, suamque secum debere deferre sollicitudinem. Illis ergo redeuntibus, tunc primum Furseius se exutum a corpore agnoscens, nolebat reuerti, nec ab eis separari. Cui angelus respondit: Ad te completa predicta sollicitudine reuertemur. A uespertina hora usque ad gallorum cantum mortuus fuerat. Reuiuiscens autem, statim petiit et accepit sanctam communionem, uixitque infirmus illo die et altero. Media uero nocte  tertia feria manibus in oratione protensis mortuus est: uiditque tres illos angelos, duos a lateribus, tertium armatum ad caput. Leuantibus illum angelis, audiuit unum demoniorum dicentem: Antecedamus, et bella ante faciem eius commoueamus. Tunc cepit diabolus subtilissime accusare, dicens, scriptum est: Non solum qui faciunt, sed etiam qui consentiunt, digni sunt morte . Iste toties consensit quoties non restitit. Angelus: Restitit cum potuit, et cum resistendum putauit. Diabolus: Otiosos sermones sepe protulit. Angelus: Nisi principalia protuleris crimina, propter minima non peribit. Diabolus: Scriptum est: Nisi remiseritis hominibus peccata eorum, nec Pater uester celestis dimittet  uobis peccata uestra . Angelus. Ubi se uindicauit? Diabolus. Non est scriptum, si uindicetis, sed si non remiseritis de cordibus uestris. Angelus. Iudicemur ante Dominum. Diabolus. Scriptum est: Nisi conuersi fueritis, et efficiamini sicut paruuli, non intrabitis in regnum celorum . Hoc iste non impleuit. Angelus. Ubi superbiuit? Diabolus. Non est scriptum, non superbiatis, sed: nisi conuersi fueritis, etc. Angelus. Iudicemur ante Dominum. Diabolus confusus recessit. Tunc dixit ei Angelus: Respice mundum. Et respiciens uidit quatuor ignes in ere aliquibus spatiis a se distantes, mendacii, cupiditatis, dissensionis, impietatis et fraudis. Unusquisque accendit alium. Cum ergo timeret Furseius ab illis ignibus, ait angelus:  Quod non accendisti, non ardebit in te. Tunc Angelus diuisit flammam in duos muros, et uidit Furseius ex aduerso quatuor demonia, quorum unus dixit: Seruus qui scit uoluntatem domini sui, et non facit eam, uapulabit multis . Angelus. Quid de uoluntate Domini sui non fecit? Demon. Dona iniquorum recepit. Angelus. Credidit quod egissent penitentiam. Demon. Ante debuit probare penitentiam et perseuerantiam, et sic suscipere. Et adiecit: Omne delictum, quod non purgatur super terram, in celo dixit Deus uindicandum. Hic homo non purgauit se de hoc, nec hic uindictam recipit. Angelus. Quandiu speratur penitentia, hominem comitatur Dei gratia. Demon. Non est hic locus penitentie. Angelus. Nescitis occulta Dei iudicia:  fortassis erit. Demon. Scriptum est: Diliges proximum tuum sicut te ipsum . Angelus. uir iste in proximos suos operatus est bona. Demon. Non sufficit homini, nisi sicut semetipsum eos dilexerit. Angelus. Fructus dilectionis est, bona operari. Demon. Sed uerbum diligendo non impleuit. Angelus. Iudicemur ante Dominum. Demon. Promisit se seculo abrenuntiare, et contra preceptum Apostoli dilexit mundum. Angelus. Non sibi soli dilexit ea que mundi sunt, sed omnibus indigentibus. Demon. Qualicunque modo diligatur, contra preceptum Apostoli est, et contra sponsionem in baptismo. Angelus. Iudicemur ante Dominum. Demon. Scriptum est: Nisi annuntiaueris iniquo iniquitatem  suam, sanguinem eius de manu tua requiram . Hoc iste non fecit. Angelus. De hoc tempore scriptum est: Prudens in tempore illo tacebit, quia tempus pessimum est . Quando enim auditores despiciunt uerbum, lingua doctoris prepeditur, dum uidet quod audita predicatio despicitur. Demon. Iste tamen usque ad mortem annuntiare debet ueritatem. Angelus. Iudicemur ante Dominum. uictis demonibus angeli clamabant: Nullus labor durus uideri debet, nullum longum tempus, quo gloria eternitatis acquiritur. Post hec Furseius uidit duos episcopos Beatium et Medanum loquentes cum eo, et credebat eos mortuos; cumque delectarentur in audiendo celestia carmina, ait ad angelum: Magnum est gaudium, hec auscultare. Cui  angelus: Hoc auditu pro mysterio dispensationis humane sepe priuamur; ne quod annuntiando laboramus, demonia corrumpendo humana corda dissipent. Tunc uidit illos duos presules quasi a summo celi exire, et sibi precipere redire ad seculum. Cum autem transiret per ante ignes prefatos, uir unus de igne prosiliens, demonibus illum proiicientibus super humerum eius, maxillam suam maxille eius imprimens incendit. Hic erat uir, qui moriens uestimentum suum illi donauerat. Cui Angelus: Quod incendisti, hoc arsit in te, quamuis propter animam eius liberandam suscepisses. Predica ergo, quod nil substantie peccatoris in peccatis suis mortui suscipiendum est, nec corpus eius in sancto sepeliendum est loco. Deinde uidit in pectore  suum corpus aperiri, et sic reuixit. Predicauit populis Gothorum per decem annos, predicans in Hibernia cum paucis fratribus, per Britanniam in Saxoniam transuectus, et a rege Sigeberto honorifice susceptus: ubi ei monasterium edificauit, quod commendauit fratri suo Foillano, et ipse profectus est ad uultanum eremitam fratrem suum, cum quo faciens annum unum, ad Galliam perrexit. Ibi susceptus est a Clodoueo rege et patricio, et monasterium construxit in loco qui dicitur Latiniacus.



649.

Eligius Nouiomensis episcopus, et Odenus Rothomagensis clarent, et Philibertus de Herio insula, et Ricarius Pontiuensis, et Geremarus Flauiacensis abbates, et Angadrisma secus Beluacum, et Ansegisus filius sancti Arnulphi, cui Begga soror  Grimoaldi nupserat. Horum Ricarius natus est in uilla Crintula prouincie Pontiue, qui de rustico factus est uir religione notissimus. Conuersus est ad magnam religionem per Caidocum sacerdotem, quem de Hibernia uenientem hospitio suscepit. uescebatur pane hordeaceo cinere commisto, et aqua lacrymis temperata: leprosos balneis fouebat, et eadem post ipsos intrabat. Predicauit in Britannia. Equo quo utebatur diabolus immisit insaniam, quo per orationem eius sanato et relicto, deinceps asello usus est. Floruit temporibus Dagoberti regis et filiorum eius. Obiit uI Kalendas Maii. uitam uero beati Eligii scripsit sanctus Audenus. Hic Eligius natus est in territorio Lemouice urbis uilla Catalasensi,  que distat a prefata urbe circiter sex millibus. Pater eius Eucherius, mater uero Terrigia dicta est. In cuius aluo cum ille adhuc esset, uidit mater eius in uisione aquilam ualde pulchram supra suum uolitare fetum, ac se tertio inclamantem, sibique nescio quid pollicentem. Traditus est puer uiro honorabili Albano fabro aurifici, qui in urbe Lemouica publicam monete fiscalis gerebat officinam. Post aliquot annos relicta patria Franciam adiit; et factus est notus cuidam thesaurario regis Clotharii, Bolboni nomine. A quo rege accepto auro et gemmis ad unius selle opificium, Eligius inde perfecit duas. Quarum unam perfectam prius obtulit regi, deinde alteram dicens: Quod ex auro superfuerat, ne perderetur huic operi aptaui. Ex  hoc factus est honorabilis in palatio regis. Erat autem statura prolixus, facie rubicundus, cesarie formosus, crine circillatus, angelici uultus, simplicis et prudentis aspectus. Aurato et gemmato imprimis habitu nitens, zonas habens comptas ex auro et gemmis, lineas metallo rutilas, botas [forte hocas] sarchorum auro opertas, uestimenta omnia pretiosa, pleraque holoserica; ob ostentationem fugiendam intrinsecus ad carnem cilicium. Que omnia postea in egentium necessitatibus consumpsit; deinde uilibus uestibus usus est, funiculo cinctus, plerumque propter pauperes etiam exspoliatus: cui rex tunc dabat proprium uestimentum et cingulum: quia sicut animam suam, ita illum diligebat. Unde et illi fecerat mansionem sue subiunctam.  Rex quoque Dagobertus pulcher et inclytus, cui in cunctis retro Francorum regibus nullus similis fuit, ita diligebat illum, ut frequenter se ab optimatibus subtrahens, Eligium solus frequentaret: a quo quidquid Eligius postulabat, sine dilatione impetrabat; et omnia expendebat in egenos, et captiuos, et debiles. A tempore autem Brunichildis regine usque ad tempora Dagoberti Simoniaca pestis in Gallia uiguit: pro qua auferenda tunc sollicite inuigilabant Eligius et Audenus. Tunc electus est Eligius Ecclesie Nouiomagensi post Acatium eiusdem urbis antistitem: cum quo pariter electus est Audenus sodalis eius ad Ecclesiam Rothomagensem. Prefuit autem Eligius uiromandensi metropoli, Tornacensi quoque quondam  regali ciuitati, Nouiomagensi quoque et Flandrensi, Gandensi, et Corturiacensi: et in uno die consecrati sunt ipse et Audenus a Deodato Mettamensi episcopo, tertio anno Clodouei Iunioris, die Dominico, ante letaniam. Habebat autem Eligius sequestratum statutum locum, in quo certis quibusque diebus egenos ac debiles intromittens, deuote illis seruiebat, squalentia capita illis lauans, ac deformem cesariem manu propria radens, potum singulis ac cibum prebens, nudos uestitos dimittens. Quibus exeuntibus, alios, si adessent, intromittebat: quos similiter refouebat. Quod si plurima turba conflueret aliquando, cunctis similiter faciebat. Singulis autem diebus duodecim sic reficiebat,  ipso cum eis hora congrua conuescente, ita tamen, ut prius singulis aquam manibus funderet, uinum et panem manu propria preberet. Aedificauit in Nouiomo monasterium ancillarum Christi. Corpus sancti Quintini reuelauit per eum Dominus. Sed antequam fieret episcopus, erat in palatio regis Mauritius quidam, habitu religiosus, et cantor laudatus; et ob hoc mente tumidus, corde proteruus, actione dissipatus. Qui cepit iactare se inuenturum corpus huius pretiosi martyris: sed mox ut terram sarculo sarrire cepit, manubrium fossorii manui eius inhesit: qui opus ceptum relinquens, sequenti die e manibus suis uermibus ebullientibus miserabiliter exspirauit. Huius sancti martyris corpus cum inuenisset Eligius, immenso lumine, et inenarrabili  odore percussus, uix subsistere potuit. Nam globus splendoris qui tumulo ad ictum ferientis processit, cunctorum astantium obtutibus retusis, partem maximam regionis illius in diei claritatem mutauit. Erat autem media nox, obscura ualde et caliginosa. Ex huius sancti martyris maxilla Eligius dentem pro languentium medela abstulit: et de radice dentis quantitas sanguinis exiuit. Clauos quoque mire magnitudinis in cerebro eius et ceteris artubus infixos, pro reliquiis abstraxit, et sibi delegauit. Deinde holoserico pretiosissimo corpus martyris obuolutum, cum summa diligentia circa altare transposuit. Tumbam quoque ex auro et argento et gemmis desuper miro opere fabricauit. Ecclesiam quoque, que uidebatur exigua, amplifice decorauit.  Post hec grandi labore atque instantia inuenit in territorio Medenatense in loco salcisno sanctum martyrem Piatonem. Cui similiter clauos prolixos e corpore ablatos populus in argumentum monstrauit. Suessionis quoque inuenit sanctos martyres germanos Crispinum et Crispinianum: quos ex quadam crypta prolatos mirifice composuit. Sed et in Beluacensi municipio beatum martyrem Lucianum, quondam collegam sancti Quintini, inuentum similiter transtulit atque composuit. Apud Parisius cecum illuminauit in ponte. Rursus apud Parisius custos Sancte Columbe nuntiauit ei, ecclesiam suam omni ornatu suo nocte a furibus fuisse spoliatam. Tunc Eligius pergens ad oratorium Sancte Columbe, ait: Audi, sancta Columba, que dico.  Nouit Redemptor meus, nisi cito ornamenta tabernaculi huius furata reduxeris, spinis allatis faciam ianuam hanc ita obserari ut nunquam tibi in hoc loco ueneratio prebeatur ab hodie. Quo dicto discessit. Sequenti die custos maturius surgens inuenit omnia uela, usque ad minimam pallam, sicut prius fuerant, restituta. Preterea obtinuit apud regem, ut omnia damnatorum corpora, ubicunque inuenire potuisset, siue per uillas, siue per ciuitates, licentiam haberet de bargis et rotis et laqueis deponere et sepelire: delegauitque ex collegiis suis uespillones, qui huic cure insisterent. Igitur cum esset in comitatu regis in partibus Austrie apud urbem Strato-burgo, inuenit hominem  ipso die uitam laqueo finisse, et cui dum sepultura a comitibus pararetur, ipse accessit propius, et cepit palpare corpus, a summis usque ad ima mulcendo. Cumque sensisset adesse animam, urbane uirtutem facti a se repellens, dixit: O quam grande scelus, nisi Dominus adiuuisset, perpetrare poteramus! ut corpus hoc humo tegeremus, cum anima eius in ipso sit. Quem resuscitatum iussit uestiri, et repausari. Quo audito, insectatores eius iterum eum ad mortem petebant: quem uix ab eorum manibus eripuit; et se ab eius collegio subtraxit, propter uitandam gloriam; et chartam securitatis apud regem impetrauit pro eo. Hec sunt autem sepulcra, que auro et argento et gemmis fabricauit: Germani, Seuerini, Piatonis, Antici,  Luciani, Genouefe, Columbe, Maximiani et Iuliani, et precipue beati Martini Turonis: Dagoberto rege impensas prebente; necnon et tumbam sancti Brictionis, et aliam ubi corpus beati Martini dudum iacuerat; et mausoleum sancti Dionysii martyris Parisius ciuitate, et tugurium super ipsum marmoreum miro opere auro et gemmis, cryptamque, et species de fronte, et axes in circuitu throni altaris auro operuit: et posuit in eis poma aurea rotundilia atque gemmata; lectorium etiam et ostia diligenter operuit de metallo argenti. Sed et tectum throni altaris axibus argenteis operuit. Fecit quoque ripam in loco anterioris tumuli, et altare extrinsecus ad pedes sancti martyris fabricauit, quod pene singulare est in Galliis ornamentum, et in  magna omnium admiratione usque in hodiernum diem. In eadem ecclesia sancti Dionysii sepultus est rex Dagobertus sub arcu in latere dextro.



650.

Itta, relicta Pipini, monitu sancti Amandi se et sua Deo deuouens, monasterium Niuellense fundauit: eique filiam suam Gertrudem Deo dignam uirginem prefecit. Authbertus Cameracensis episcopus claret.  Sigebertus rex de prosperitate prolis desperans, duodecim monasteria hinc inde Deo construxit. In quibus Stabulaus et Malmundarium eminebant; cooperante sibi in his maiore domus Grimoaldo, et Traiectensium episcopo Remaclo; qui non multo post pertesus secularium tumultuum, in ipso Stabulaus monachice uite assumpsit habitum. Florebat tunc sanctus Landelinus,  qui et Morasus, ab Authberto Cameracensi episcopo ex predone conuersus ad Christum, et a beato Martino papa ad predicandum ordinatus, fundator cenobiorum Lobiensis Alnei, uallaris, atque Crespiniensis, ubi corpus eius requiescit cum discipulis suis Adeleno et Domitiano. Florebat etiam tunc Gislenus Cellensis, Madelganus dux, qui et uincentius Altimontensis, et Sonogensis, eiusque coniux Waldetrudis Castrilocensis, sororque Waldetrudis Aldegundis Melbodiensis; Trudo etiam Hasbaniensis in tyronem Christi adolescebat. Preter hos etiam multi de Anglia et Scotia in Galliis peregrinantes, scilicet Erto, Bertuinus, Eloquius. Cenobium Floriacense a Leodeboldo  abbate fundatur; ubi non multo post corpus sancti Benedicti ab Agilulfo monacho a castro Cassino delatum transportatur. Corpus uero sororis eius sancte Scholastice Cenomanis transfertur. Post Rodoaldum Longobardis regnat Ariperth annis nouem.  Constantinus imperator a Paulo episcopo Constantinopolitano deceptus, nec unam, nec duas uoluntates aut operationes in Christo diffinit esse confitendas: quasi nichil uelle, aut operari credendus sit Christus. Ob hoc ipse Paulus episcopus altare sedis apostolice, quod erat sacratum in domo Placidie subuertit. Martinus ergo congregata Rome synodo episcoporum 105, anathematizat hereticos. Cirum Alexandrinum, Sergium, Pirrhum, et Paulum Constantinopolitanos   Sigebertus rex Hildebertum filium Grimoaldi adoptat in filium et in regnum. Constantinus imperator Olympio exarcho ad Italiam misso, impugnat Ecclesiam Dei. Iudocus Britonum regis filius spreto mundo et regno, peregrinus et eremita in pago Pontiuo requiescit in Christo.



654.

Ignis de celo cecidit, et timor magnus super homines uenit: pestilentia grauissima tribus estiuis mensibus; cunctis uisibiliter apparentibus bono et malo angelo noctu ciuitatem circumeuntibus: et quoties iussu boni angeli malus angelus uenabulo, quod manu ferre uidebatur, ostium cuiusque domus percussisset, tot ex eadem domo sequenti die interibant. Hoc tempore Sanctus Foillanus Fossensis martyrizatur.



655.


Saraceni, capta Rhodo, famosum eius colossum euerterunt: ex cuius ere nongenti cameli onerati sunt. Hoc est unum de septem miraculis mundi. Quomodo enim uel tanta moles erea fundi potuit, uel fusa leuari?



656.

Constantinus imperator, Saracenis nauali pugna congressus, ignominiose uincitur. Sigebertus rex Austrasiorum moritur: Dagoberto filio suo admodum paruulo fidei Grimoaldi commendato; ut in regnum eius auxilio promoueretur. Post Oswaldum regem, primus Anglorum miraculis claruit, regnauit apud Bernicios frater eius Wius, et Oswinus filius Ostiti apud Deiros: qui tandem ab Oswino interfectus est, cum bello abstinens suburbanum clanculo concessisset, uir largus, et in Deum  deuotus. Postea idem Osuius rex Nordanimbrorum facto Deo celi uoto Pende Merciorum regi concurrit cum exercitu non multo, et inter nimiam Merciorum stragem ipsum regem Pendam perimit, gentemque Merciorum ad Christum conuerti fecit; Pictos quoque regno Anglorum subdidit. Ex quo tempore omnibus pene Anglis imperauit, Christianitatem auxit per Angilbertum et Wilfridum episcopos: postremo per Theodorum archiepiscopum. Multa seruis Dei construxit habitacula: quorum precipuum monasterium tunc feminarum, nunc monachorum, ab Eboraco triginta millibus in boreali parte situm, antiquo uocabulo Sceneshalh modo Witebi nuncupatur. Quod ab insignis religionis femina  Hilda ceptum, Edelfreda eiusdem regis filia multum prouexit



657.

Olympius patricius et exarchus missus a Constantino imperatore in Italiam, ut Martinum papam interficeret, uel adduceret Constantinopolim, precepit spatario suo, ut interficeret eum ad missam, dum communionem sibi porrigeret. Sed Dominus excecauit spatarium, et non uidit eum, quando communionem dedit Olympio, uel pacem; quod ipse spatarius postea iureiurando asseruit. Igitur ex necessitate coactus est Olympius cum Martino concordare. Postea iuit cum exercitu contra Saracenos in Siciliam: et peccato faciente, maior interitus Romano exercitui prouenit; qui postea totus morbo interiit. Grimoaldus maiordomus domino  suo Dagoberto Sigeberti filio attonso, et per Didonem Pictauiensem episcopum in Scotiam directo, Hildebertum filium suum facit Austrasiorum regem. Hothmen ammira Saracenorum perempto, Muhamas, ex ammireo ammiras factus, regnat annis uiginti quinque.  Franci dolentes super infidelitate Grimoaldi contra filium Sigeberti captum eum Parisius miserunt in carcerem. Nam presentantes eum iudicio Clodouei, Clodoueus uinculatum eum in carcere amara morte fecit consumi, filiumque suum iuniorem Hildricum regem fecit Austrasiorum. Obiit Itta mater sancte Gertrudis. Theodardo episcopo martyrizato, sanctus Lambertus filius Apri comitis episcopatum Traiectensem illustrat gloria nobilitatis, gratia sanctitatis, Atrebati  dum corpus sancti uedasti transfertur ab Authberto Cameracensi episcopo, presentibus Lamberto Tungrensi, et Audomaro Tarasconensi, aliisque sanctis episcopis et abbatibus, Audomarus, qui pre senio cecus erat, dum precibus presentium episcoporum, et meritis sancti uedasti illuminatus esset, egre ferens liberatum esse a cecitate, quam pro salute sua sibi a Deo immissam esse gaudebat, rursus ad uotum suum excecatus est. In quibusdam chronicis legitur, Clodoueum regem hoc anno esse mortuum.  Post Olympium directus est Theodorus exarchus, cognomento Calliopa, cum Theodoro imperiali cubiculario: qui tulerunt Martinum papam de ecclesia Saluatoris, que appellatur Constantiniana, Constantinopolim: qui missus  est Chersonam in exsilium, ubi uitam finiuit decimo quinto Kalendas Octobris. Fecit episcopos triginta tres. Post quem sedit septuagesimus septimus Eugenius, primus huius nominis, natione Romanus, de regione prima Auentinense, clericus a cunabulis, annis duobus, mensibus nouem, diebus uiginti quatuor; benignus, mitis, mansuetus, affabilis omnibus, et sanctitate preclarior. Constantinus imperator Sclauiam sibi subigit.



660.

Muhamas, Saracenorum ammiras, cum Constantino imperatore firmat pactum, ut Saraceni Romanis soluant tributum per singulos dies numismata mille, et seruum et equum. Clodoueus rex corpus sancti Dionysii Parisiensis discooperiens  minus religiose, licet cupide, os brachii eius fregit et rapuit, moxque in amentiam perpetuam incidit. Ariperth Longobardorum rege defuncto, Gobertus et Bertarith filii eius annum agunt non tam in regno componendo, quam de regno contendendo. Eugenius papa eleemosynam in die transitus sui pauperibus, et clero, et familie presbyterii in integro erogari precipit. Fecit episcopos uiginti unum. Obiit quarto Nonas Iunii, et cessauit episcopatus mense uno, diebus uiginti octo.  Post quem septuagesimus octauus sedit uitalianus, natione Signiensis prouincie a Campania, annis quatuordecim, mensibus sex. Hoc uitaliano nuper ordinato, ut ait Beda, Constantinus imperator misit beato Petro Euangelia aurea gemmis albis mire magnitudinis  in circuitu ornata. Ipse uero post aliquos annos, id est per Indictionem sextam Romam ueniens, obtulit super altare Sancti Petri pallium auro textile. Obiit sanctus Amandus Elnonensis.

Sic enim legitur in titulo de morte eius: Anno Incarnationis Domini nostri Iesu Christi sexcentesimo sexagesimo primo, indictione quarta, epacta quintadecima, concurrente quarto termino duodecimo Kalendas Aprilis, Pascha quinto Kalendas Aprilis, luna uicesima prima, octauo Idus Februarii, die Dominica, luna prima, obiit sanctus Amandus annorum circiter nonaginta, qui natus fuit anno Domini 571, Nonis Maii mensis, in prouincia Agritanorum, in pago prefate regionis, uocabulo Herbatilico ex patre Sereno, genitrice Amantia,  anno septimo, quo Iustiniani successor Canus minor cum Sophia coniuge in republica arcem imperii tenebat. Quo uidelicet tempore Ioannes pontifex Romane Ecclesie in ordine pontificum sexagesimus tertius cathedram eiusdem urbis anno sui presulatus octauo gubernabat. In ordinatione beati Gregorii pape sanctus Amandus uicesimum secundum etatis agebat annum. In obitu uero ipsius pape trigesimum quintum; qui fuit annus a Natiuitate Domini sexcentesimus quintus, regni autem Phoce annus secundus, sicut Beda refert in chronicis. Fuit autem idem sanctus Amandus Martino pape familiarissimus. Defunctus est tertio anno pontificatus uitaliani pape, octauo Idus Februarii. Exstat ad hunc S. Amandum Epistola decretalis Martini  pape, in qua significatur eumdem Amandum uoluisse pastorale obsequium deponere, pro eorum inobedientia, qui presbyteri seu diaconi post suas ordinationes in lapsum inquinabantur: a qua uoluntate illum dehortatur idem beatissimus papa, persuadens eum ad patientiam, et commonens, ut nullam eis in delicto compassionem exhibeat, sed lapsos omnes ab officio deponat, et eos in iugem penitentiam mittat. Si enim, inquit, tales querimus ad sacros ordines promouendos, quos nulla ruga, nullum uite contagium ab ordinibus sacris prepediat, quanto magis si post ordinationem suam in lapsum ceciderit, et preuaricationis peccato deprehendatur obnoxius, omnimodo prohibendus est cum  manibus lutulentis atque pollutis mysterium nostre salutis tractare? Sitque huiusmodi semper iuxta sacrorum canonum statuta in hac uita depositus; ut ab illo qui mentis interna scrutatur, nullamque de ouibus errare congaudet, dum aspexerit sinceram penitentiam eius, in terribili iudicio habeat reconciliatum. Ipse sanctus monasterium, quod dicitur Blandintum, in castro Gandauo construxit: et aliud quod uocatur Martianas, et aliud, cui ipse Lochosa nomen imposuit, seu Rotnace, quod est prefato monasterio pene contiguum: cellulam quoque, que nuncupatur Barisiacus; quem locum cum adiacentibus sibi appendiciis Childericus rex et Brunichildis regina illi uisi sunt condonasse: ad postremum Elnone cenobio edificato, ipse ibidem  cum suis usque ad diem obitus sui Christo feliciter militauit.

Hic patriam parentesque relinquens in Ora insula, que a littore Oceani maris quadraginta distat millibus, transacta iam adolescentia receptus est. In qua per orationem immanem serpentem fugauit. Post hec Turonis ad S. Martinum perrexit: et ibi comam capitis sui abscindens, clericatus honore functus est. Post hec percepta benedictione ab abbate loci illius et fratribus, Bituricas perrexit ad Austregisilum: a quo et ab eius archidiacono Sulpitio receptus est, et cellula ei iuxta ecclesiam in superiori muro ciuitatis constructa est. In qua cilicio tectus et cinere, hordeaceo pane et aqua modica contentus, fere quindecim annis uixit.

 Post hec incidit ei cogitatio, ut limina uisitaret apostolorum; quod et fecit assumpto secum uno tantum comite. Ubi per diem sancta loca circuibat, nocte ad sancti Petri reuertebatur ecclesiam. Ibi quadam die cunctis egressis substitit ex deuotione, tota nocte cupiens uigilare: quem unus ex custodibus inuentum contemptibiliter affectum iniuriis eiecit extra ecclesiam. Sedente autem eo in exstasi mentis ante fores ecclesie, sanctus ei Petrus apparuit; monens eum in Gallias ad predicationem redire. Rediens, coactus est a rege et episcopis, episcopus fieri. Captiuos uel pueros transmarinos dato pretio redimebat. Spirituali quoque lauacro eos regenerans, litteris affatim imbui precipiebat;  premissaque libertate per diuersas ecclesias relinquebat. Plures ex eis episcopos uel presbyteros, seu honorificos abbates fuisse, audiuimus. Rediens a Roma secundo ascensa naue peruenit ad Centumcellensem locum: ubi dum quadam nocte solus, ut solebat, oraret, immundus spiritus unum e famulis apprehensa manu trahebat ad mare, uolens eum ibi demergere. Qui cum traheretur clamabat, dicens: Christe, adiuua me; Christe, adiuua me. Cui malignus spiritus insultando respondit. Qualis Christus? et dum puer, qui trahebatur taceret, ait sanctus Amandus: Dic illi, fili: Christus Filius Dei uiui, crucifixus. Statim ad hanc uocem inimicus ut fumus euanuit. Nec multo post nauigante eo per medium pelagus, et dicente ad nautas uerbum Domini,  apparuit piscis mire magnitudinis. Naute uero misso rete in pelagus, eumdem piscem ceperunt. Cumque epularentur et exsultarent, orta est tempestas ualida: cucurrerunt naute ad seruum Dei; qui iussit eos confidere. Cui in puppi residenti sanctus Petrus apparuit, dicens: Noli timere, non peribis; nec qui tecum sunt. Ad quod uerbum mox tempestas sedata est. Gaudanenses, qui tunc adhuc idololatre erant, conuertit. Ubi cum propter inediam et sterilitatem loci comites illius solum ibi reliquissent; alimentum sibi labore manuum acquirebat, instans predicationis officio. Quidam comes ex genere Francorum, nomine Dortho, in urbe Tornaco resederat, ad dirimendas lites. Et ecce ei presentatus est reus quidam, quem omnis turba acclamauerat  esse dignum morte; fuit quidam multis plagis cesus, et iam corpore semiuiuus. Qui decreuit eum patibulo debere affigi; sed Amandus superueniens postulauit, ut ei uitam concedere dignaretur. At ille noluit, sed iussit eum suspendi; qui suspensus spiritum exhalauit. Sanctus autem Amandus perrexit ad patibulum, et depositum de ligno ad suum cubiculum deferri iussit; et fratribus e cella egressis super defuncti corpus incubuit, et orando cum lacrymis illum resuscitauit; lotoque eius corpore et cicatricibus ita carnem carni restituit, ut de plagis, quas ante pertulerat, nullum indicium appareret; et sic eum ad propriam domum remittens, parentibus restituit incolumem. Per quod miraculum conuertit ad Christum. Post hec transito Danubio, in Sclauiam  predicare perrexit, spe martyrii; et paucis ibi conuersis, ad proprias oues reuersus est. Rex Dagobertus amori mulierum plusquam oportebat deditus, omnique spurcitia libidinis inflammatus, sobolem minime uidebatur habere: pro qua Dominum sedulo precabatur, et tandem exauditus est. Qua percepta, sanctum perquiri fecit Amandum, quem prius de regno suo expelli iusserat, quia eum pro capitalibus criminibus arguebat; quod nullus episcoporum audebat facere. Qui uenit ad regem in uilla, cui nomen Clepiaco. Rex illius pedibus prostratus, ueniam deprecatur; quem ille citius eleuans a terra, clementer indulsit. Ad quem rex: Penitet me ualde, quod stulte egerim aduersum te; sed precor, ne memineris iniurie mee. Dedit mihi  Dominus filium, non meis meritis; quem precor ut sacro fonte digneris abluere, et in filium tibi spiritualem suscipere. Quod ille uehementer abnuens, sciens scriptum, militantem Deo non oportere implicari negotiis secularibus, et quietum atque remotum palatia non debere frequentare regia, ex conspectu regis abscessit. Statimque rex misit ad eum uirum illustrem Dodonem, et cum eo uenerabilem uirum Eligium, qui tunc in palatio regis sub seculari degebant habitu: qui persuaserunt ei precibus regis annuere. Moxque puerum dierum quadraginta catechumenum fecit: cumque finita oratione nemo ex circumstantibus respondisset: Amen; aperuit Dominus os pueri, et cunctis audientibus  clara uoce respondit: Amen, et statim baptizauit eum, dans et nomen Sigebertus. Post hec ordinatus est Traiectensium episcopus: et per triennium uicos et castella circuiens, uerbum Domini instanter predicabat. Sed multi, quod dictu nefas est! sacerdotes et leuite predicationem eius respuebant; qui secundum Euangelium puluerem de pedibus super eos excutiens, ad alia properabat loca: paruamque reperiens insulam, cui nomen est Canelaus, iuxta Scaldum fluuium, aliquantis diebus ibidem cum fratribus habitauit. Sed uerbi Dei contemptores per biennium ingens attriuit plaga: ita ut euerse domus et agri in solitudinem uerterentur, et uici et castra destruerentur; nullusque pene in his regionibus remaneret, qui Amandum contempserat  predicantem. Post hec predicauit in uasconia. Cuius predicationem quidam mimilogus spernens, et ei detrahens, arreptus a demone, propriis se cepit manibus laniare: coactus publice confiteri, quod ob iniuriam quam seruo Dei intulerat, hec patiebatur: et in ipso tormento spiritum exhalauit. Post hec susceptus est hospitio in quadam ciuitate ab episcopo illius ciuitatis. Cui dum ipse episcopus more hospitalitatis aquam in manibus funderet, secretius precepit ministro, ut eamdem aquam in sacrario Ecclesie custodiret. De qua postea cecus quidam admonitione ipsius episcopi oculos abluens, uisum recepit. In pago Beluacensi, in loco, cui uocabulum est Rossoton, secus Oronnam fluuium, mulierem cecam sanauit, que auguria et  idola semper coluerat, et adorabat arborem demoni dedicatam. Prepositum monasterii sui inobedientem, et ob hoc paralyticum factum, benedicendo calicem uini, et fragmen panis, et ei mittendo iubendoque, ut inde partem sumeret, sanitati restituit. Muntinolus quidam Ozidinsis urbis antistes, moleste ferens quod locum acceperat a rege ad construendum cenobium, inuidie facibus accensus, missis agilibus uiris . . . ut cum iniuriis affectum a loco eiicerent, aut eum in eodem loco punirent. Qui uenientes ad cum, simulate dixerunt ei, quod deberent ei ostendere locum aptum ad monasterium construendum, et ideo iret cum illis. Quorum fallacia, reuelante Deo, illum non latuit. Tandem peruenerunt ad supercilium montis, ubi eum capite  truncare disposuerant: et subito orta est tempestas pluuie et grandinis, et ita omnem montis illius locum obtexerunt nubes, ut apparitores illi amisso lumine nil penitus uiderent; spemque uite iam nullam habentes, prostrati eius pedibus ueniam postulabant, ut eos uiuos sineret abire. Qui orans, lumen eis reddidit, et exterritos ad propria remisit. Sepultus est iste sanctus in cenobio, quod ipse edificauit: cui ex nomine fluuioli ibi decurrentis Elnonis uocabulum est: quem locum Dagobertus rex illi dedit. Eodem anno, quo sanctus Amandus mortuus est, Constantinus imperator Theodosium fratrem suum occidit: et Grimoaldus dux Taurinatium Godebertum filium regis Ariperth dolo peremit,  et eius regnum arripuit; sororemque Godeberti uxorem duxit, et regnauit annis 9. Sanctus Niuardus Remensis archiepiscopus, et Reolus successor eius, et Bercarius martyr, qui fuit primus abbas Autuillarnensium; sancta etiam Bertha martyr et abbatissa, sanctitate florent in Gallia.



662.

Constantinus imperator Italiam petit, multasque Longobardorum urbes capit, Beneuentum obsidet; ibique Grimoaldus rex exercitum eius grauiter atterit. Clodoueus rex Francorum furibundus obit. Hic habuit ex Bathilde regina tres filios, Lotharium, Childericum, Theodericum. Post quem regnauit Lotharius annis quatuor. Huius Lotharii maior domus fuit post Erchanoaldum Ebroinus. Ab hinc Francorum regibus a solita fortitudine et  scientia degenerantibus, per maiores domus disponebatur regni potentia, regibusque solo nomine regnantibus; quibus moris erat, principari quidem secundum genus, et nichil aliud agere, uel disponere, quam irrationabiliter edere et bibere, domique morari; et in Kalendis Maii presidere coram tota gente, et salutare et salutari; et obsequia et dona accipere, et rependere, et sic secum usque ad alium Maium permanere. Eo tempore Bathildis regina, Lotharii mater, Corbeie et Cale monasteria Deo construxit. Hec de transmarinis partibus depredata in Franciam adducta est, et uili pretio uendita, redempta est a uenerabili uiro Hircanoaldo, qui tunc palatium gubernabat. Fuit autem de claro sanguine Saxonum, aspectu decora, uultu hilaris,  incessu grauis, pudica, sobria, prudens et cauta, humilis et gratiosa: adeoque placuit predicto principi, ut loco pincerne eam constitueret. In qua etiam dignitate omnibus senioribus in domo domini sui ita humiliter obsequebatur, ut eorum calceamenta detraheret et detergeret, et aquam ad lauandum afferret, et uestimenta eorum festinanter pararet, absque omni murmure et adulatione, bono et pio animo. Mortua uero uxore Hircanoaldi, uoluit idem princeps eam ducere. Quo comperto illa latenter et studiose se subtraxit ab eius conspectibus. Nam cum uocaretur ad principis cubiculum, illa ut sagax puella secreto se abscondit in angulo domatis; et super se iecit pannos uilissimos, ita ut nemo putaret illic aliquem latere potuisse. Ea igitur  non inuenta, princeps duxit alteram. Tunc illa iterum quesita inuenta est, sed a principe non contacta. Postea per Dei gratiam facta est uxor Clodouei regis filii Dagoberti, et merito. Erat enim et ipsa de sanguine regio. Faciebat autem eleemosynas multas ecclesiis et pauperibus, per manum Genesii abbatis, quem rex ei in adiutorium dedit, qui tunc erat assiduus in palatio; qui postea factus est Lugdunensis episcopus. Ex hac regina genuit Clodoueus Clotharium, qui post eum regnauit. Tunc temporis Parisiensis episcopus erat Crodebertus, uir uenerabilis, et apud Rothomagum sanctus Audenus. Ex eo tempore Burgundiones et Franci in pace uniti sunt; qui antea dissidebant. Hec regina  pestem Simoniacam a Francia exstirpauit: et impiissimas exactiones publicas cessare fecit; que adeo populum grauabant, ut multi filios suos magis optarent mori, quam uiuere. Construxit cenobium sanctimonalium in pago Parisiaco, nomine Kalam , in insula Materne fluminis; et eidem cenobio dedit monimentum regie charte, sigillo suo, et filiorum regum signate. In qua charta per inuocationem sancte Trinitatis interminata est et per diem tremendi iudicii ut nemo per succedentia tempora rector quilibet eiusdem loci quidquam de his uillis, quas in usus diuersos eiusdem cenobii habitantium contulerat, subtraheret, aut beneficiario exinde haberet. Quod qui fecisset, penis infernalibus cum Iuda nequissimo et cupidissimo traderetur  sine fine puniendus. Huius monasterii primam matrem constituit Bertilam religiosam ualde famulam Christi, quam de monasterio Iothro euocauit. Aedificauit etiam in pago Ambianensi monasterium Corbeie; quod uillis et prediis magnifice instruxit. In quo primum patrem instituit Theudofredum uirum uenerabilem, quem de monasterio Luxouio uocauit; qui postea factus est episcopus. Philiberto uiro sanctissimo abbati monasterii Gemmatici, siluam magnam ex fisco regio concessit, ad monasterium construendum. Laigobertho abbati Turdionensis monasterii dedit uillam unam cum multis talentis auri et argenti; ipsum quoque regale cingulum, quo cingebatur. Monasteriis Fontenelle et Logio plurimum beneficia dedit. Luxouio et reliquis Burgundie  monasteriis uillas plurimas, et pecuniam innumerabilem contulit. Iotro monasterio, unde sacras uirgines cum Bertila ad Kalam accersiuit, dedit uillam nouam in pago uirmandensi, cum multis aliis beneficiis. Monasterio sancte Fare, uillam unam cum multis aliis muneribus. Immunitates concessit ecclesiis precipuis, id est Sancti Dionysii, Sancti Germani, Sancti Medardi, Sancti Petri Fossarensis, Sancti Petri Latiniacensis, Sancti Amandi, Sancti Martini. Captiuos homines uendere prohibuit; et precepit per singulas urbes Francorum, ut nullus in regno Francorum captiuum hominem in aliud regnum transmitteret. Multos captiuos redemit, multos relaxauit, multos in monasterio transmisit. uiros et puellas de gente sua,  quas ipsa nutrierat, regularem uitam ducere instituit. Basilicas SS. apostolorum Petri et Pauli Rome multis muneribus honorauit. Romanis reclusis et pauperibus multa dona direxit.

Orta tandem contentione inter Francorum proceres pro superbia Sigebranni episcopi, pro qua et ipse occisus est, desideratum meruit adimplere propositum; deductaque a quibusdam senioribus regni proceribus ad monasterium Kalam, religionis ibi habitum suscepit. In hebdomada sua ministrabat in officio coquine, sicut et cetere sorores, et munditias faciebat, etiam plusquam cetere sorores, inquinamenta stercorum propriis manibus mundans. Incidit tandem in iliacam passionem; de qua tamen auxilio Dei et medicorum sanata est.  Appropinquante autem obitu suo, uisio ei preclara ostensa est. Scala ei uidebatur erecta stare ante altare beate Dei genitricis Marie, cuius cacumen celos attingebat, et per eiusdem gradus se comitantibus sanctis angelis secreta celestia penetrare. Habebat autem quamdam filiolam, quam ex fonte sacro susceperat, pro qua Dominum exorauit, ut ante se moreretur; quod et factum est, cuius mortem ipsa statim secuta est. In exitu autem anime eius a corpore, diuinus splendor in ipsius corpusculo clarissime coruscauit; uisus est a circumstantibus angelorum chorus ei obuiam aduenisse, et cum eis fidelissimus amicus eius Genesius episcopus: uisique sunt angeli animam eius remigio  alarum et manibus eleuatam in celum portasse. Monasterium uero Kale primo construxit Glotildis regina uxor Clodouei magni, quem sanctus Remigius baptizauit: et construxit illud in honore sancti Georgii. Sed quia ambitus Ecclesie illius strictior erat, et magno sanctimonialium gregi non sufficiens, eam Bathildis regina euerti fecit, et ampliorem construi. Prefata quoque Clotildis neptis Gondobaldi regis, non solum uirum suum, sed et multos Francorum proceres ad fidem Christi adduxit, et Ecclesiam Sancti Petri Fossatensis cenobii construxit. Uxor quoque Childeberti regis Ultrogocles nutrix fuit orphanorum, consolatrix pupillorum, sustentatrix pauperum, et fidelium monachorum adiutrix. Sed et Radegundis regina uxor  antiquioris Clotharii regis, ut supra dictum est, relicto marito uiuo sacrum uelamen suscepit.



663.

Constantinus imperator imperium a Constantinopoli in urbem Romam transferre nititur; sed a Constantinopolitanis ei resistitur.



664.

Constantinus Romam uenit; et omnia que erant in ere ad ornatum ciuitatis deposuit; et discooperuit ecclesiam Sancte Marie ad Martyres, que erat operta tegulis ereis; que omnia misit Constantinopolim. Qui dum reuerteretur, tales afflictiones imposuit populo Calabrie et Sicilie, Africe et Sardinie, per diagrapha seu capita, atque nauticationes per annos plurimos, quales nunquam a seculo fuerunt, ut alicui spes uite non remaneret. Sed et uasa sacrata, et cimelia sanctarum ecclesiarum  auferens, nil dimisit. In Anglia inter Anglos et Scotos magna de obseruatione Pasche fit disceptatio, mediante Oswui rege glorioso, qui etiam assensit Anglis Pascha celebrantibus more Romano. Obiit sancta Gertrudis Niuellensis Siseuando rege uisigothorum mortuo, regnat Chintilam annis sexdecim.  Erchombertus rex Anglorum obit, post quem regnat Egebertus filius eius annis 9 uel 8. Hic Egbertus filios patrui sui Elbertum et Egelbritum, aut interemit, ut dicitur, aut interimi equanimiter passus est.



666.

Obiit S. Eligius Nouiomensis episcopus. Lotharius rex Francorum puer moritur: post quem frater eius Theodericus in regem ab Ebroino sublimatur. Frater autem eius Hildericus regnabat in  Austrasia.  Theodoricus rex propter insolentiam Ebroini a Francis repudiatur; et frater eius Hildericus rex Austrie a cunctis ad regnandum euocatur. Porro Theodericus et Ebroinus tonsurantur: et Theodericus Parisius in cenobio S. Dionysii, Ebroinus in Luxouio relegantur. Hilderici maior domus erat uulfoaldus. Hic in parochia uirdunensi super Mosam cenobium Sancti Michelis archangeli fundauit.



668.

Theodorus archiepiscopus, et Adrianus in Anglia florent, uiri docti, et qui omnem litteraturam imis medullis imbiberant: a uitaliano papa in Angliam directi.  Constantinus imperator, qui et Constans, omnibus suis exosus, Syracusis  occiditur a suis in balneo, 15 die mensis Iulii, indictione 12, cuius filius Constantinus post eum imperat annis 17.  Mizius quidam in Sicilia tyrannidem meditatus, mox exstinctus est. uitalianus papa fecit episcopos 97, et obiit uI Kalend. Februarii; et cessauit episcopatus mensibus 2, diebus 13. Post quem septuagesimus nonus sedit Adeodatus, natione Romanus, ex monachis, annis 4, mensibus 2, diebus 5. Fuit benignissimus et mitissimus, ita ut omnes homines a maiore usque ad minimum libenter susciperet; et quod unusquisque postulabat, impetrabat. Tunc Mezetius in Sicilia arripuit sibi regnum: cuius caput latum est Constantinopolim. Oswi Nordanimbrorum rege defuncto, Egfridus filius eius regnat annis 15. Hic  erat minor filius eius legitime susceptus, Edeltride uxoris sanctissime meritis, quam suis commendatior; in hoc tamen predicandus, quod eidem regine uacare uolenti serenus indulsit; quod beatum Eadbertum in episcopum plorando promeruit. Beatum tamen uilfridum exsulare fecit. Hibernienses, genus hominum innocens, et genuina simplicitate nichil unquam mali moliens, uasta clade protriuit. Imperium autem Merciorum amisit, fugatus in bello ab eorum rege Ethelredo, Pende filio. Grimoaldus rex Longobardorum, cum nono die post phlebotomiam, arrepto arcu, columbam percutere nisus esset, uena brachii eius rupta est; et superponentibus ei medicis uenenata medicamina defunctus est. Post quem Tharith, filius Aripert regis,  diuinitus a peregrinatione reuocatus, et a Longobardis in regnum relocatus, regnauit annis 17. Hoc tempore claruit sanctus Preiectus Aruernensis episcopus et ciuis; martyrizatus a proceribus eiusdem urbis, in ultionem Hectoris Massiliensium patricii, ab Hilderico Francorum rege perempti, propter iniustitias Aruernensi Ecclesie ab eo illatas. In territorio Cameracensi uirgo Dei Maxelendis pro uoto uirginitatis seruando Harduinum amatorem suum fugiens, ab eodem martyrizatur; qui mox excecatus, post triennium ab ea illuminatus est.  Constantinus imperator fratres suos habens suspectos, ne sibi conregnarent, nasos eorum abscidit. Hoc tempore quidam in Britannia a morte  resurgens, multa que uidit de locis penarum et igne purgatorio enarrauit, de quo Beda sermonem facit. Erat paterfamilias in regione Nordannim, que uocatur Incimmemmaum, qui primo noctis tempore defunctus diluculo reuixit, et obseruantes se in fugam conuertit. Uxor tamen eius, quamuis nimis pauida esset, mansit. Cui ille: Noli timere. Surrexi a morte, qua tenebar: et permissum est mihi iterum apud homines uiuere: sed multo aliter uiuendum est mihi a modo quam prius. Statimque surgens abiit ad oratorium uille, et usque ad diem orauit; et tunc diuisit substantiam suam in tres partes, e quibus unam coniugi, alteram filiis tradidit, tertiam statim pauperibus. Non multo post ad monasterium Maltos peruenit, quod Tuido flumine  circumcingitur, accepta tonsura secretam mansionem ab abbate accepit et ibi usque ad mortem in mirabili conuersatione permansit. Narrabat autem hec: »Quidam lucidus aspectu, et clarus ueste me ducebat. Incedebamus taciti contra solis ortum solstitialem: deuenimus autem ad uallem latissimam, longissimam, profundissimam, que erat a leua nostra, et habebat unum latus flammis feruentibus nimium terribile, aliud autem feruenti grandine et frigore niuium omnia perflante nimis horrendum; utrumque plenum animabus que uicissim hinc inde iactabantur cum impetu. Nam cum unum sufferre non possent, in aliud transiliebant: et cogitabam intra me quod infernus esset. Ductor autem meus cogitationi mee respondens:  Non, inquit, ut putas, hic est infernus. Et cum progrederemur, uidi loca tenebris ita densis repleta, ut nichil omnino uiderem, preter speciem et uestem ductoris mei: et ecce crebri flammarum globi ascendentes de puteo, et rursus decidentes in eumdem. Et statim ductor meus disparuit, et me solum reliquit. Erant autem fastigia flammarum plena spiritibus hominum instar fauillarum cum fumo ascendentium et relabentium, et fetor intolerabilis cum illis ebulliebat. Interea turba demonum cachinnans et insultans, quinque animas hominum educebat in tenebras. E quibus unus attonsus erat ut clericus, quidam laicus, quedam femina: et descendunt cum eis in medium baratri ardentis. Quidam autem spiritus de abysso illa ascendentes,  afflantes ignem putidum oculis et naribus, et ore, forcipibus igneis quos portabant, minitabantur comprehendere me; sed tamen me tangere non poterant: et ecce quasi fulgor stelle micantis inter tenebras, post me apparuit. Hic erat ductor meus, qui mox eos fugauit: qui conuersus ad dexteram cepit me ducere ad ortum solis brumalem; et mox in lucem serenam eductus, uidi murum permaximum, cuius longitudinis et altitudinis quasi nullus terminus uidebatur: in quo nulla ianua, uel fenestra, uel ascensus uidebatur: et statim nescio quo ordine fuimus in summo, et erat ibi subtus campus latissimus et letissimus, flosculis uernantibus et odore suauissimo plenus, et luce  clariore sole meridiano: in quo agmina albatorum plurima; et sedes multe letantium. Et cum me inter illos duceret, cogitabam hoc esse regnum celorum, ut putas. Et procedens inde, aspicio multo maiorem luminis gratiam, et uocem cantantium suauissimam audio, et odorem sentio permagnificum. Et cum me intraturum sperarem, mox ductor meus gressum retorsit uia qua ueneram; et nobis reuertentibus ait: uallis quam aspexisti, est locus in quo examinantur et castigantur anime differentium confiteri et emendare scelera sua usque ad mortem: et tunc penitentes et confitentes de corpore exeunt: qui tamen omnes in die iudicii per misericordiam Dei ad regnum celorum peruenient. Multos autem ante diem iudicii liberant eleemosyne  et ieiunia et orationes uiuentium; et precipue celebratio missarum. Puteus autem quem uidisti, est os gehenne, in quem qui semel ceciderit, nunquam liberabitur. Locus florifer est ipse in quo recipiuntur anime exeuntium a corpore cum bonis operibus; non tamen tante perfectionis, ut statim mereantur in regnum celorum intrare: qui omnes in die iudicii illud intrabunt. Quicunque autem et opere et cogitatione perfecti sunt, mox ut exeunt de corpore, ad regnum illud perueniunt. Ad cuius uicinia pertinet ille locus, in quo sonum cantilene dulcis, et odorem suauissimum hausisti. Ego autem ad tempus a te abscessi, ut quid de te fieri deberet, agnoscerem. Et cum detestarer iterum uiuere in corpore, subito me uiuere inter uos, nescio quo ordine, uidi.«  Hec narrabat ille, non passim omnibus; sed illis tantum, qui uel tormenta eterna timent, uel gaudia eterna concupiscunt. In uicinia celle illius habitabat quidam monachus, et presbyter sanctus, nomine Englis, qui nunc usque in Hibernie insula solitarius est: ultimam etatem pane cibario et aqua sustentans; per quem cognita facta sunt, que ille uiderat. Rex etiam Adnilfridus uir undecunque doctissimus, illum studiose audiebat: qui et ipse tandem in monasterio supradicto monachus factus est; cuius monasterii tempore illo abbas erat uir sanctus, et presbyter Hediualdus, qui nunc episcopus est Lindifarnensis. Dicebatur autem frater, qui hec uiderat, Drictelinus: qui sepissime in flumine proximo se immergebat, ad restinguendum calorem corporis,  ita ut etiam cruste glacierum circa ipsum de ueste sua defluerent. Nam uestimenta humida et algida de flumine nunquam deponebat, donec de suo corpore calefierent et siccarentur. Cui cum diceretur, quare tantam asperitatem frigoris pateretur, respondebat: Frigidioria ego uidi. Et cum diceretur ei, quare tantam austeritatem continentie teneret, respondebat: Austeriora ego uidi.



672.

Saraceni Siciliam inuadunt, et multam stragem faciunt in populo; et omne es, quod Syracusis erat, allatum de Roma, et predam nimiam tulerunt Alexandriam. Amatus episcopus Senonensis a rege Theodorico graui et irreuocabili exsilio diu tribulatur.



673.


Egbertus rex Anglorum expeditionem in Pictos agens, cum omnibus fere copiis ab illis interemptus est. A qua expeditione futurorum presciens Cuthbertus eum retinere tentauit; qui et in ipsa hora qua mortuus est, interfectum uaticinatus est. Huic successit frater eius Lother, qui et Lotharius, a lite mala regnum ingressus. Nam infestante eum per 15 annos filio Egberti Edrico, nouissimo iaculo corpus traiectus, inter medendum animam efflauit. Hic Lotharius innocentes illos, quos frater suus Egbertus occiderat, martyres propalatos irrisit. Egbertus tamen factum istud ingemuit, et matri fratruelium partem insule Tanatos ad edificandum monasterium concessit. Hic Lotharius regnauit annis 12.  Iris apparuit in celo  mense Martio et tremuit omnis caro; ita ut omnes dicerent, quod consummatio esset. Theodorus in Anglia synodo habita, multa constituit Ecclesie utilia. Hic scripsit Penitentialem librum, mirabili et cauta discretione distinguens modum penitentie singularum culparum: de quo libro in hoc loco pauca excerpenda. Gradus non debemus facere ante altare. Incensum incendatur in Natali sanctorum, pro reuerentia diei; quia ipsi sicut lilia dederunt odorem suauitatis. Laicus non debet in ecclesiis lectionem recitare, alleluia dicere; sed psalmum tantum, aut responsoria, sine alleluia. Episcopo licet in campo confirmare si necesse sit. Episcopus non debet abbatem cogere ire ad synodum, nisi aliqua rationabilis causa sit. Sacramentum non est  accipiendum de manu sacerdotis, qui oblationes uel lectiones secundum ritum implere non potest.

De hac sententia ambigi potest, utrum semper tenenda sit. Quid enim, si infirmus in extremis laborans alium non inuenit, a quo communionem accipiat? Quanti hodieque sacerdotes idiote in Ecclesia tolerantur? [Presbyter fornicans, si postquam compertum fuerit, baptizauerit; iterum baptizentur illi quos baptizauit.] Et hanc sententiam miror quomodo non damnauerit Ecclesia: cum etiam illi quos baptizant heretici in forma Ecclesie, rebaptizandi non sint. [Si quis presbyter ordinatus deprehendit se non esse baptizatum, baptizetur et ordinetur iterum; et omnes, quos prius baptizauit.]

Hic queri potest, utrum aliquis recte possit baptizari  a non baptizato, et uidetur in necessitate quilibet a quolibet baptizari posse, dummodo in fide et in forma Ecclesie baptizet, qui baptizat. Potest enim nondum baptizatus fidem habere, siue ignorans se adhuc baptizatum, siue scienter adhuc differens baptismum suum. [In monachi ordinatione abbas debet missam agere, et tres orationes super caput eius complere; et septem dies uelet caput suum cuculla sua; et septima die abbas tollat uelamen, sicut in baptismo presbyter solet infantium auferre uelamina; quia secundum baptismum est, iuxta iudicium Patrum; in quo omnia peccata dimittuntur, sicut in baptismo. Presbyter potest abbatissam consecrare in misse celebratione.] Hoc hodie solis episcopis reseruatur. [In abbatis ordinatione  episcopus debet missam agere, et eum benedicere inclinatum cum duobus uel tribus testibus de fratribus suis: et det ei baculum, et pedules.] Alibi legitur dandum ei esse baculum, et regulam. [Secundum Grecos, licet presbytero uirginem sacro uelamine consecrare, penitentem reconciliare, facere oleum exorcizatum, et infirmis chrisma, si necesse est. Secundum Romanos, non licet, nisi episcopo soli. Item Greci simul benedicunt uirginem et uiduam, et utramque consecrant. Romani non uelant uiduam. Gregorius Nazianzenus dicit secundum baptisma esse lacrymarum. Non licet baptizatis cum catechumenis manducare, nec osculum eis dare: quanto magis gentilibus uel Iudeis.]  De osculo non eis dando, satis uidetur rationi consentaneum; sed de conuiuio communicando, non ita; cum Petrus a Paulo reprehensus sit, quod Iudeis absentibus cum gentibus manducabat : illis autem presentibus, se a conuictu Gentium subtrahebat; et beatus Iacobus osculum dedit illi non baptizato, qui cum ipso passus est. Ergo nec in tali casu osculum catechumenis est negandum. [Secundum Romanam Ecclesiam, mos est monachos homines religiosos defunctos in ecclesiam portare, et cum chrismate ungere in pectore, et ibi pro eis missas celebrare; et cum cantatione portare ad sepulturam, et humo uel petra operire. Prima, et tertia, et nona, et trigesima die pro eis missa agatur, et exinde post annum; quia Dominus  die tertia resurrexit, et hora nona emisit spiritum; et per dies triginta Moysen planxerunt filii Isrel . De anniuersario non reddit rationem, sed potest uici, quod significat diem Iudicii post annum huius seculi; in quo omnes sumus resurrecturi. [Propinquos mortui oportet ieiunare septem diebus, et oblationem offerre ad altare, sicut in Iesu filio Sirach legitur ; et pro Saul filii Isrel ieiunauerunt . Dionysius Areopagita dicit, blasphemiam Deo facere, qui missas offert pro malo homine. Augustinus dicit pro omnibus Christianis esse faciendum; quia uel eis proficit, uel offerentibus et petentibus. Si peccauerit abbas, nec episcopo licet tollere possessionem monasterii, sed mittat eum in aliud monasterium, in  potestatem alterius abbatis. Monacho non licet uotum uouere sine consensu abbatis; sin minus, frangendum. Secundum Grecos, mulier potest oblationem facere ad altare, non secundum Romanos. In Dominica Greci et Romani nauigant et equitant: pacem non faciunt, neque in curru pergunt, nisi ad ecclesiam tantum, nec balneant se. Greci in Dominica non scribunt publice, sed pro necessitate in domo seorsum. Grecorum monachi seruos non habent; Romanorum habent. In peste mortalitatis Greci et Romani dicunt ipsos infirmos uisitandos esse sicut Dominus precepit. Greci carnes morticinorum non dant porcis; pelles tamen et coria, et calceamenta, et lanam et cornua, accipere  licet, non in aliquo sancto. Lauatio capitis potest in Dominica esse; et in lixiua pedes lauari licet. Sed consuetudinis Romanorum non est hec lauatio pedum. Si homo uexatur a diabolo, et nescit aliquid, nisi ubique discurrere et occidit seipsum, potest orari pro eo, si ante religiosus erat: pro aliis non licet. uirum licet uxorem dimittere propter fornicationem, et aliam accipere. Illa uero si uoluerit penitere, post duos annos alium accipiat. Mulierem uero non licet uirum dimittere, licet sit fornicator, nisi forte pro monasterio intrando. Basilius hoc iudicauit. Mulier adultera, si uir eius non uult habitare cum ea, et illa uult monasterium intrare, quartam partem sue hereditatis obtineat. Non licet uiris feminas habere monachas,  nec feminis uiros, tamen non destruamus quod consuetudo est in hac terra. Si mulier in captiuitatem ducta fuerit, uir eius quinque annos exspectet; similiter et mulier, si uiro talia contigerint. Si uir alteram duxerit, prima de captiuitate reuersa, accipiat eam, posteriorem dimittat. In tertia propinquitate carnis, secundum Grecos, sicut in lege scriptum est , licet nubere; in quinta secundum Romanos. In tertia soluunt postquam factum fuit. Ergo in quinta generatione coniungantur. In quarta, si inuenti fuerint, non separentur; in tertia, separentur. Maritus non debet uxorem suam nudam uidere. Puella quatuordecim annorum sui corporis potestatem habet; puer usque ad decimum quintum non habet. Si pregnantem mulierem quis comparat  liberam, liber est ex ea generatus. Rex si alterius regis terram habet, potest donare pro anima sua. Inuentio in uia tollenda est; si inuentus fuerit possessor, reddatur. Qui pro homine mortuo ieiunat, seipsum adiuuat. Infirmis licet omni hora cibum et potum sumere, quando desiderant, uel possunt. Romani reconciliant penitentem intra absidem, Greci extra. Reconciliatio ideo in hac prouincia non est; quia publica penitentia non est. Et Nicena synodus, et Ioannes papa, et canones Gallicani continere uidentur quod clerici in adulterio deprehensi, aut ipsi confessi, aut ab aliis reuicti, ad honorem redire non possunt. Que est ista iustitie inimica benignitas, palpare criminosos, et uulnera eorum usque ad diem iudicii inducta seruare? que  pietas omnia uni parcere, et omnes per exemplum malum in discrimen adducere? Non ita suadet beatus Cyprianus, dicens: »Qui peccantem uerbis adulantibus palpat, peccandi fomitem subministrat; nec premit delicta, sed fouet.« Item: »Imperitus est medicus, qui tumentes uulnerum sinus manu parcente contrectat; absconditum in profundis uirus, dum seruat, exaggerat.« Item Chrysostomus: »Imperitus est medicus, qui ante digestam putredinem, superducit uulnerum cicatricem.« Sanctus Faustus in Epistola: »Perdit gratiam consecrati, quid ad officium uult exercitari mariti.« Qui inuitus ad agendam penitentiam in monasterium mittitur, quid aliud, quam impenitens dicendus est?] Huc usque de Penitentiali Theodori: nunc ad  historiam reuertamur.



675.

Stolus Sarracenorum contra Constantinopolim applicuit, qui dum per aliquot annos Christianis inaniter concurrissent, in redeundo ex magna parte demersi sunt.  Sarracenis et Arabibus cum Romanorum exercitu congressis, occisa sunt Sarracenorum triginta millia. Hildericus rex feritate morum suorum accendit in se odia Francorum: a quo sanctus Leodegarius Augustodunensis episcopus in Luxouium retruditur. Adeodatus papa fecit episcopos 46; obiit uI Kal. Iulii, et cessauit episcopatus mensibus quatuor, diebus quindecim. Post cuius transitum tante pluuie in Italia, et tanta tonitrua fuerunt, qualia nulla etas hominum  memorat, ut etiam homines et pecora fulminibus interirent; et nisi per litanias, que quotidie fiebant, Dominus propitiatus esset, non potuissent homines triturare, uel in horreis frumenta recondere; in tantum, ut ex ipsis pluuiis denuo legumina renascerentur, et ad maturitatem deuenirent, quod ualde mirum fuit.  Post hunc octogesimus sedit Donus papa, natione Romanus, anno uno, mensibus 5, diebus 10. Hic reperit in urbe Roma in monasterio Betiano hereticos Nestorianos, monachos Syras, quos per diuersa monasteria monachos Romanos constituit. Atrium quod est ante ecclesiam beati Petri magnis marmoribus strauit.

Huius tempore Ecclesia Rauennas sedi apostolice se subiugauit, que se ab ea separauerat causa  Antocephalie, cuius Ecclesie presul Reparatus statim obiit: qui dum electus esset, apparuit stella a parte orientis, a galli cantu usque mane per menses tres: cuius radii celos penetrabant, in cuius uisione omnes gentes mirabantur: que postquam disparuit in semetipsam reuersa, maxima mortalitas a parte orientis secuta est.



678.

Callinicus architectus ab Heliopoli Syrie ad Romanos confugit, ignemque marinum adinuenit; quo usi Romani Sarracenorum naues exusserunt; et una cum animabus eorum prorsus incenderunt, et sic uictoria potiti sunt.  Donus papa fecit episcopos sex et obiit XXX Idus Aprilis; et cessauit episcopatus mensibus duobus, diebus  15. Post quem octogesimus primus sedit Agatho, natione Siculus, annis duobus, mensibus sex, diebus tribus. Hic fuit benignus, mansuetus, hilaris et iucundus. Hic ultra consuetudinem arcarius Ecclesie Romane efficitur, per semetipsum causas arcarii disponens, emittens de suscepta per nomenculatorem manu sua, uel oblatas obumbratas. Inter Romanos et Sarracenos pax in triginta annos confirmata est; ita ut Sarraceni Romanis auri libras tria millia, et uiros captiuos quinquaginta, et equos, nobiles quinquaginta, annuatim soluerent. Bodilo Francus, quem Hildericus rex ad stipitem ligatum cedi preceperat, Hildericum in uenatione exceptum, cum Blithilde uxore eius pregnante interficit, et Theodericus regno restituitur:  cuius domus maior efficitur Leudesius Hircanoaldi filius, consilio Leodegarii episcopi, aliorumque principum, ut ait Eginardus. Gens uel genus Merouingorum in Hildericum defecit; diu tamen iam ante nullius uigoris erat. Nam et opes et potentia regni penes prefectos erant palatii, qui maiores domus dicebantur. Rex uillam habebat perpetui redditus, qui, quocunque eundum erat carpento ibat, quod bobus iunctis et bubuco trahente, more rustico trahebatur.



680.

Ebroinus a Luxouio egressus, misit ad S. Audenum, pro consilio capiendo; qui hoc solum ei mandauit: De Fredegunde tibi subueniat in memoriam. Tunc Martinus, et Pippinus filius Ansegisili, duces Austrasiorum, uenerunt contra  Eburnos; quos Ebromus fugauit. Martinus fugit Laudunum Clauatum: cui Ebroinus iurauit super capsas uacuas, quod eum non occideret: cui credens ille occisus est. Igitur Ebroinus insidiatores suos premit, super Theodericum regem irruit, thesauros eius et Ecclesie diripit, Leudesium maiorem domus perimit. Clodoueum quemdam fingens esse filium Lotharii regis, regem sibi constituit; ad eius sacramentum quoscunque potest, minis et blandimentis impellit. Agatho papa suscepit diualem iussionem principum, secundum suam postulationem. Pro qua releuata est quantitas pecunie, que solebat dari pro facienda ordinatione pontificis; sic tamen, ut si contigerit post eius transitum electionem fieri, non debeat ordinari, qui  electus fuerit, nisi post decretum generale introducatur in urbem regiam, secundum antiquam consuetudinem; ut cum eorum scientia et iussione debeat ordinatio prouenire. Chintilam rege defuncto, Tholgan filius eius regnat adhuc puer apud uisigothos annis quatuor. Gens Bulgarorum a Scythia egrediens debacchatur per Thraciam Bathara duce: quibus occurrens Constantini exercitus turpiter ab eis fugatus est, et grauiter attritus: et adeo per Romanam rempublicam eorum incursus inualuit, ut Constantinus cum eis facta pace, annua pacta eis soluere sit coactus. Ab hinc ergo Bulgarorum regnum cepit. Agatho papa infirmatus, arcarium, iuxta consuetudinem, instituit. Luna  eclipsin pertulit mense Iunio, die octauo, et grauissima mortalitas subsecuta est eodem mense, et Augusto, et Septembri, in urbe Roma, qualis nec aliorum temporibus pontificum fuisse memoratur; ita ut parentes cum filiis, et fratres et sorores binata per lecta ad sepulcra deducerentur.  Sexta synodus uniuersalis apud Constantinopolim congregatur, episcoporum centum quinquaginta: in qua Georgius Constantinopolitanus ab errore Monothelitarum reuocatur. Macarius uero Antiochenus, et cuncti duas uoluntates et operationes in Christo negantes, anathematizantur. In ipsa synodo exsurgens Basilius Trecensis episcopus, orarium ei abstulit, iubente synodo et principe; et anathematizantes eum foras synodum proiecerunt:  et thronum eius et Stephanum eius discipulum Romani clerici ceruicibus extulerunt foras synodum.

Eadem hora, et ante, tele aranearum nigerrime in medio populi ceciderunt; ut omnes mirarentur, quod sordes heresum expulse sunt, et Deo auxiliante unite et mundate sunt Ecclesie. In locum uero Macarii ordinatus est Theophanius abbas Boras insule Siciliensis. Macarius uero cum suis amatoribus, id est Stephano, et alio Anastasio expresbyteris, Leontio exdiacono missi sunt Comam in exsilium, et inclusi. Deinde ablata sunt de diptychis ecclesiarum, et de picturis ecclesie, ubicunque esse poterant, nomina patriarcharum, Cyri, Sergii, Parui, Pauli, Petri. Tunc Ioannes episcopus Portuensis, qui erat ex missis domini pape, die Dominico  in octauis Pasche, in ecclesia Sancte Sophie, publice coram principe et patriarchis missas latine celebrauit.  Sanctus Leodegarius ab Ebroino capitur, et cum fratre suo Gerino, grauiter affligitur. Gerinus non multo post lapidibus obruitur. In Italia tribus estiuis mensibus grauissima hominum mortalitas facta est. Illa scilicet de qua in anno tertio ante istum, ex gestis Romanorum pontificum, post eclipsin lune narratum est. Post Muhaniam, apud Saracenos regnat Greith filius eius annis tribus.  In Anglia claret Edeltrudis regina, Anne regis Anglorum filia; que tribus uiris nupta, uirgo permansit; cuius mortue corpus post undecim annos sepulture sue , cum ueste qua inuoluta erat, incorruptum inuentum est.  Agatho fecit episcopos 18, et obiit die quarto mensis Ianuarii, et cessauit episcopatus anno uno, mensibus septem, diebus quinque.  Post quem octogesimus secundus sedit Leo iunior, secundus huius nominis, natione Siculus, mensibus decem, diebus septemdecim; uir eloquentissimus, in diuinis Scripturis sufficienter instructus, Grece Latineque eruditus, cantilena et psalmodia precipuus, lingua scholasticus. Hic suscepit sextam synodum nuper celebratam, in qua condemnati sunt Monothelite: a qua heresi postea resipuerunt Anastasius presbyter, et Leontius diaconus. Hic Leo fecit constitutum, ut qui ordinatus fuerit archiepiscopus, nullam consuetudinem pro usu pallii, aut diuersis officiis Ecclesie, persoluere debeat. Huius tempore,  mense Aprili, die 16, indictione II, luna tota pene nocte sanguineum uultum habuit, et post galli cantum cepit paulatim delimpidari. Hic primus in Iunio ordinauit. Ordinatus est a tribus episcopis, Ostiensi, Portuensi, Belliternensi; quia Albanensis Ecclesia episcopum non habebat. Fecit episcopos 23. Rauennas Ecclesia censura imperatoris sub ordinatione sedis apostolice restituta est: scilicet, ut qui in ea electus fuerit episcopus, in urbem Romam ueniat ordinandus. Egfridus rex innoxiam Hibernie gentem grauiter depopulatur. Tholgane a Wisigothis propter leuitatem pueritie reprobato, et in clericum tonsurato, Chinthasindus regnat annis 20. Leo iunior papa mortuus est u Nonas  Iulii, et cessauit, episcopatus mensibus undecim, diebus uiginti duobus.



685.

Post quem sedit octogesimus secundus Benedictus iunior, secundus huius nominis, natione Romanus, mensibus decem, diebus duodecim. Hic ab ineunte etate sua Ecclesie militauit; et sic se exhibuit in presbyterii dignitate, ut decet uirum suo nomine dignum. In ecclesia Beati ualentini fecit coopertorium super altare cum clauis in fiscellis, et in circuitu palergium crisenclauum pretiosissimum: et in ecclesia Beate Marie ad Martyres coopertorium purpureum, cum cruce et gemmulis, et quatuor auro clauos, et in circuitu palergium holosericum pulcherrimum. Hic una cum clero et exercitu suscepit mallones capillorum domni Iustiniani  et Heraclii filiorum principis: et iussionem, in qua significabat, eosdem capillos direxisse. Huius tempore apparuit stella noctu iuxta uergilias per dies aliquot, celo existente sereno, inter Natale Domini et Theophaniam, omnimodo obumbrata uelut luna sub nube. Item mense Februario post natale sancti ualentini, ab occasu exiit stella meridie, et in partes orientis declinauit; et post mense Martio mons uesuuius in Campania eructauit per dies, et omnia loca circumquaque pre multitudine cineris ipsius exterminata sunt. Hic dimisit omni clero post obitum suum, et monasteriis, et diaconie, et mansionariis, auri libras triginta. Fecit episcopos duodecim. Obiit uIII Idus Maii; et cessauit episcopatus mensibus duobus, diebus quindecim.  Gizith mortuo Marhuan regnat Saracenis anno uno. Theodericus rex Ebroinum in gratiam recipit, eiusque consilio synodum episcoporum cogit; quorum multos ex sententia Ebroini episcopatu priuat, alios irreuocabili exsilio damnat. Sub hac persecutione sanctus Lambertus a Traiectensi episcopatu amotus, in cenobio Stabulaus quietis otium expetiit; ubi per annos septem habitauit securus. Sanctus Leodegarius diu cruciatus ab Ebroino, post famem et carceris squalorem, post oculorum euulsionem, post plantarum concisionem, post lingue et labiorum abscissionem, tandem capitis obtruncatione martyrium consummauit. Ansegisus pater Pipini a Gunduino perimitur; quem ipse inuentum et nutritum de sacro fonte susceperat, et  ad maximos honores militie prouexerat. Lother, qui et Lotharius, rex Anglorum, iaculo uulneratus, ut supra dictum est, inter medendum moritur: post quem regnat Egdric, qui et Edricus, Egberti filius, annis duobus non plenis; inimicos perpetuos habens Edunallam cum fratre Mollone; qui Mollo compulsus fugere in quoddam tugurium, incenso illo inter flammas animam ructauit. Tunc sex annis rex non fuit in Cantia. Egfridus rex Nordannimbrorum, maritus Edeltrudis regine, a Pictis, ut supradictum est, hoc anno perimitur. Post quem frater eius Alfridus regnauit annis 19, in summa pace et gaudio prouincie, excepto quod magnum uulfridum persecutus est. Picti et Scoti et Brittones Anglos nimis  premunt; et libertatem, quam olim per Anglos perdiderant, recipiunt, et multam Anglie partem inuadunt. Sanctus Amatus Senonensis episcopus a Theodorico rege, consilio Ebroini exsiliatur. Sanctus Kilianus Scotus uintiburgensis episcopus claret.



686.

Ioannes papa quintus huius nominis, natione Syrus, ex Antiochie prouincia, sedit octogesimus quartus, anno uno, diebus quatuordecim. Hic iuxta priscam consuetudinem in Ecclesia Constantini electus est, et exinde in episcopio introductus. Begga, relicta Ansegisi, se et sua Deo mancipat, et monasterium Andennense fundat. Constantino imperatore mortuo, Iustinianus filius eius imperat annis decem. Post Maruhan Saracenis regnat  Habdalam anno uno. Legitur in gestis Romanorum pontificum, quod tempore Ioannis pape Iustinianus pacem constituit cum Saracenis decennio, terra marique; et prouincia Africe subiugata est Romano imperio. Ioannes papa dimisit omni clero, et monasteriis, et diaconie, et mansionariis mille solidos et nonaginta. Fecit episcopos 13. Obiit, et cessauit episcopatus mensibus duobus, diebus quatuordecim.  Post hunc octogesimus quintus sedit Conon, oriundus ex patre Thrace, sed educatus apud Siciliam. Deinde Romam ueniens, et eidem Ecclesie militans, sedit mensibus undecim. Erat aspectu angelicus, ueneranda canitie, sermone uerax, etate perfectus, animo simplici, quietis moribus, religiose uite. Nunquam se in causas  actusque seculares commiserat. Hic absque consensu cleri, ex immissione malorum hominum, Constantinum diaconum Ecclesie Syracusane hominem prauum et tergiuersutum rectorem constituit in patrimonio Sicilie; sed et mantulos . . . . . . . autem ei dedit. Sanctus Cutbertus episcopus Anglorum obit. Habdimelech Saracenis imperat annis 22. Inter quem et Iustinianum pax conuenit, ut Saraceni soluant Romanis singulis diebus mille numismata, et seruum, et equum. uulfredo maiore domus mortuo, Pipinus filius Ansegisi principatur in Austria cum duce Martino; quibus congressus Ebroinus, ut supra dictum est, Martinum peremit, et uictoriam obtinuit. Apud Longobardos post Pertharith, Caniperth ilius eius regnat annis duodecim.  Egdric Anglorum rege mortuo, externi reges gentium regnum Anglie disperdunt et discindunt annis quatuor, uel secundum alios annis sex. Conon papa longa infirmitate detentus obiit XI Kalendas Octobris, et cessauit episcopatus mensibus duobus, diebus 23.



688.

Post quem octogesinus sextus Sergius, natione Syrus, de Antiochie regione ortus, ex patre Tiberio in Panormo Sicilie. Hic Romam ueniens, sub Adeodato papa, studiosus et capax erat in officio cantilene: ex qua gratia usque ad episcopatum ascendit per ordinem. Cum hoc electi sunt Theodorus archipresbyter, et Paschalis archidiaconus. Theodorus uero se humiliauit et quieuit; Paschalis autem nolebat, donec coactus eum recepit.  Qui tamen clanculo non cessabat mittere Rauennam, et promittere Ioanni exarcho cognomento Platin, centum auri libras. Qui Romam ueniens, non potuit Paschalem adiuuare: quia iam Sergius confirmatus erat; sed tamen aurum promissum exegit ab ecclesia Sancti Petri. Pro qua re Sergius cantaros et coronas, que pendebant ante altare Beati Petri, deponi fecit, et pignori tradi. Sed non propter hoc exarchus flexus est, donec auri centum libras accepit. Paschalis non multo post ab archidiaconatu depositus est, non solum pro hac re; sed etiam pro aliqua incantatione, et lucis quos colebat; et sortibus, quas cum aliis respectoribus tractabat; et in monasterio retrusus est, post quinquennium  impenitens defunctus. Zacarias autem protospatarius missus a Iustiniano heretico, ut Sergium papam mitteret Constantinopolim, abscondit se sub lecto pontificis pre timore Romanorum, ne eum occiderent; ubi pre timore perdidit sensum; quem tamen papa confortabat; qui cum iniuriis et contumeliis a Roma expulsus est. Hic Sergius in sacrario Beati Petri inuenit capsam argenteam in loco obscurissimo multe annositatis, ita ut argentea non appareret, et Deo reuelante; in quo sigillum erat expressum, et in sigillo plumatium holosericum superpositum, quod stauraci dicitur. Quo ablato inuenit crucem diuersis lapidibus pretiosis exornatam: de qua tractos quatuor petales, in quibus gemme clause erant mire magnitudinis,  ineffabilem portionem ligni Dominici inuenit repositam. Quod lignum die Exaltationis sancte crucis adoratur, et osculatur ab omni populo. Hic constituit, ut hora confractionis Dominici corporis, Agnus Dei a clero et populo decantetur: et ut in die Annuntiationis Domini, et Dormitionis, et Natiuitatis sancte Dei Genitricis, et sancti Simeonis, qui Hipapanti dicitur, exeant litanie a Sancto Adriano, et ad Sanctam Mariam populus concurrat. Hic corpus primi Leonis pape diuina reuelatione transposuit. Hic ordinauit Bertoaldum archiepiscopum Otaunie, et Clementem, id est uillebrordum Frisonum. Fecit episcopos centum et septem. Sedit annis tredecim, mensibus octo diebus uiginti tribus. Innocentia et meritum sancti Leodegarii multis miraculis  declaratur.



689.

Iustinianus pacem cum Saracenis factam soluens, mala eis intulit, sed peiora ab eis pertulit. Ebroinum maiorem domus Neustrie Francos opprimentem Ermenfridus perimit, et ad Pipinum confugit. Waratho pro Ebroino maior domus constituitur. Iustinianus pacem cum Bulgaribus factam soluit, eisque concurrens primo uincit, post ab eis exceptus, uix euasit. Inter Pipinum et Gislemarum Warathonis filium apud Naumurum castrum pugna committitur; nec multo post Gislemaro diuinitus punito, et Warathone mortuo, Bertharius gener Warathonis fit maior domus regie.  Franci a Berthario auersi, affectant per obsides amicitiam Pipini, eumque instigant contra Bertharium. S. Audenus,  et Theodorus Anglorum archiepiscopus, et S. Amatus obierunt. Theodericus rex simul cum Berthario, Pipino congressus uincitur. Bertharius a suis perimitur: Theodericus a Pipino capitur.  Pipinus Neustriam sibi subiugat: et sub Theoderico solus toti regno principando statum rerum meliorat: S. Lambertum in Traiectensi presulatu relocat, Wicred filius Egberti regis religione et industria confortatus, gentem Anglorum ab oppressione exterorum liberat, et super eos regnat annis 6, cum apud suos inuidiam pressisset industria, et apud hostem pacem locasset pecunia; magna spe ciuium allectus in regem. Hic domi ciuilis, bello inuictus, religione Christianissimus,  potestatem suam amplissime porrexit. S. Remacius obit. Alahis dux, fatigato Cuniperth, regnum Longobardorum arripit, quem Cuniperth in bello peremit. Willebrordus cum sociis duodecim ueniens ab Anglia, sanctitate claret in Gallia.



692.

Beatus Ansbertus post beatum Audenum fit Rothomagensis episcopus. Hic fuit de pago uilcassino, et patrimonio, uocabulo Calorgio. Huic desponsata fuit Andragesina uirgo, filia Roberti uiri illustris, et geruli annuli regis Clotarii. Qua orante, ut speciositas eius in deformitatem uerteretur, mox leprosa apparuit. Adhibebantur medici; sed quanto plus laborabant, tanto turpior apparebat. Sciscitatur eius pater, si uellet in uirginitate permanere; respondet se semper hoc desiderasse.  Letificatus sponsus eius Ansbertus, dissociabilem condit libellum, ut iam non sua sed Christi sponsa uocaretur. Quo facto mittitur sancta Angadersina Rothomagum ad sanctum Audenum; a quo consecrata et uelata, pristine pulchritudini restituta est.

Deinde efficitur gubernatrix cenobii Oratorii, quod situm est iuxta muros urbis Beluaci. Post hec cum beatus Ansbertus coram rege Clothario et principibus musica instrumenta audiret, aiebat sibi: O bone conditor, quale erit diligentibus te, canticum indeficiens angelorum audire in celis, si talia sunt cantica hominum in terris! Post hec factus est monachus in Fontanelle monasterio, sito in pago Rothomagensi super Sequanam; ubi tunc preerat  beatus uandregisilus, qui et uando, Ansegisi maioris domus ex ualchso fratre nepos; qui duo preclara cenobia Fescannum et Fontenellam construxit. Hic uidens Ansbertum acuti ingenii, diuersorum uoluminum ei copiam tribui fecit. In conuentu orationi prior omnibus se presentabat. Rogauit etiam beatum uandregisilum, ut licitum sibi foret, in opere quotidiano cum licentia patris extra solitum fratrum opus insistere. Presbyter consecratus est a beato Audeno. Predixit Theoderico adolescenti, quod rex futurus esset. Ad cuius prophetie fidem, ager in quo tunc erat, sub hiemali tempore uiridem produxit herbam, ceteris agri partibus perpetuo uiridiorem. Post beatum uandregisilum, qui fuit abbas annis fere uiginti, electus est Lambertus  Tauernensis. Theodericus autem rex largitus est patrimonium suum ultra Rhodanum, in regione Prouincie, ut monasterio Fontanelle ministraret in oleo et ceteris necessariis. Hic Lambertus postea factus est episcopus Lugdunensis, post beatum Genesium: et beatus Ansbertus tunc factus est abbas Fontanelle post eumdem Lambertum. Erat in uestitu uilis, in cibo mediocris. Constituit in suo monasterio xenodochium imbecillium ac decrepitorum pauperum, in quibus duodecim pauperes reciperentur: et alias duas domos infirmorum, in quibus octo reciperentur. Sub predicto autem Lamberto Erembertus Tholose episcopus, et sanctus presbyter Condredus, et anachoreta de Britannia insula, facti sunt monachi  in Fontanelle monasterio. Post beatum Audenum sanctus Ansbertus episcopus factus est. Morabatur tunc rex in uilla Clepiaco, in pago Parisiaco: cuius consessor erat sanctus Ansbertus, cum de regni negotiis tractaretur. Factus episcopus, creuit gratiis, decreuit metallis. Quadam die expletis missarum solemniis, cunctos ciues Rothomagenses, tam nobiles, quam ignobiles, introduci iussit ad preparata conuiuia: ubi cunctis disposite recumbentibus, ipse ad mensam pauperum resedit. Census qui de uillis publicis canonico ordine ad partem pontificis persolui consueuerat, in restaurationem ecclesiarum presbyteris indulsit. Dedit priuilegium monachis Fontanellensibus, ut semper ex semetipsis abbatem eligerent: in quo tamen priuilegio alligauit  eos sub uinculo anathematis, si uel ipsi, uel posteri eorum a Regula sancti Benedicti deuiarent: quod priuilegium factum est anno Incarnationis Domini 682, anno Theodorici 16, episcopatus beati Ansberti 5, indictione X, in urbe Rothomago, in synodo generali. Corpus beati Audeni transtulit in editiorem locum ecclesie Sancti Petri in suburbano Rothomagi: et condidit super eius sepulcrum repam mire magnitudinis, auro et argento et gemmis adornatam, in die Ascensionis Domini; completisque missarum solemniis plebem innumeram inuitari fecit ad conuiuium. In quo conuiuio ipse seruiuit pauperibus et egenis. In hoc conuiuio de dato ipsius refecti sunt omnes ciues Rothomagi, et habitatores monasteriorum circum adiacentium, clerici,  et sanctimoniales. Incusatus apud Pipinum principem, iussu eiusdem deportatus est in exsilium, apud Altum montem, quod situm est in territorio Hagnauuo super Samberrem fluuium, cui tunc preerat Haldulfus abbas. Quod exsilium humiliter subiit nullo exstante crimine; memorans, quod alicubi legerat: Magni uiri multa patiuntur; et ut alios doceant, nati sunt in exemplum. Reconciliatus apud regem, petiit ab eo humiliter, ut licitum foret sibi, corporis sui membra post mortem ad monasterium referri. Eo mortuo, cum sudarium capiti eius imponeretur, uisus est aperuisse oculos. Lampas ante eius sepulcrum a fidelibus accensa, incessanter non solum ardebat, sed etiam redundabat: ita ut sub ea poneretur uas, in quo eius redundantia refunderetur.  Superiori tempore ponere debuimus, quod hic ponimus. Florebat eo tempore sanctus Hildeuertus natus in ciuitate Meldensi, cui episcopus prefuit. Quinquennis traditus est sancto Faroni, sacris litteris imbuendus. Conuicia sodalium patientissime portabat. Ex quo presbyter a sancto Farone factus est, semper cilicio ad carnem usus est. Monitu sancti Faronis monasterium petiit: post beatum Faronem episcopus factus est. Iuxta urbem Meldensiun habebatur ecclesia Sancte Crucis, in qua quondam sepultum fuerat corpus sancti Faronis. In huius ecclesie atrio Meldenses mortuos suos sepeliebant. Accidit autem, ut quidam maligni uiri beatum Hildeuertum peterent, ut in illo atrio sibialiam   ecclesiam liceret edificare, quod et factum est. Sed idem templum auaritie studio fabricatum nocte precedente qua in crastinum dedicari debuerat, funditus corruit. Quo timore perterritus beatus Hildeuertus, et penitentia ductus Romam adiit ad Bonifacium papam, ut penitentiam sibi iniungeret super hoc peccato: qui post satisfactionem ab illo missus est ad predicandum. Introiens autem per singulas domos, dicebat, Pax huic domui, pax ingredientibus et egredientibus: et sic uerbum incipiens ad finem usque complebat. Hoc faciebat usque Hierosolymam, progrediens et reuertens. Septimo anno egressionis sue retulit pape que gesserat. Rediens autem in Galliam cum auctoritate domini pape, in loco qui dicitur Latiniacus, inuenit monachum,  nomine Furseum, sanctitate precipuum, cui angelus Domini per uisum astitit, dicens: »Hildeuertus episcopus mane uenturus est ad te; cui a Domino peccata noueris esse dimissa. uide ergo, ut eum suscipias cum honore.« Ad hunc cum ueniret sanctus Hildeuertus, proiecit se ad pedes eius. Quod ille uidens, ruit in faciem suam. Deinde peruenit Hildeuertus in uicum quemdam septimo ab urbe Meldensium milliario; ubi Ecclesiam in honore Beate Marie ipse fundauerat, quam postea dedicauit, et ibi missa celebrauit: cumque ibidem manibus utrantos  extraxisset, apposuit eos radio solis, et sustentati sunt ab eo trium horarum spatio. Deinde suscitauit quemdam puerum sine baptismo mortuum, quem baptizans uocauit Aldebertum,  ex nomine patris sui, quem iuxta se mandauit sepeliri, septimo anno postea moriturum. Mortuus est autem beatus Hildeuertus 7 Kal. Iunii. Horum duorum corpora beatus Maiolus abbas ex reuelatione angelica postea leuauit de terra, ipse et episcopi plurimi.



693.

Theodericus rex Francorum obit, post quem Clodoueus filius eius regnat annis 4, uel secundum alios annis duobus. Theodericus autem regnauit annis nouemdecim, qui Clodoueum istum genuit ex regina Clothilde. Bertharius autem, de quo supra dictum est, qui fuit gener Warathonis, fuit statura pusillus, et stultus, et inutilis. Saraceni Romanos grauissimo bello atterunt. Ewaldus abbas et Ewaldus  niger presbyteri, uenientes ab Anglia, martyrizantur in Gallia, et iussu Pipini sepeliuntur in Colonia.



694.

Pipinus Raboldum ducem Frisonum bello uincit: et Willebrordum genti illi ad predicandum dirigit. Killiani uintiburgensis episcopi discipulus Aruual, Adamanus abbas, Adelmus, et Wintfridus episcopi clarent in Anglia.



695.

Iustinianus hereticus sanctam sextam synodum infirmare nititur; Sergium papam sibi resistentem Ecclesia deturbare frustra molitur. Ecclipsis hora diei tertia facta est, stellis in celo clare apparentibus.  Beda uenerabilis presbyter  et monachus claret in Anglia, tricesimum etatis annum agens.  Leo patricius Iustinianum regno priuat; eumque naso et lingua truncatum exsiliat, et regnat annis tribus. Hoc tempore dicit Beda sanctum Cutbertum obiisse, hoc modo loquens in libro De temporibus. [Reuerendissimus Ecclesie Lindifarnensis in Britannia, ex anachoreta antistes, Cutbertus, totam ab infantia usque ad senium uitam miraculorum signis inclytam duxit: cuius corpus humatum post annos undecim incorruptum, uelut eadem hora defunctum, simul cum ueste qua tegebatur, inuentum est: quod in libro De uita et uirtutibus eius prosa nuper, et hexametris uersibus ante aliquot annos, ipsi signauimus.] Clodoueus rex puer mortuus est: post quem regnauit Hildebertus,  qui et Childebertus, frater eius, annis 18, uel secundum alios 17. Cuius maior domus fuit Grimoaldus Pipini filius, ex uxore nobili Plectrude: ex qua et genuit idem Pipinus Drogum ducem Campanie. Willebrodus a Sergio papa Clemens agnominatus, et episcopus Frisonum consecratus, ex domo Pipini, sedem episcopalem statuit apud Ultraiectum, id est uulcarum oppidum, qui de Britannia gentis Anglorum fuit. Sanctus Killianus episcopus cum discipulis suis Cholomanno et Tholmano, martyrizatur apud uiziburch castrum Ostrofrancie, a Geilana uxore Gotberti principis Wiziburgensium: que timebat separari per eum a uiro suo; quia Killianus eum arguebat, quod uxorem quondam fratris sui haberet. Horum mors cum diu omnes lateret,  ipsa Geilana et percussoribus martyrum arreptis a demonio, eorum confessione diuulgata est.



698.

Sanctus Ursmarus per interuentum Hildulfi principis, Lobiense cenobium ad regendum suscepit. Synodus Aquileie facta, ob imperitiam fidei, ut ait Beda, quintum uniuersale concilium a Iustiniano magno, et uigilio papa Constantinopoli celebratum, suscipere diffidit, donec salutaribus Sergii pape monitis instructa consensit. Sanctus Lambertus Pipinum principem increpare ausus, quod pellicem Alpaidem Plectrudi legitime uxori sue superduxerit, a Dodone fratre ipsius Alpaidis Leodii martyrizatur, et Traiecti tumulatur; eique sanctus Hugbertus episcopus subrogatur. Beda dicit Leonem  imperasse annis tribus; sed in chronicis non computantur in imperio eius, nisi anni duo. Huic Leoni Tiberius, qui et Absimarus, nasum abscidi fecit, et eum in custodia retrudi: et post eum imperauit annis septem.



699.

Drogo filius Pipini dux Campanie moritur, et Grimoaldus frater eius a Pipino maior domus statuitur in aula regis Childeberti: eique filia Raboldi Frisonum ducis Theosinda in uxorem datur. Hic Grimoaldus ex concubina genuit Theudoaldum. Mortuo Cuniperth Longobardorum rege, Luitperth filius eius puer regnat, Ansprandum tutorem habens. Dodo interfector sancti Lamberti pessimo dolore  cruciatur, a uermibus consumitur, et ob intolerabilem fetorem in Mosam fluuium proiicitur: omnesque huius culpe complices infra annum diuinitus puniuntur. Percussor uero sancti martyris fratri suo congressus, alter ab altero perimitur.



700.

Romani peruagantes Syriam, perimunt ducenta millia Saracenorum, Regimbertus dux Taurinensium Anspradum tutorem regis Luitperti bello superat, et anno uno regnat.



701.

Terbellis Bulgaribus dominatur. Mortuo Regimberto, Ariperth filius eius, Ansprando in congressu uicto, Luitpertum regem capit et perimit: Ansprandum in Baioariam fugere compellit filiumque eius iuniorem Luitprandum ad patrem suum fugere permittit, et annis nouem regnat. Chintasindus  senio confectus regnum uisigothorum dimittit. Post quem regnat filius eius Flauius Resisuindus. Sanctus Benedictus abbas Anglorum obiit.



702.

Sergius papa obiit uII Idus Septembris, et cessauit episcopatus mense uno, diebus uiginti. Post quem octogesimus septimus sedit Ioannes, quintus huius nominis, natione Grecus, annis tribus, mensibus duobus, diebus duodecim; qui fecit episcopos sexdecim. Iustinianus, de exsilio fugiens, ad Caianum regem Auarorum se contulit.



703.

Caianus pecunia corruptus a Leone imperatore, cum uellet Iustinianum ei prodere, Iustinianus ad Terbellem regem Bulgarorum fugit. BEDA. Giluifer dux gentis Longobardorum Beneuenti Campaniam igne et gladio et captiuitate uastauit. Admissis  donariis plurimis cum sacerdotibus, Ioannes papa Sergii successor, uniuersos redemit captiuos et hostes domum redire fecit, cum non esset, qui eis resisteret. Qui Ioannes obiit, et cessauit episcopatus mensibus quinque, diebus octodecim.  Post quem octogesimus octauus sedit alius Ioannes, sextus huius nominis, natione Grecus, de patre Platone, annis duobus, mensibus sex, diebus septemdecim; uir eruditissimus et facundus. Huius temporibus Aripertus rex Longobardorum donationem patrimonii Alpium Scotiarum, quod ab eadem gente detinebatur, aureis litteris exaratam, beato Petro reformauit. Hic Ioannes inter alia opera illustria, fecit oratorium sancte Dei Genitricis opere  pulcherrimo, intra ecclesiam Beati Petri. Alfrido Nordanimbrorum rege mortuo, Osredus regnat annis duodecim; qui puer annorum octo regnare incepit, et totam uitam suam turpiter sanctimonialium stupris exegit, et tandem cognatorum insidiis occisus est.  Iustinianus exsul auxilio Terbelli Bulgarorum regis regnum recipit; Leonem, qui locum eius occupauerat, et Tiberium successorem eius, qui eum de regno eiectum, toto quo ipse regnabat tempore, in eadem ciuitate in custodia tenuerat, cepit, et in medio circi coram populo iugulari precepit. Callinicum uero patriarcham erutis oculis misit Romam; et dedit episcopatum Cyro, qui erat abbas in Panto, eumque alebat exsulem. Hic Iustinianus quoties a naso sibi abscisso defluentem  reumatis guttam detergebat, pene toties aliquem ex his, qui contra eum conspirauerant, iugulari iubebat. Imperauit autem secundo cum Tiberio filio annis septem, secundum Bedam annis sex. Ioannes papa fecit episcopos nouemdecim, obiit Xu Kal. Nouembris, et cessauit episcopatus mensibus septem. Post quem octogesimus nonus sedit Sisinnius, natione Syrus, diebus uiginti. Hic adeo podagricus fuit, ut non cibum manibus propriis sumere ualeret; sed constans erat animo, et curam habens de habitatoribus urbis huius: et calcareas pro restauratione murorum perquiri fecit. Fecit episcopum unum in insula Corsica. Morte repentina defunctus est, et sepultus octauo Idus Nouembris; et cessauit episcopatus mense uno, diebus  18.  Post quem nonagesimus sedit Constantinus, natione Syrus, annis sex, diebus quindecim. Sub hoc facta est Rome fames ualida per annos tres: post quam tanta fuit ubertas, ut preterita inopia obliuioni traderetur. Eodem tempore Felix archiepiscopus Rauennas lumine priuatus est a Iustiniano, et missus in exsilium in Pontum: quia fuerat auctor seditionis contra eum. Sclaui Italiam infestant.



707.

Cohered et Offa reges Anglorum Romam ueniunt; ibique in monachos attonsi, Christo seruiunt. Offa rex Merciorum fuit tunc temporis potentissimus.  Iustinianus pacem cum Bulgaribus pactam soluit: eisque congressus uix euasit. Picti et Scoti Paschalis obseruantie ritum suscipiunt.   Post Abdimelich Saracenis imperat Ulid annis septem. Hildeberto monarchiam regni Francorum tenente, archangelus Michel apparens Autberto Abrincatensi episcopo, monuit semel et iterum, ut in loco maris, qui propter eminentiam sui Tumba uocatur, fundaret ecclesiam in memoriam sui, uolentis talem uenerationem exhiberi sibi in pelago, qualis exhiberetur in monte Gargano. Interim taurus a latrone furtim raptus in illo loco religatur. Unde episcopus tertio admonitus, ut in illo loco fundamentum iaceret, ubi taurum religatum inueniret: et sicut eum terram pedibus protriuisse uideret, sibi ecclesie ambitum duceret, ecclesiam in honore sancti Michelis instituit in loco, qui modo  dicitur In periculo maris. Usitatius autem dicitur mons Sancti Michelis. Et sciendum, quod de ueneratione sancti Michelis in monte Gargano, cuius memoria recitatur semel in anno in Martyrologio tertio Kalendas Octobris, historiam inuenire non potui. In qua tamen festiuitate memoria huius secunde apparitionis in pluribus Ecclesiis legitur, nescio qua de causa; nisi forte ideo, quia illius prime uenerationis in monte Gargano historia non inuenitur. Credo tamen eam haberi ab aliquibus; sed in manus meas nondum uenit.



710.

Adrianus abbas Anglorum, qui cum Theodoro archiepiscopo a uitaliano papa in Angliam missus fuerat, obiit. Eodem anno, secundum Willelmum Malmesburiensem, mortuus est Adelmus,  quatuor annis episcopatu functus; qui librum De uirginitate scripsit ad uirgines Bertigenses. Iustinianus imperator fidem orthodoxam amplexus, Constantinum papam ad se Constantinopolim inuitat: eumque uenientem et redeuntem gloria apostolico digna honorat. Unde legitur in Gestis Romanorum pontificum: Constantinus papa ad mandatum Iustiniani perrexit Constantinopolim: et ipse cum suis primatibus ingressus est urbem cum sellis et frenis inauratis, et mappulis, gestans comelantum, ut solitus est Rome procedere. Deinde occurrit imperatori apud Nicomediam: et imperator prostratus in terram, osculatus est pedes eius. In eundo et redeundo fecit episcopos quadraginta duos. Sanctus Hugbertus celitus admonitus corpus sancti Lamberti  a Traiecto Leodium cum magna miraculorum gloria refert, sedemque episcopalem in eamdem urbem transfert. Ansprandus cum Baioariis Italiam repetit; cum Aripert confligit: eoque fugiente, et in fluuium demerso, regnum Longobardorum recipit. Qui post tres menses mortuus est. Post quem Luitprandus filius eius regnauit annis triginta duobus.



711.

Sancta Oda uxor Hocchi ducis Aquitanorum sanctitate claret in Gallia; que sua munificentia ditauit ecclesias Dei; et moriens in Leodiensi parochia requieuit.  Philippicus, qui et Bardonius, Iustinianum imperatorem iugulat, et post eum imperat annis duobus. Cuius nomen et litteras et figuram Constantinus papa, populusque Romanus, tanquam heretici, suscipere renuit.



713.


Grimoaldus maior domus, Leodii ante altare sancti Lamberti orans, a Taingario satellite Rabbodi ducis Frisonum perimitur; et Theobaldus filius Drogonis ab auo suo Pippino maior domus statuitur. Hec Sigebertus. Sciendum tamen quod Theodoaldus iste, non filius Drogonis, sed filius eiusdem Grimoaldi, superius dictus est, ex concubina genitus.  S. Ursmarus episcopus et abbas Lobiensis cenobii obiit, eique sanctus Herminus succedit. In Gestis Romanorum pontificum, post tertium mensem, quod Iustinianus tam gloriose Constantinum papam susceperat, ipse Iustinianus a Philippico occisus est. Pro cuius prauo dogmate, imago, quam Greci botaream uocant, continens sex sanctas  et uniuersales synodos, in ecclesia Beati Petri recitata est. Eo tempore Felix archiepiscopus Rauennas penitentia motus, licet lumine priuatus, rediit ad propriam sedem. Hoc tempore duo reges Saxonum cum aliis plurimis uenientes ad limina apostolorum, uelociter, ut optabant, mortui sunt. Tunc Benedictus Mediolanensis episcopus altercauit pro Ecclesia Ticinensi; sed uictus est; quia ad consecrationem sedis apostolice pertinebat. Constantinus papa fecit episcopos quatuordecim, et obiit uI Idus Ianuarii, et cessauit episcopatus diebus quadraginta. Post quem nonagesimus primus sedit Gregorius secundus huius nominis, natione Romanus, annis sexdecim, mensibus nouem, diebus undecim, temporibus Anastasii secundi, Leonis et  Constantini.  Arthemius enim, qui et Anastasius, Philippicum priuans imperio et oculis, imperauit. Hic Gregorius sub sancto Sergio curam bibliothece habuit. Hic in exordio episcopatus sui calcarias decoquere iussit, et incepit restaurare muros ciuitatis; sed multipliciter impeditus est. Hi constituit in Quadragesima etiam quinta feria ieiunandum, quod antea non fiebat. Petronay ciuis Brixianus, diuino instinctu, et Gregorii pape animatus hortatu, cenobium Sancti Benedicti apud castrum Cassinum nobiliter reedificat: et sub regimine suo multos ad regulariter seruiendum Deo aggregat, et expletis plus centum decem annis, ex quo a Longobardis desolatum fuerat. Beda in Chronicis suis, dicit Philippicum regnasse anno uno,  mensibus sex: et eiecisse Cyrum de pontificatu, eumque remisisse in Pontum, ad gubernandum monasterium suum uice abbatis; et Constantino pape misisse litteras praui dogmatis, quas ille cum apostolice sedis consilio respuit: et huius rei causa fecit picturas in porticu Sancti Petri, que acta sex sanctorum synodorum continerent. Nam et huiusmodi picturas, cum haberentur in urbe regia, iusserat Philippicus auferri: statuitque populus Romanus, ne imperatoris heretici aut nomen, aut chartas, aut figuram solidi susciperent. Unde nec eius effigies in ecclesiam introducta est, nec nomen ad missarum solemnia prolatum. Item Beda dicit, Anastasium imperasse annis tribus, et litteras Constantinopolim misisse per scholasticum Paternum,  et exarchum Italie; quibus se fautorem catholice fidei, et sancti sexti concilii predicatorem esse docuit. Pippinus princeps obit; et filium suum ex Alpaide Carolum Tuditem, siue Martellum, principatus sui heredem reliquit. Plectrudis autem relicta Pippini Carolum Pippinum suum captum, in urbe Colonia custodie mancipat; et cum nepote suo Theodoaldo maiore domus principatum regni usurpat. Mortuo autem Childeberto Francorum rege, qui, ut legitur, uir sanctus fuit, Clodoueus filius eius, qui et Dagobertus, regnat annis quatuor. Childebertus autem sepultus est Canciaco monasterio in basilica Sancti Stephani. Franci contra Theodoaldum damnoso bello utrinque confligunt; eoque  uicto, Reginfredum maiorem domus, et Chilpericum regem statuunt. Carolus de custodia nouerce diuino nutu eripitur, moxque principatum suum de manu Raginfredi extorquere nititur: primoque Rabodum ducem Frisonum Raginfredo solatiantem aggressus, multum exercitus damnum consequitur.



716.

Sanctus Egidius ueniens a Grecia, sanctitate claret in Prouincia. Anastasius imperator classem direxit in Alexandriam contra Saracenos: qui ad aliud uersi consilium reuersi sunt Constantinopolim; et Theodosium orthodoxum cegerunt esse imperatorem. Anastasius cum illis dimicauit: sed uictus, coactus est fieri clericus, et presbyter consecratus est. Theodosius autem, cum esset iners et idiota, et publicorum negotiorum exactor, ui compulsus  est ab exercitu imperium assumere. Ulid ammiras moritur: post quem Zuleimen annis tribus Saracenis principatur. Osred Nordannimbrorum rege mortuo, Cenred regnat annis tribus, uel secundum alios, annis duobus. Ina rex West-Saxonum nullos fratres habuisse dicitur in Chronica; sed sorores habuit Cutburgam et Quemburgam: quarum prima regi Nortannimbrorum Alfrido nupta, et mox relicta, primo apud Burkingum sub abbatissa Hildelida, mox ipsa magistra regule Wimburne Deo placitam uitam transegit. uicus est modo ignobilis; tunc temporis insignis, et multas habens sanctimoniales uirgines. Habuit quoque Ina uxorem Ethelburgam, feminam regii generis et animi. Que dum crebro instillaret auribus uiri, ut  mundanis rebus uel in extremis annis ualefacerent, et ille de die in diem differret, astu tandem sic eum superauit. Quadam uice apud uillam ingenti tumultu regales luxus explicuerant; postridie cum discessissent, uillicus ex precepto regine, palatium quanta potuit deformitate, tam fimo pecudum, quam ruderum aggeribus infamauit: et in loco ubi cubuerant porcam nouiter enixam collocauit. Cumque iam milliario processissent, regina regem uxoriis delinimentis aggreditur, rogans ut redeant, unde discesserant: et asserit rem magni discriminis fore, si hoc non facerent. Annuit ille, uidensque locum pridie Sardanapalicis parem, nunc feda solitudine deformem, miratur. Tunc illa occasionem aucupata, letumque subridens: »Ubi sunt, inquit,  domine, hesterni strepitus, et aulea Sidoniis succis ebria? Ubi parasitorum discurrens petulantia; ubi Dedalea uasa pondere metallorum ipsas mensas ornantia: ubi terra marique ob lenocinium gule quesita obsonia? Transierunt omnia tanquam fumus et uentus. ue iis, qui heserunt; quia simul transibunt. Cogita, queso, quam miserabiliter defluunt carnes, que in deliciis nutriuntur. Nos qui ingurgitamus uberius, miserius putrescemus: Potentes potenter tormenta patientur, et fortioribus fortior instat cruciatio .« Nec plura locuta, maritum compulit ire in sententiam, Romamque simul abierunt: et ne sue conuersioni pompam facerent, non publicis uultibus comam deposuerunt, sed plebeio amictu tecti. Iam consenuerant,  multisque, ut accepimus, claruere miraculis. Regnauit autem Ina annis 58, post quem consanguineus eius Edelardus annis 14, post quem cognatus eius Cuthredus annis 16, post quem Sigebertus seuus et infamis anno uno, qui a subuleo in spelunca confossus est.  Post quem Kineuulfus annis 14, post hunc Bitricus annis sexdecim; qui duxit filiam Offe regis Merciorum tunc potentissimi: post hunc Egbertus. Egbertus ueniens ab Hibernia, sanctitate et doctrina claret in Gallia. Egbertus uir sanctus de gente Anglorum, et sacerdotium monachica uita etiam pro celesti patria peregrinus exornans, plurimas Scotice gentis prouincias ad canonicam paschalis temporis obseruantiam,  a qua diutius aberrauerant, pia predicatione conuertit, anno ab Incarnatione Domini 717. Sanctus Germanus a Cizico transfertur ad episcopatum Constantinopolitanum. Theodosius in imperatorem electus, ut ait Beda, Anastasium imperatorem apud Niceam graui prelio uicit: datoque sibi sacramento, clericum fieri ac presbyterum fecit ordinari. Ipse uero mox ut regnum accepit, cum esset catholicus, imaginem illam uenerandam, in qua sancte sex synodi depicte erant, que a Philippico deiecta fuerat, pristino in loco etexit. BEDA. His temporibus multi gentis Anglorum, nobiles et ignobiles, uiri et femine, duces et priuati, diuini amoris instinctu de Britannia Romam uenire consueuerant. Inter quos et reuerendissimus abbas  meus Ceolfridus, cum esset presbyter annos 46, abbas uero annos 35, ubi Lingonas peruenit, ibi defunctus est; atque in ecclesia Beatorum Geminorum martyrum sepultus. Qui inter alia donaria, que afferre disposuerat, misit ecclesie Sancti Petri pandecten a beato Hieronymo in Latinum ex Hebreo uel Greco famine translatam. Gregorius papa Bonifacium a Britannia uenientem episcopum consecrat; et per eum in Germania uerbum Dei predicat, et gentem illam conuertit ad Christum. Idem Gregorius nosocomium, quod erat situm post absidam Sancte Dei Genitricis ad presepe, monasterium constituit. Luiprandus rex Longobardorum Ariperti donationem confirmauit. Luna cruentata apparuit usque ad mediam noctem. Theudo dux Baioariorum,  primus de illa gente uenit orare ad limina apostolorum. Fluuius Tiberis egressus est alueum suum, et transcendit muros Urbis: ita ut in uia Lata ad unam et semis staturam hominis aqua excresceret, et a porta Beati Petri usque ad pontem Miluium. Itaque domos subuertit, agros desertauit, eradicauit arbusta et segetes; pars maxima Romanorum serere non potuit: diebus septem aqua Romam tenuit: sed cum litanie fierent, octauo die recessit. Theodosius imperium deponit; post quem Leo secundus imperat annis 24, secundum Sigebertum, secundum Bedam annis nouem, quia usque ad illum annum Chronica sua perduxit.



718.

Zeulimen ammiras cum ammireis suis, et  stolo nauium pene trium millium, Constantinopolim triennio obsidet. Bulgares Saracenorum 32 millia perimunt. Carolus in pago Cameracensi apud uinciacum Dominico ante Pascha, quod erat XIII Kalendas Aprilis, Chilperico et Raginfredo congreditur. Raginfredus uictus in fugam conuertitur. Carolus eos usque Parisius persequitur. Rabodus dux Frisonum predicatione uulfranni episcopi ad hoc adductus, ut baptizari deberet, cum unum pedem in fonte intinxisset, alterum pedem retrahens, interrogauit, ubinam plures maiorum suorum essent, in inferno, an in paradiso: et audiens plures esse in inferno, intinctum pedem retraxit, dicens: »Satius est, ut plures quam pauciores sequar;« et ita ludificatus a demone promittente, quod ei tertia die abhinc  bona incomparabilia daret, ipsa tertia die subita et eterna morte periit. Hic uulfrannus Senonensis episcopus ex territorio uastenensi fuit. Cuius pater uulbertus in aula regis Dagoberti, et filii eius Ludouici militauit. Successit Lamberto Senonensi in episcopatu Senonensi, tempore Lotharii et Theodorici regum iuniorum. Hic uisu admonitus est, ut genti Frisonum uerbum Dei predicaret. Quod ut faceret, iuit tunc ad monasterium Fontanellam; cui tunc Pater erat beatus Ansbertus Rothomagensis episcopus; de quo monasterio cooperatores secum assumpsit ad predicandum. Qui dum nauigarent Frisiam et essent in medio mari, quod adiacet regioni Norinorum; cum adfuit hora, ut missam cantaret sanctus uulfrannus, naui manente  immobili, positis anchoris; dumque uentum esset ad locum, ubi minister offerre debebat patenam presuli, presul extensa manu eam exspectabat; sed dum minister abluere eam uellet, in mari cecidit, prostratusque presulis pedibus ueniam precabatur, qui mittens eum ad locum ubi ceciderat, orando effecit ut patena ab imo maris reuecta manui ministri adhereret. Post hec filius Rabodi ducis a beato uulfranno baptizatus, in albis positus exspirauit. Mos autem erat apud Frisones, ut quemcunque sors delegisset, offerretur demonibus immolandus. Ad hoc electus est sorte puer quidam Ono nomine: quem cum sanctus uulfrannus expetisset, respondit dux: »Si tuus Christus de tormento mortis eripuerit eum, sit tuus.« Appensus est autem  in patibulo. Orante autem sancto uulfranno, dirupta sunt uincula, que guttur illius constringebant; et illesus corruit in terram. Qui tentus a sancto, surrexit incolumis. Qui baptizatus, et postea a Regislando Rothomagensi episcopo presbyter ordinatus, multos codices transcripsit monasterio Fontanelle. Post hec Rabodus dux, cum deberet baptizari, ut supra dictum est, pedem a fonte retraxit; et cum esset in multa dubitatione misit ad beatum Willebrodum illius gentis episcopum, consulens, si deberet baptizari: qui respondit: »Quomodo mihi credet, qui sancto fratri nostro uulfranno non credit? Ego, inquit, hac nocte uidi eum catena ignea ligatum. Unde constat, eum iam  eternam damnationem subiisse.« Cumque iret ad domum principis, nuntiatur eum iam esse mortuum: et statim remeauit ad sua. Quomodo autem Rabodus ille deceptus fuerit a diabolo, predictus Ono narrabat, dicens, quia apparuisset ei in angelum transfiguratus, caput opertus diademate aureo cum gemmis, et ueste auro texta. In quem cum Rabodus intenderet, dixit ad eum diabolus: »uirorum fortissime, quis te ita seduxit, ut a cultura deorum uelis recedere? Noli hoc facere, sed mane in his que didicisti; et uenies ad domos aureas, quas tibi eternaliter in proximo sum daturus. Cras ergo accersi uulfrannum doctorem Christianorum; et quere ab eo, quenam sit illa mansio eterne claritatis, quam tibi pollicetur. Quam cum  demonstrare nequiuerit, utriusque partis mittantur legati; et ego ero dux itineris; et demonstrabo illis mansionem auream et pulcherrimam, quam tibi promitto.« Euigilans Rabodus, narrauit cuncta sancto uulfranno. Qui dicens, illusorem diabolum sibi uelle illudere, respondit dux, se futurum Christianum, si illa pulchra mansio non demonstraretur sibi a Deo suo.Mittitur ergo statim quidam Freso ex parte ducis; et quidam diaconus ex parte sancti uulfranni. Qui cum paululum ab oppido processissent, obuium habuerunt quemdam itineris comitem, qui dixit eis: »Properate cito: nam monstrabo uobis pulcherrimam mansionem Rabodo duci preparatam.« Illi autem pergentes uiam latissimam, et loca ignota, uiderunt quamdam  uiam diuersorum generibus marmorum polito opere decoratam: uideruntque a longe domum quasi auream, et peruenerunt ad plateam, que ante domum erat, quasi auro et gemmis stratam. Intrantesque in domum, uiderunt domum esse mire pulchritudinis, et incredibilis splendoris, et in ea thronum mire magnitudinis. Tunc ductor itineris ait illis: »Hec est mansio preparata Rabodo duci.« Ad hec diaconus obstupescens, ait: »Si a Deo facta sunt ista, perpetuo maneant; si a diabolo, cito dispereant.« Et cum signaret se signo sancte crucis, ductor ille transiit in diabolum, et domus aurea in lutum: remanseruntque diaconus et Freso in medio locorum palustrium, que plena erant longissimis rauseis uirgultis, triduoque immensi itineris  conficientes iter, reuersi sunt ad oppidum, et ducem mortuum inuenerunt, narraueruntque que uiderant sancto uulfranno. Freso autem baptizatus est, qui dicebatur Ingomarus, siue Cuningus, qui secutus est sanctum uulfrannum ad monasterium Fontenelle. Mortuus est autem Rabodus dux, ut legitur in uita sancti uulfranni anno ab Incarnatione Domini 719, anno 6 principis Caroli. Fuit autem apud Fresones beatus uulfrannus per annos quinque, et postea reuersus est ad Fontenellam monasterium, ubi monachicum assumpsit habitum, ordinato episcopo in urbe Senonica Gerico uenerando. Ipse uero sanctus apud Fontenellam pluribus annis sine lecto fuit, cilicio tectus sub cuculla. Nusquam  diuitibus honoris uel timoris gratia, si qua deliquissent, reticebat; sed aspera inuectione illos corripiebat. Mitius autem canebat, non elata in altum uoce; sed profusis lacrymis ex imo pectore. Obiit apud Fontenellam XIII Kal. Aprilis, anno Domini 720. Sepultus est iuxta beatum Wandregisilum in ecclesia Beati Pauli, in quo loco iacuit per annos nouem. Beatus autem Wandregisilus ibi iacuit annis quadraginta, sanctus autem Ansbertus annis undecim. Hoc tempore in Britannia cuidam eremite monstrata est mirabilis quedam uisio per angelum de sancto Ioseph decurione, qui corpus Domini deposuit de cruce; et de catino illo siue paropside, in quo Dominus cenauit cum discipulis suis; de quo ab eodem eremita descripta est historia,  que dicitur de gradali. Gradalis autem siue gradale Gallice dicitur scutella lata, et aliquantulum profunda; in qua pretiose dapes cum suo iure diuitibus solent apponi gradatim, unus morsellus post alium in diuersis ordinibus; et dicitur uulgari nomine graalz, quia grata et acceptabilis est in ea comedenti: tum propter continens, quia forte argentea est, uel de alia pretiosa materia; tum propter contentum, id est ordinem multiplicem pretiosarum dapum. Hanc historiam Latine scriptam inuenire non potui, sed tantum Gallice scripta habetur a quibusdam proceribus, nec facile, ut aiunt, tota inueniri potest. Hanc autem nondum potui ad legendum sedulo ab aliquo impetrare. Quod mox ut potuero, uerisimiliora et utiliora succincte transferam  in Latinum. 719. BEDA. Saraceni Constantinopolim derelinquunt: plurimi eorum fame et frigore et pestilentia perierunt. Regressi uero Bulgarorum gentem, que est super Danubium, aggressi, et ab ea uicti, refugiunt, ac naues repetunt suas. Quibus, cum alta peterent, ingruente subita tempestate, plurimis nauibus mersis uel confractis per littora a nauibus sunt necati. Ceuleimen ammiras moritur, post quem Haumar Saracenis regnat annis duobus; contra quem Constantinopolitani instantia orandi et preliandi, et constantia fortiter resistunt, sub quo Saraceni sine numero pereunt. Fertur autem eos miraculose hoc modo periisse. Apud Constantinopolim in monasterio Sancte Dei Genitricis, iuxta palatium, in mari prope Sanctam Sophiam erat  imago beate Marie, que tenet infantem in brachio, quam depinxit in tabella sanctus Lucas, cum adhuc uiueret sancta Maria. Hec imago uocatur Odigitra, id est deductrix; quia duobus cecis apparuit sancta Maria, et deduxit eos ad suam ecclesiam, et illuminauit eos. Cum ista imagine faciunt processionem omni die Martis, per totam ciuitatem. Cum ergo, ut supra dictum est, obsessa esset ciuitas, et ciues ieiunarent et orarent, simul et pugnarent, quidam ciuis admonuit conferri illam imaginem, et ab omnibus orationem ad illam fieri hoc modo: »Sancta Dei Genitrix, que toties nos liberasti, libera nos modo de inimicis Filii tui; et si uis, ut imaginem tuam non mergamus in mari, merge illos.« Et cum hoc dixissent, ille secreto imaginem tenuit  sub undas; et statim procella surrexit, et omnes naues Saracenorum aut mersit, aut fregit. Mortuo rege Dagoberto, Lotharius regnat annis duobus. Post Conred regnat Osrich Nordanimbris annis undecim. Hi duo, id est, Conred et Osrich, occiderunt Osred, qui ante eos regnauerat. Constantinus Leonis imperatoris filius, dum baptizatur a sancto Germano patriarcha, cacans in sancto lauacro magnum dat presagium, quod futurus esset Ecclesie Dei in scandalum. Saraceni ab obsidione Constantinopoli confusi discedunt, ipsis cum nauibus suis partim dimersis, partim ignee grandinis tempestate uastatis; et ex tanta copia nauium uix quinque residuis, potentia Dei cunctis innotuit.  Infra ciuitatem uero trecenta millia hominum pestilentia perierunt. 720. Haumar Christianos persequens, multos eorum martyres fecit. Chilpericus et Nigimfredus, Eudonem ducem Aquitanie auxilio sibi asciscunt; qui in congressu a Carolo uicti, uix fuga euaserunt. Eudo rediens Chilpericum secum abducit. Saraceni ex Africa duce Abditam filio Muhanie ammirei, in Hispaniam transfretant, eamque sibi uindicant: et ita regnum Wisigothorum et Sueuorum destructum est, et redactum sub Saracenis, annis plus minus trecentis quadraginta sex euolutis, ex quo a Scythia expulsi sunt ab Hunnis: ex quo uero cedentibus Wandalis, et deuictis Sueuis ceperunt regnare in Hispania, annis circiter ducentis quinquaginta sex euolutis. Regnum uero tertie partis Hispaniarum, quod dicitur Galliciensium,  nec tunc Wisigothi, nec postea Saraceni, potuerunt subigere; sed adhuc uiget incolume, et Dei fide protegente, manet inexpugnabile.



721.

Post Haumar Gizid regnat Saracenis annis tribus. Mortuo rege Lothario Carolus Chilpericum ab Eudone per legatos recipit, eumque sibi regem facit. Luitprandus rex Longobardorum, audiens, quod Saraceni depopulata Sardinia loca illa fedassent, ubi ossa sancti Augustini doctoris magni, propter uastationem barbarorum olim translata fuerant, et honorifice condita, misit, et dato pretio accepit ea, et transtulit Ticinum; ibique cum debito Patri tanto honore condidit. Hucusque scripsit  Beda Chronica sua, numerans ab initio mundi usque ad hunc Leonem, secundum Hebraicam ueritatem, annos quatuor millia sexcentos octoginta.  Leo imperator sepe et multum laborauit, ut Gregorius papa perimeretur, sed frustra, Italis et Longobardis pro eius defensione instanter imperatori resistentibus. Hoc in Gestis Romanorum pontificum sic narratur: Basilius dux, et Iordanis chartularius, et Ioannes subdiaconus, cognomento Lurion, cogitauerunt quomodo pontificem interficerent assentiente eis Morino imperiali spatario, secundum mandatum imperatoris; qui Morinus contractus effectus a Roma recessit; Romani autem consilio patefacto, Iordanem chartularium interfecerunt et Ioannem Lurionem. Basilius autem monachus  factus mortuus est. Paulus uero exarchus scelus uolebat perficere per alterum spatarium; sed Longobardi contra Romanos irruentes hoc impedierunt. Pontifex Domini siuerat eos censum ponere in prouinciis, sicut alibi faciebat. In Campania Italie triticum combustum, et hordeum, et legumina, qua in pluuia de celo missa sunt. Carolus Raginfredum persequens Andegauum obsidet, eamque captam uicto Raginfredo ad habitandum concedit, et totius regni principatum recipit. Luitprandus rex Rauennam obsidet, classeque Rauennatium ciuitatem captam destruit, atque inde naues multas, et opes innumeras abstulit.



723.

Carolus Saxones debellat. Rigobertus Remensis  episcopus a Carolo suo in baptismate filio, ab episcopatu deponitur, pro eo quod illi contra Raginfredum eunti, urbem Remensem pre timore Raginfredi aperire noluit. Eucherius quoque Aurelianensis episcopus pro simili causa episcopatu priuatus, et apud Saxonum uicum Hasbanie exsulatus, in cenobio Sancti Trudonis sanctitate consummatus est.



724.

Carolus Baioarios armis subiugat. Iudeus quidam maleficus promittens Gizid eum quadraginta annis regnaturum, suadet, ut in toto regno suo Dei sanctorumque imagines deponi edicat. Qui spe diu regnandi seductus, edictum quidem proposuit, sed mox obiit. Post quem regnauit Eluelid annis uiginti.



725.


Leo imperator a quodam Beser apostata et fidei refuga seductus contra imagines Christi et sanctorum eius bellum indicit; easque ubique deponi et incendi edicit. Pro quo errore Gregorius papa eum scriptis multum quidem, sed in uanum redarguit. Paulus autem exarchus cum suo filio interfectus est a Romanis. Romani autem uolebant alium imperatorem sibi eligere; sed pontifex prohibuit, sperans eius conuersionem. Stella, que Antifer uocatur, cum radiis apparuit in celo in Occidua; cuius radii partem Aquilonis respiciebant, et usque ad medium celi se extendebant. Tiberius ex partibus Thuscie ueniens, regem se facere uolebat, qui interfectus est, et eius caput Constantinopolim  missum. Eutychius patricius et Luitprandus rex cogitauerunt, ut pontifex interficeretur, ut rex haberet ducatum Spoletanum, et patricius Romam. Quibus cum occurrisset pontifex in campo Neronis, sic flexit animum regis, ut pronus eum adoraret, et deponeret mantum, armelansiam, balteum et spatum deauratos, et coronam auream, et crucem argenteam.  Carolus contra Lanfridum Alemannorum ducem dimicat; eoque uicto, Alemanniam sibi subiugat.



727.

Childerico mortuo, Carolus Theodoricum sibi regem facit, qui regnat annis 15. Carolus interea Saxones debellat. Apud Constantinopolim deposite sunt imagines sanctorum omnium, et  Saluatoris, et sancte Dei Genitricis, et igni cremate sunt, et omnes picte ecclesie dealbate. Qui imperatori non consentiebant, alii occisi, alii mutilati sunt. Sanctus Germanus episcopatu depositus est. Anastasius imperatori fauens factus est episcopus. Carolus Sueuos debellat, et Baioarios secundo. Wicred, rex Anglorum, obiit: post quem regnat filius eius Edilbertus. Iste Wicred, siue Wifredus Egberti filius, ut supra dictum est in huius uoluminis quadragesimi quinti capitulo sextodecimo, regnauit annis triginta sex. Ante illum autem proximis sex annis rex non fuerat in Cantia. Reliquit autem liberos tres. Edbertus uiginti tribus annis, Edbertus undecim, Alricus triginta quatuor, paterna tenentes instituta, haud dedecoro exitu  regnum continuauere. Cemes primus Bulgaribus regnat.  Carolus Ligeri transito Eudonem ducem Aquitanie bello uictum fugat, et Aquitaniam grauiter deuastat. Gregorius papa, quia Leonem imperatorem incorrigibilem uidit, Romam, et Italiam, et Hesperiam totam ab eius iure descissere facit, et uectigalia interdicit.  Eudo dux Carolo per omnia inferior, contra eum inuitat Saracenos ab Hispania.



730.

Sanctus Egbertus Anglorum presbyter obiit. Saraceni cum omnibus familiis suis, quasi in Galliis habitaturi, Garumnam transeunt, omnia deuastant, ecclesias Dei cremant. Quibus Carolus auxilio Dei fretus bello occurrit; et ex eis trecenta septuaginta quinque millia cum rege suo Abdirama  perimit, et mille ducentos tantum ex suis amittit. Eudo quoque Carolo reconciliatus castra Saracenorum irrumpit, et reliquias eorum conterit. Hec Sigebertus. In Gestis autem Romanorum pontificum hoc bellum sic narratur. Saraceni, qui iam Hispanias per decem annos tenuerant, conabantur Rhodanum transire, et Francias occupare, ubi Eudo preerat. Qui facta contra eos pugna, interemit ex eis 375 millia uno die. Mille uero tantum quingenti ex Francis mortui sunt. Hic Eudo, anno premisso, pro benedictione tres spongias acceperat, que ad usum mense Romani pontificis apponuntur. Hora uero qua bellum committi debebat, idem Eudo princeps Aquitanie populo suo permodicas partes tribuit ad sumendum: et ex eis qui participati  sunt, nec unus quidem uulneratus est, aut mortuus. Mortuo Osric rege Nordanimbrorum, Cednulphus regnat. Gregorius papa dimisit monasteriis, diaconie, et mansionariis, et omni clero, solidos duo millia centum sexaginta; et ad luminaria Sancti Petri solidos mille. Fecit episcopos centum quinquaginta. Obiit et sepultus est quarto Kalendas Februarii, Leone et Constantino imperantibus; et cessauit episcopatus diebus triginta quinque.



731.

Post quem sedit nonagesimus secundus Gregorius alter, tertius huius nominis, natione Syrus, annis 10, mensibus 8, diebus 25, uir mitis et sapiens, Grece et Latine instructus, psalmos  omnes memoriter retinens. Hic misit ad imperatores Leonem et Constantinum, Georgium presbyterum: qui timens, scripta non porrexit. Qui rediens pene depositus est a sacerdotio: sed rogantibus pro eo episcopis totius concilii, pepercit ei: et iniuncta penitentia, iterum misit eum Constantinopolim. Sd imperatores in Sicilia fecerunt retineri scripta, et portitorem exsilio per annum relegauerunt. Igitur Gregorius papa populum Romanum et uectigalia totius Hesperie a Leone auertit. Raginfredus moritur, et Beda uenerabilis presbyter, secundum Sigebertum; secundum uero Willelmum duobus annis post: quod uerius uidetur, ut postea demonstrabimus. Carolus Lugduno, aliisque ciuitatibus captis. Burgundiam sibi subiugat. Constantinus  Leonis filius Hirenen filiam Caiani Auarorum ducis uxorem ducit: que baptizata, uiro suo apostatante, idem rectam tenuit.  Carolus in uasconia cum Eudone pugnat, eumque principatu et uita priuat. Luitprandus de iure Romani pontificis multas urbes et castella tulit. Cedulfus rex Nordanimbrorum capitur, et in clericum tondetur: et post hoc in regnum remittitur. Hec Sigebertus. Guillelmus autem Malmesburiensis ait: Post Osricum regnauit septimus ab Ida Cednulfus, litterarum peritus: cui Beda obtulit Anglorum historiam, ab eo elimandam. Et addit: Huius anno quarto obiit Beda, anno Incarnationis 733, etatis sue 59, qui in extremo natus orbis angulo, doctrine corusco splendore omnes terras perstrinxit. Anno uite sue decimo  nono diaconus factus, et trigesimo presbyter: ex quo usque ad 59 aut docere, aut scribere non destitit. Triginta sex uolumina edidit, que in septuaginta et octo libros diuisit. Ferunt eum Romam iuisse, ut libros suos uel ecclesiastice doctrine conuenire, presens assereret; uel si resultarent, apostolico monitu corrigeret. Eum tamen Rome fuisse solide non affirmo; sed tamen ipsum inuitatum illuc, haud dubie pronuntio, a papa Sergio. Exstat enim eius epistola ad abbatem Bede Celfridum: in qua inter cetera scriptum est sic: Hortamur Deo dilectam religiositatis tue bonitatem ut, quia exortis quibusdam ecclesiasticarum causarum, non sine examinatione longius innotescendis, opus nobis sunt ad conferendum arte litterature imbuti: sicut  decet Deo deuotum auxiliatorem matris Ecclesie aniuersalis, obedientem deuotionem huic nostre adhortationi non desistas accommodare; sed absque aliqua remoratione, religiosum Dei famulum Bedam, uenerabilis monasterii tui presbyterum, ad limina apostolorum principum, dominorum meorum Petri et Pauli, amatorum tuorum ac protectorum, ad nostre mediocritatis conspectum non moreris dirigere: quem, fauente Domino, sanctis tuis precibus, non diffidas prospere ad te redire, peracta premissorum capitulorum cum auxilio Dei desiderata solemnitate. Erit enim, ut credimus, cunctis credentibus profuturum, quidquid Ecclesie generali claruerit per eius prestantiam impertitum. Ita tam celebris erat fama, ut uel questionibus enodandis indigeret eo sublimitas  Romana. Incuriose fuit, sed dulcis eloquentie. Continuis septem hebdomadibus ante mortem stomachi indignatione cibos nauseans, et angusto suspirio halitum producens, litteralium tamen studiorum operam non reiecit; sed totis his diebus preter debitum psalmodie pensum in his intendebat, Euangeliumque Ioannis his diebus Anglica lingua interpretatus est. Dicebat discipulis: »Discite filioli. dum uobiscum sum.« Feria tertia ante Ascensionem modicus tumor in pedibus apparuit: tunc accita congregatione, inunctus et communicatus est, osculoque cunctis libato futuram sui memoriam a singulis implorauit. Nonnullis etiam ob familiariorem amicitiam xeniola, que in secretis  habebat, largitus est. Die Ascensionis contra oratorium quo orare consueuerat, subiecto cilicio decumbens, illibato sensu, et hilari uultu dicebat: O Rex glorie! Domine uirtutum, etc., usque in finem antiphone; qua finita spiritum efflauit subsequente tam suaui odore, ut omnes qui astabant, in paradiso esse se dicerent. Humatus est in eodem monasterio; sed modo cum beato Cuthberto Dunelmi situs dicitur. Epitaphium eius est hoc:

Presbyter hic Beda requiescit carne sepultus:
Dona, Christe, animam in celis gaudere per euum;
Daque Sophie illum debriari fonte, cui iam
Suspirauit ouans, intento semper amore.

Hec Guillelmus. Igitur obiit Beda uenerabilis  presbyter anno quarto Cednulphi regis, anno Dominice Incarnationis, ut dictum est, 733. Eodem anno Gregorius papa tertius huius nominis synodum nongentorum et trium episcoporum Rome congregat, et uenerationem sanctarum imaginum confirmat, earumque uiolatores generali sententia anathematizat. Eodem quoque anno Carolus Tudites Wailfero et Huualdo filiis Eudonis dimicando uictis, Aquitaniam sibi subiugat.  Carolus Frisiam aggressus, Poponem ducem Frisonum cum multis perimit, et Frisiam sibi subiicit.  Carolus Auenionem Gallie urbem, a Saracenis dolo et consensu Maruntii prouincie ducis captam, obsidet, eaque fortiter recepta, Saracenos usque ad internecionem delet. Obiit sanctus Hugbertus.  Regnum Anglorum abhinc non adnotatur. Hec Sigebertus. Guillelmus autem sic: Cednulfus rex, cuius anno quarto obiit Beda, post octo annos regni sui, in Lindisfarnensi Ecclesia monachus factus est, substituto in regnum Egberto patris sui filio, qui uiginti annis regnauit; et habuit fratrem equiuocum Eboraci archiepiscopum. Huius urbis Paulinus primus antistes, ui hostilitatis loco pulsus apud Rofecestram diem obiens, ibidem illud insigne pallii, quod ab Honorio papa acceperat, reliquit. Plures post eum tante urbis presules simplici episcopatus nomine contenti, ad nichil altius anhelauerant. Sed pallium insigne archiepiscopi multa apostolici throni appellatione recuperauit. Hic Egbertus episcopus, omnium liberalium  artium, ut ita dicam, armarium, imo sacrarium, et nobilissimam Eboraci bibliothecam instituit. Hic Egbertus archiepiscopus magister fuit Alcuini.  Egbertus rex fratris in religione emulus, comam tonsus, Moloni locum cessit, qui undecim annis strenue regnans, insidiis Alredi occisus est: qui Alredus decimo anno regni a prouincialibus pulsus est. Post quem rex Alfunoldus undecimo anno regni sui perfide ab eisdem occisus est. Ante hunc uero Ethelbertus, qui et Adeldredus, filius Mollonis rex leuatus, quinto anno ab eisdem expulsus est. Post hunc nullus ad regnum ascendere ausus est. Saracenorum rege Athima obsesso intra Gallie urbem Narbonam a Carolo, Saraceni ex  Hispania cum alio rege Amor, ei occurrunt subsidio. Qui congressi Carolo, ambobus regibus peremptis, ciuitate recepta, ultimo pene attriti sunt exterminio, eumque insequentem fugientes residui dimersi sunt in profundo.



737.

Carolus Nemausum, Agatnen, abasque Gothice regionis urbes a Saracenis inuasas capit, et solotenus destruit. Sanctus Erminus episcopus et abbas cenobii Lobiensis obit.  Arelate urbe capta a Saracenis, et omnibus circumquaque destructis, Carolus accito sibi ad auxilium Luitprando Longobardorum rege eis occurrit, eosque terrore nominis sui in fugam uertit, et eis omnem spem de cetero inuadendi Gallias abstulit. 739. Trasamundus dux Spoleti contra Luitprandum  rebellans, ad Romanos confugit, Carolus Maruntium Prouincie ducem, qui Saracenos inuitauerat, superat, et Prouinciam sibi subiugat. Luitprandus rex pro refugio Trasamundi Romam grauiter uexat.  Carolus Saxones tributarios facit. Signa in sole et luna et stellis apparent. Post Theodoricum regem Francorum regnat Hildericus annis nouem.  Pacato et dilatato regno Francorum, Carolus princeps bellicosus obit, relinquens heredes principatus sui filios suos Carlomanum et Pippinum. Huic Carolo Gregorius papa bis a Roma legitur mississe claues uenerandi sepulcri, cum uinculis sancti Petri, et muneribus multis: quam libenter legationem suscepit; et misit Romam cum muneribus multis Grimoaldum  abbatem Corbeie, et Sigebertum reclusum basilice Sancti Dionysii. Obiit autem Carolus Carisiaco  uilla super Isaram fluuium, anno principatus sui uicesimo quinto, decimo Kalendas Nouembris; sepultus est in basilica Sancti Dionysii. Post Leonem Constantinus filius eius imperat annis 35.

Constantinopolis per annum integrum terremotu nimis grauatur. Ante mortem Leonis Petrus defensor missus est Constantinopolim ad Anastasium episcopum. Hic datas sibi columnas, sexonidas uolubiles adduxit Romam, et posuit in ecclesia Beati Petri ante confessionem erga presbyterium, tres a dextris, et tres a sinistris, super quas posuit trabes,  quas uestiuit argento mundissimo, in quo expresse sunt ab uno latere effigies Saluatoris et apostolorum, et ab alio Dei Genitricis, et sanctarum uirginum. Gregorius papa faciens pergulam, contulit dona diuersarum specierum, id est gabatas aureas duas, et alias saxiscas quinque, imaginem sancte Dei Genitricis, diadema aureum in gemmis, collare aureum in gemmis et cetera, que in ornamento pergule suo ordinata sunt. Hic fecit imaginem sancte Dei Genitricis amplectentem Saluatorem, in gemmis diuersis, totam auream, pensantem libras quinque. Eo tempore Luitprandus rex ueniens Romam, in campo Neronis tetendit tentoria, et depredata Campania multos nobiles de Romanis more Longobardorum totondit et uestiuit. Unde  pontifex dolore constrictus, sacras caues ex confessione Beati Petri accipiens, misit Carolo Francorum principi per Anastasium episcopum, et Sergium presbyterum; ut Romanos a Longobardis liberaret. uulgatium de partibus Francie fecit episcopum uiennensem: instituit festum Sanctorum Omnium; fecit episcopos octoginta. Sepultus est quarto Kalendas Decembris, et cessauit episcopatus dies octo.  Post quem sedit nonagesimus tertius Zacarias, natione Grecus, annos decem, menses tres, dies quatuordecim; uir per omnia laudabilis, persecutores suos honoribus prouehens. Huic Luitprandus rex quatuor ciuitates reddidit, quas Romanis abstulerat; et multa alia, que beato Petro abstulerat, et pacem firmauit cum ducatu Romano  per annos uiginti; et captiuos omnes, quos de prouinciis Romanorum abduxerat, reddidit pape. Hic Zacarias fecit a fundamentis ante scrinium Lateranense porticum et turrem, et portas ereas, et cancellos: et super eamdem turrem triclinium et cancellos ereos, ubi orbis terrarum descriptionem depinxit, et diuersis uersiculis ornauit, libros Dialogorum translatauit in Grecum. Inuenit caput uel corpus sancti Georgii martyris, cum litteris Grecis ipsum esse significantibus: quod deduci fecit in regionem secundam ad uelum Aureum, congregato omni populo. Fecit episcopos octoginta quinque. Luitprandus rex Longobardorum moritur. Hildebrando autem, quem ipse regem designauerat, a Longobardis reprobato, Racis regnat  annis septem. Pippinus princeps Hunaldo duci Aquitanie sibi rebellanti obuiat, et Carlomannus Alemanniam deuastat. Artabaldus contra Constantinum imperium arripit. Sanctus Bonefacius archiepiscopus Maguntinus cenobium Fuldense in Baconia silua fundat.



743.

Carlomannus Saxoniam petit, castrum Ostoburch capit, Theodoricum Saxonem pacis obsidem accipit. Egdilo dux Baioarie rapta sorore Pippini contra eum rebellat: quem Pippinus pugna quamuis damnosa superat.



744.

Constantinus Artabaldum capit, et oculos ei et filiis eius eruit; et sic eos in exsilium mittit. Sed et multis amicorum eius oculi eruti sunt. Eluelid ammiras moritur; post quem Gizid regnat anno  uno.  Cinis de celo cecidit. Pippinus Theodoaldum filium Godefridi ducis debellat. Petrus Damascenus episcopus, et Petrus Mauimenus in Syria a Saracenis martyrizantur. Aquensi urbe a Saracenis capta et desolata, corpus beate Marie Magdene a Girardo comite Burgundie ad cenobium uizeliacum a se constructum transfertur: quanquam aliqui scribant, eam apud Ephesum quiescere, et nullum super se tegimen habere.  Carlomannus frater Pippini Romam profectus, regno relicto, a Zacaria papa in monachum attonsus est; primo in monte Sirapti, in cenobio, quod ipse fundauit: postea propter frequentiam uisitantium se, et domum illum grauantium, transiit in Montem Cassinum,  et ibi laudabili uita enituit. In Gestis Romanorum pontificum legitur, quod a sancto pontifice clericatus iugum accepit. Post ad Sanctum Benedictum in Aquinensium partibus situm profectus est; et ibidem iureiurando definiuit uitam finire. Athalongus presbyter pro illata sibi cecitate admonitus querere corpora sanctorum Killiani sociorumque eius, inuentis illis uisum recepit. Qua de re sanctus Bonefacius castrum Wiziburth ad honorem Killiani martyris, qui ibi a Conone papa ad predicandum fuerat ordinatus, ibique mortis et quietis a Deo locum acceperat, episcopalis loci priuilegio insigniri decreuit; primumque ibi episcopum sanctum Burchardum ordinauit. Gizid perempto, Histes regnat anno uno.  Post quem Muruham regnauit annis sex.  Pippinus Grifonem fratrem  suum contra se rebellantem in Saxoniam persequitur. Saraceni intestino bello inter se colliduntur. Pippinus Grifonem in Saxonia, et eius complices Tassilonem, Lanfridium et Suidiger bello uictos capit. Tassilonem Baioarie ducem facit, Grifoni in Neustria duodecim comitatus concedit: quod illi non sufficit, sed ad Walferium in Aquitaniam fugit. In Calabria et Sicilia fit pestilentia, et mortalitas hominum nimia. In uestibus hominum, et in uelis ecclesiarum apparent crucicule, quasi oleo designate.



749.

Rachis Longobardorum rex rupto federe Romam inquietat, et urbem Perusinam obsidet. Ad quem perrexit Zacarias papa, assumptis ex  suo clero optimatibus, et dedit ei plura munera, deprecans eum, ut desistat ab obsidione; et intantum predicauit ei uerbum Dei, quod ille clericus effectus, indutus est monachi habitu cum uxore et filiis Rome. Cui Aistulphus succedit annis septem.  Hildericus rex Francorum in monachum tonsuratur: Pippinus uero princeps auctoritate apostolica, et Francorum electione a sancto Bonefacio Maguntino episcopo in regem ungitur et consecratur, et regnat annis octodecim: post annos circiter octoginta octo, postquam maiores domus ceperant principari super reges Francorum.



751.

Pippinus rex contra Saxones pugnat; Ecclesias Galliarum cantibus Romane auctoritatis suo studio meliorat; Grifo frater eius perimitur. Remigius  alter eius frater Rothomagensis episcopus claret.  Zacarias papa obiit Idibus Martii; et cessauit episcopatus dies duodecim. Post quem nonagesimus quartus sedit Stephanus secundus, annis 5, diebus 29. Cum hoc electus est alter Stephanus presbyter, qui tertio die surgens a somno, et sedens, familiares causas disponens, subito alienatus obmutuit; et sequenti die defunctus est; post quem iste unanimiter ab omni populo electus est. Qui mox Rome restaurauit 4 xenodochia, et alia 5 fundauit. Hunaldus, dux Aquitanie, uenit ad limina apostolorum, ubi se perseueraturum promisit; postea uotum frangens, et ad Longobardos exiens, maligna eis adhortans, lapidatus est. Aistulphus  rex Longobardorum cepit Romanos affligere: cui Stephanus papa tertio mense ordinationis sue multa munera misit pro pace. Qui percussit cum eis fedus in quadraginta annos, quod quarto mense rupit: et per unumquemque solidum auri imponere cupiuit, et sibi Romam subdere. Pontifex uero misit Constantinopolim pro auxilio. Interim ille opprimebat eos ualde. Papa uero propriis humeris imaginem Domini nostri Iesu Christi, et eius Genitricis, et crucem sanctam, pedibus nudis incedens, portabat ad processionem, posito in omnium capitibus cinere. Hic omni Sabbato, postposito omni neglectu, litaniam fieri statuit. Hic fecit rugas ante altare beate Marie semper uirginis ad Presepe: quas argento uestiuit. Maruha, perempto  Muhammad, regnat annis 5. Stephanus papa misit ad Pippinum regem Francie pro auxilio contra Aistulphum. Qui Pippinus misit Rodgangum, prius abbatem, postea episcopum, et Aucarium ducem, ut papam adducerent in Franciam. Qui dum iret, apparuit in celo globus igneus a parte australi, declinans a Gallie finibus in partes Longobardorum. Pontifex autem uenit ad monasterium Sancti Mauritii, ubi ad eum properauit occurrere Pippinus cum uxore et filiis, premittens filium suum Carolum. Ipse uero in suo palatio Ponticone descendit de equo suo, et terre prostratus cum uxore, et filiis, et optimatibus, eum suscepit; qui et ipse uice stratoris usque in aliquantum locum iuxta eius sellarem . . . . . preparauit. In die sancto Epiphanie  suscepit eum; et mox exercitum suum direxit Rauennam. Et quoniam hiems erat, duxit secum pontificem Parisius, et apud Sanctum Dionysium eum hiemare fecit: in quo monasterio idem Pippinus aliquantis diebus cum papa moram faciens, in regem inunctus est, ipse et filii eius. Ibi papa ualde infirmatus est, et dum mane mortuus putaretur, subito alia die sanatus est. Tunc Aistulphus misit Carlomannum de Monte Cassino in Franciam ad fratrem suum Pippinum: qui nichil profecit, sed ibidem factus est monachus. Post mouit exercitum contra Aistulphum Pippinus. Qui uictus, pepigit fedus, quod remeante Pippino dirupit, et Romam tribus mensibus obsedit: et multa sanctorum corpora extra cemeteria proiecit. Iterum papa misit  ad Pippinum, qui festinus obsedit Papiam. Mox Aistulphus omnia reddidit beato Petro, que abstulerat, et scripto confirmauit; qui postea in uenatione diuino ictu percussus est. Hic fuit frater Ragis regis, qui monachus factus est. SIGEBERTUS. Igitur Pippinus a Stephano papa cum filiis suis Carolomanno et Carolo in regem unctus est; et per eos generatio eorum in hereditatem regalis successionis in perpetuum benedicitur: et omnis alienigena ab eius regni inuasione apostolico anathemate interdicitur. Pippinus iterum Italiam ingreditur, Aistulphum uincit; et ad nutum suum eum facere compellit. Carlomannus monachus ossa sancti Benedicti abbatis ab ecclesia Floriacensi tollere nititur, et ad  castrum Cassinum referre; sed miraculis a Deo ostensis, et Francis obsistentibus, ab incepto prohibetur.  Terremotus terribilis factus est, quo alie urbes ex parte, alie ex toto subuerse sunt; alie a montanis ad subiecta campestria cum muris et habitatoribus suis integre et salue, plusquam ultra sex millia transmigrauerunt. In Mesopotamia terra dirupta est usque ad duo milliaria; aliaque terra nimis alba et arenosa de profundo ascendit, et ex eo animal mutinum ascendit incontaminatum humana uoce loquens, pronuntians incursionem gentis ab eremo aduersus Arabes.  Carlomanus monachus uienne moritur. Sanctus Bonefacius Magontinus episcopus cum sociis suis in Frisia martyrizatur; et in Fulda cenobio, quod ipse in Thoringia  construxerat et fundauerat, honorifice tumulatur. Hic Bonefacius, natione Anglus, scripsit epistolam Ethebaldo Anglorum regi: cuius genealogia Willelmus Malmesburiensis hoc modo scribit: Anno Domini 626, Penda quidam filius Pibbe a Wodemo decimus, apud Mercios regis nomen presumpsit; cum iam quinquagenarius contra finitimos frequentibus excursionibus nutrisset audaciam; aut nesciens, aut dissimulans, quantum scelus esset, sociali uincere bello, Edwinum et Oswaldum reges Nordanimbrorum; Sigebertum, et Egricum, et Anam, reges orientalium Anglorum exstinxit. Cenwalnum West-Saxonum regem in exsilium compulit, et merito: qui primum Christianus, postea fidem abnegans, sororem Pende  repudiauerat. Tandem ab Oswino fratre sancti Oswaldi, magis per Dei uirtutem, quam per manum militarem, occisus est. Habuit ex regina Koneswita filios quinque, Wedam, Welphenum, Ethelredum, Menwaldum, Mercelinum; filias duas Kineburgam, et Kiuewitam, ambas Christianas, et sancte continentie. Post hunc regnauit filius eius Weda apud australes Mercios Oswi gener; cuius filiam tali conditione etiam uiuente patre gentili acceperat, ut Christianus fieret. Hic per uxoris insidias occisus est: cuius regnum Osuius suscepit, et tres annos tenuit. Sed ducibus eius expulsis a prouincialibus, Waiferus Pende filius regnauit: Christianus mox factus, primus regum Anglorum Simoniacus  fuit. Nam episcopatum Lundonie cuidam Wine ambitioso uenditauit. Uxorem duxit filiam Ercomberti regis Cantionum Ermenhisdam: ex qua genuit Reuredum, et Waremburgam uirginem sanctissimam, que Cestre iacet. Frater eius Meteunaldus uxorem duxit Ernemburgam filiam Ermenredi, fratris eiusdem Ercomberti: ex qua genuit filias, Milburgam, que Weneloth, et Mildritam, que Cantie et monasterio S. Augustini iacet, et filium Metesinum. Kineburgam Pende filiam duxit Alfridus rex Northanimbrorum: que postmodum sanctimonialem habitum suscepit in monasterio, quod fratres sui uulferus et Ethelredus construxerant. uulferus regnauit annis decem et nouem; post quem Ethelredus religiosior, quam pugnacior: qui anno  regni tricesimo in Bardonia regulariter tonsus, primo in monachum, mox in abbatem alteratus est. Contemporaneus fuit Ine regi West-Saxonum. Regis Northanimbrorum Egfregi Ostgidam sororem duxit; ex qua filium Celredum suscepit. Post eum regnauit Kenredus filius fratris sui ualferi; qui fuit optimis moribus. Quinto anno regni sui Romam perrexit, reliquum temporis illic religiose uiuens: compunctus et territus miserando exitu militis sui, qui, ut Beda refert, cum confiteri scelera sua sanus superbiisset, in mortis ianua constitutus, aperte uidit demones, se ad supplicia trahentes. Post hunc regnauit Celredus, patrui sui Ethelredi filius, annis octo; qui Licestre iacet. Reliquit heredem Ethelbaldum, pronepotem Pende ex Aluuio  fratre: qui regnauit in pace annis quadraginta et uno; quem postea occidit Brenredus, qui mox ab Offa necatus est.

Huic Ethelbaldo scripsit Bonifacius prefatus, Maguntinus episcopus et martyr, epistolam; de qua quedam hic excerpsi:

»Domino carissimo, et in Christi amore ceteris Anglorum regibus preferendo Ethelbaldo, Bonifacius archiepiscopus, legatus Germanicus Romane Ecclesie, perpetuam in Christo caritatis salutem.

»Audiuimus, quod eleemosynis intentus, furta et rapinas prohibes, et pacem diligis, et defensor pauperum et uiduarum es: et inde Deo gratias agimus. Quod uero legitimum matrimonium spernis,  si pro castitate faceres, esset laudabile. Sed quia in luxuria et adulterio, et cum sanctimonialibus uoluptaris, est uituperabile et damnabile. Nam et famam glorie nostre coram Deo et hominibus confundit, et inter idololatras constituit; quia templum Dei uiolasti. Quapropter, fili carissime, penitere; et memorare quam turpe sit, ut tu, qui multis gentibus dono Dei dominaris, ad iniuriam eius sis libidinis seruus. Audiuimus preterea, quod optimates pene omnes gentis Merciorum tuo exemplo legitimas uxores deserant, et adulteras et sanctimoniales constuprent. Quod quam sit ab honestate peregrinum, docent uos aliene gentis instituta. Nam in antiqua Saxonia, ubi nulla est Christi cognitio,  si uirgo in paterna domo, uel maritata sub coniuge fuerit adulterata, manu propria strangulatam cremant, et super fossam sepulte corruptorem suspendunt; aut cingulotenus, uestibus abscissis, flagellant eam caste matrone, et cultellis pungunt: et de uilla in uillam misse occurrunt noue flagellantes, donec interimant. Winidi quoque, quod est fedissimum genus hominum, hunc habet morem: ut mulier, uiro mortuo, se in rogum cremati, pariter arsura, precipitet. Si ergo gentes Deum ignorantes zelum castimonie habent, quid tibi conuenit, fili carissime, qui Christianus es, et rex? Parce ergo anime tue, parce multitudini populi, tuo pereuntis exemplo, de quorum animabus rationem redditurus es. Attende et illud, quod si gens  Anglorum, sicut in Francia et in Italia, et ab ipsis paganis nobis improperatur, spretis legitimis matrimoniis per adulteria defluit; nascitura sit ex tali commistione gens ignaua et Dei contemptrix, que perditis moribus patriam pessumdet, sicut Burgundionibus et Prouincialibus, et Hispanis contigit, quos Saraceni multis annis infestarunt, propter peccata preterita. Preterea nuntiatum est nobis, quod multa priuilegia ecclesiarum et monasteriorum auferens, ad hoc audendum duces tuos exemplo prouocas. Sed recogita, queso, quam terribilem uindictam Deus in anteriores reges exercuit eius culpe, quam in te arguimus, conscios. Nam Celredum predecessorem tuum stupratorem sancti monialium, et ecclesiasticorum priuilegiorum fractorem,  splendide cum suis comitibus epulantem spiritus malignus arripuit: et sine confessione et uiatico, cum diabolo sermocinanti, et legem Dei detestanti animam extorsit. Osredum quoque regem Detrorum et Bernitiorum, earumdem culparum reum ita effrenem egit, ut regnum et iuuenilem etatem contemptibili morte amitteret. Carolus  quoque princeps Francorum, monasteriorum multorum euersor, et ecclesiasticarum pecuniarum in usus proprios commutator, longa torsione, et uerenda morte consumptus est. Fili carissime, nil bono regi salubrius, quam si libenter emendet commissa, cum arguitur. Obtestamur et obsecramus te, per uiuentem Deum Patrem, et per Filium  eius Iesum Christum, et per Spiritum sanctum, ut recorderis quam fugitiua sit presens uita et quam breuis et momentanea sit delectatio spurce carnis, per quam eterni cruciatus emuntur; et quam ignominiosum sit, ut breuis uite homo mala exempla in perpetuum posteris relinquat.«

Idem Bonifacius misit Cuthberto archiepiscopo eiusdem tenoris epistolam: hoc adiiciens, ut clericos et sanctimoniales de tenuitate et pompa uestium argueret; preterea ne miraretur, quod alienum negotium ageret, cum sua nichil interesset, quomodo, et quibus moribus Anglorum gens uiueret. Sciret, se a Gregorio papa tertio sacramento constrictum, ne conterminarum gentium mores apostolice notitie subtraheret. Blandis admonitionibus  non succedentibus, acturum se, ne huiusmodi uitia papam laterent. Ex his potest perpendi huius beati uiri prudentia et libertas spiritus in peccata regum et principum publice arguendo; per quam cum precedentis uite sanctimonia, ad coronam et gloriam martyrii feliciter peruenit. Huic Bonefacio successit Lullus: de quo loquitur uita sancti Goaris, et hi uersus:

Antistes Lullus, quo non est sanctior ullus,
Pollens diuina, tribuente Deo, medicina.
Occurrit morbis, ut totus predicat orbis.
Ethebaldo regi successit Offa, quinto genu Pende abnepos, uir ingentis animi: qui omnia qua mente  concepisset, agere proponeret. Hinc uulfum regem West-Saxonum bellatorem fortissimum aperto Marte uicit; regem Ethelbertum magnis promissionibus ad se accitum, intra palatium suum in opinate capite truncari fecit, regnumque orientalium Anglorum dolo obtinuit. Reliquias beati Albani usque ad illud tempus obscure reconditas, gemmis et auro in scrinio reponi fecit: basilica pulcherrimi operis ibi edificata, et monachis adunatis. Edelburgam filiam Berthico regi Westsaxonum dedit. Anselmus uir illustris, cuius soror erat uxor Aistulphi regis, corpus sancti Siluestri transfert ad cenobium Monantulam a se fundatum.



755.

Constantinus imperator synodum episcoporum trecentorum triginta Constantinopoli congregat:  in qua edicto promulgato de imaginibus Dei et sanctorum eius deponendis, Ecclesiam Dei nimis scandalizat, et contra orthodoxos tyrannizat. Aistulphus rex rupto pacis federe Romam obsidet. Pippinus Italiam repetens, eum Papia inclusum obsidet et inuitum ad fedus pacis repetendum compellit: et sancto Petro quecunque sui iuris erant, restitui fecit. Fulcadus abbas Sancti Dionysii martyris, corpus sancti uiti martyris a Roma Parisius transtulit.  Tassilo dux auunculo suo Pippino reconciliatur. Aistulphus rex iudicio Dei percussus moritur, post quem Desiderius, qui erat dux in partibus Tuscie regnat annis octodecim; sed non regnasset, nisi eum papa Stephanus aduocasset  sub hac conditione, ut que abstulerat, beato Petro redderet. Hic Stephanus fecit episcopos quindecim; et dum esset in Francia fecit Rotgangum archiepiscopum, et ei pallium tribuit. Obiit u Kalendas Maii, et cessauit episcopatus mensem unum, dies quinque. Hucusque inuenitur liber De gestis Romanorum pontificum continue scriptus; sed a quo post Damasum, nescitur. Sunt insimul a beato Petro usque huc anni septingenti et octo, menses CCCXLIu, dies mille septuaginta, in quibus sederunt pontifices nonaginta quatuor, exceptis annis et mensibus et diebus, quibus uacauit episcopatus Romanus. uacauit autem a beato Petro usque ad hunc Stephanum per interualla annis nouem, mensibus . . . . . diebus mille quadringentis sexaginta quatuor.  Fecerunt autem pontifices Romani episcopos per diuersa loca a beato Petro usque ad hunc Stephanum II MCCLI. Porro Innocentius qui fuit quadragesimus secundus, et Bonefacius quinquagesimus septimus, et Conon, qui fuit octogesimus quintus, non leguntur fecisse episcopos. Inter Siluerium autem et uigilium, et inter Martinum et Eugenium, non dicitur cessasse episcopatus. Ab hoc loco de Romanis pontificibus sparsim et uarie tractant diuersi auctores.  Post Stephanum sedit Rome Paulus papa nonagesimus quintus annis decem, mense uno; sed non dicitur, quis fuerit natione, uel quid fecerit ipse. Habdallas Saracenis  preest annis XIX. Pippinus Saxonum munitiones fortiter irrumpit, et post multam stragem eos sub tributo redigit.



758.

Wailferus filius Eudonis dux Aquitanie res Francorum iniuste uexando, iram Pippini incurrit. Eoque Aquitaniam ingresso, fedus ficte pacis initur. Walpertus abbas in Italia, et Crodogangus Metensium episcopus, Pippini regis ex Landeata sorore nepos, clarent in Gallia: qui Gorziam cenobium fundauit in Metensi parochia. Corpus sancte Petronille uirginis Petri apostoli filie Rome a Paulo papa transponitur: in cuius marmoreo sarcophago, ipsius apostoli Petri manu scriptum legebatur: Auree Petronille dilectissime filie.  Habdalla persequitur Ecclesiam Dei. Wailfero a pacis  federe auerso, Pippinus rex Arumnicum pagum depopulatur, et multa castella, ipsamque urbem Arumnis capit, et Blandinum urbis comitem cum multis abducit. Sanctus Gengulfus in Burgundia claret.



760.

Pippinus Bituricas urbem capit, et captam munit. Thelexis Bulgaribus regnat. Chilpingus Arumnensis, et Amingus Pictauiensis comites congressi militibus Pippini, perimuntur cum multis.



761.

Caput Ioannis Baptiste Memissa ciuitate transfertur.  A Constantino heretico multi martyrizantur. Thelexis Constantino imperatori congressus, cum multo Bulgarorum damno et opprobrio uincitur, et ob hoc a Bulgaribus reprobatus cum principibus gentis, ab eis perimitur. Post  quem regnat Sabinus. Tassilo dux a rege Pippino omnino auertitur. Turci a portis Caspiis erumpentes Armeniam infestant. In quorum patria cum antiquo tempore pestilentia orta fuisset, suasu Christianorum in modum crucis se totonderunt: et quia per hoc signum salus patrie reddita est, hunc tondendi ritum postea tenuerunt. Wailferus suis rebus diffidens, muros urbium Aquitanie solotenus subuertit; quos Pippinus restaurans, ad suorum tutelam fidis commisit principibus.  Pippinus Lemouicinam regionem cede et incendio depopulatur. Sabinus Bulgarius cum Romanis fedus iniit, pro quo a suis repudiatus ad Constantinum fugit. Post quem regnat Paganus. Gelu magnum a Kalendis  Octobris usque ad Februarium. Stelle subito uise sunt cecidisse de celo; que ita omnes exterruerunt, ut putarent finem mundi imminere.



764.

Crodogangus episcopus corpora martyrum Gorgonii, Naboris et Nazarii a Roma transtulit ad Gallias: Gorgonium in Gorzia, Narborem in Illiriaco, Nazarium reponens in cenobio Lorisham, quod Canthur comes illustris a se fundatum Metensi Ecclesie priori anno tradiderat.  Pippinus rex Agennum, Petragoricam, et Engolismam, Aquitanie urbes deuastat, multamque Aquitanie partem subiugat sibi. Crodogangus Metensis episcopus obit. Hoc tempore in Syria, ciuitate Beritho, qua subiacet Antiochie, Iudei imaginem Saluatoris Iesu Christi inuenientes in domo cuiusdam  Iudei relictam a quodam Christiano, qui ibi manserat, eam iniuriose deposuerunt; et omnia opprobria, que secundum Euangelium Christo illata sunt, ei intulerunt; illudentes ei, conspuentes eam, colaphizantes, alapantes, criminose conuitiantes, manus et pedes clauis configentes, acetum et fel ei porrigentes: ex quo uulnere exiuit sanguis et aqua; que illi, supposita ampulla suscipientes, ad experimentum, utrum uera fuerint miracula, que Iesum fecisse audierant, omnes infirmos in synagoga sua collectos hoc sanguine aspergebant, et sanabantur omnes a quocunque languore detinebantur. Unde tandem Iudei compuncti, ad ciuitatis episcopum Adeodatum omnes cucurrerunt, eique rem narrantes, imaginem cum sanguine reddiderunt.  Quibus baptizatis, episcopus sanguinem per ampullas diuisum longe lateque dirigens, predicabat magnalia Dei, obtestans omnes, ut singulis annis celebraretur passio Dominice imaginis quinto Idus Nouembris.



766.

Constantinus et Habdallas pari uesania in orthodoxos deseuiunt, et multos eorum pro Christo occidunt. Constantinus insuper egre ferens gloriam sanctorum miraculis coruscantem, etiam lipsana eorum ubique iubet effodi, et iactari in profundum. In presentia Pippini regis celebratur synodus de sancta Trinitate, et sanctorum imaginibus uenerandis. Pippinus Temistanum fratrem Eudonis, Waiferi patruum, qui a Waifero ad se, et a se ad Waiferum transfugerat, captum a suis in bello,  suspendit in patibulo. Rex Saracenorum Arminintes ab Hispania missis legatis, et muneribus datis et acceptis, affectat amicitiam Pippini regis.



767.

Pippinus extremo exterminio Aquitaniam atterit, Sanctonas capit; ibique Waiferi matrem, sorores et neptes captas abducit. Paulo papa mortuo, Constantinus quidam subito ordinatus sacerdos ex laico, tyrannica ambitione papatu inuaso, Ecclesie Dei magno fuit scandalo. Contra hunc a quibusdam Romanorum Philippus papa constituitur, et non multo post deponitur. S. Gengulfus fontem quemdam emit in Gallia: et eum oriri fecit in Burgundia. Cuius uenditor dum emptorem irrideret, repente fontem suum uidit siccatum. Cum ergo  quadam die iuxta fontem illum in horto suo mirabiliter orientem sederet idem Gengulfus cum uxore sua adultera, cepit illam arguere de adulterii sui infamia. Quod crimen cum illa uehementer negaret, facillimam ei opposuit purgationem, dicens: Si uis ut credam te hac infamia falso laborare, denuda brachium tuum, et affer mihi lapillum de fundo fonticuli huius. Si illesum brachium retraxeris, credam quod innocens sis. Quod illa audiens, secure brachium fonti immersit: et statim combustum uelut ab igne retraxit. Tunc sanctus ad illam: »Ecce, inquit, ueritas flagitii tui. Habe ergo tua, et mane per te, uel cum tuo adultero: nam socia mea ultra non eris.« Et data illi dimidia parte substantie sue, mansit per se. Non multo post  dormiens in domo sua, occisus est a quodam clerico, qui cum sua coniuge adulterari solebat. Cuius corpus dum in feretro ad sepulturam portaretur, multi infirmi tactu illius sanati sunt. Dumque hoc illius uxori referretur ab ancilla sua, uidelicet dominum suum, tanquam martyrem sanctum, miracula facere, irridens illa et subsannans, respondit: »Ita, inquit, Gengulfus miracula factitat, ut anus meus cantat.« Moxque ab ano suo turpes sonos et numerosos, uellet nollet, cepit emittere: quod ei postea contigit in omni uita sua in sexta feria; ut quoties in eadem feria, in qua uir eius martyr effectus est, aliquod uerbum ab ore proferret, toties ab ano turpem sonum ederet. Quod audiens rex Pippinus, ad maiorem gloriam martyris Gengulfi,  experiri dignatus est. Post mortem Pauli pape, dicit magister Hugo in Chronicis suis, cessasse episcopatum anno uno, et mense uno, et Constantinum prefatum sedisse tantum temporis, id est annum unum, et mensem unum, papam nonagesimum sextum. Sed iste pseudopapa de ordine et numero paparum abrasus est; et ideo totum tempus sessionis eius appellatur cessatio episcopatus.



768.

Longa concertatio inter Pippinum et Waiferum finitur; quia Waiferus a suis tantorum malorum pertesis in gratiam Pippini perimitur: et non multo post Pippinus moritur, rex Francorum et patricius Romanorum. Obiit autem Parisiis morbo aque intercutis. Cui succedit Carolus filius eius, pro felicitatis  magnitudine agnominatus Magnus, sicut Alexander et Pompeius, compartito regno cum fratre suo Carlomanno, qui Carolus regnauit annis quadraginta tribus. Constantino pseudopapa per zelum fidelium ab Ecclesia deturbato, oculisque priuato, Stephanus tertius, nonagesimus sextus presidet annis tribus, mensibus quinque, diebus uiginti octo, secundum magistrum Hugonem Hic tam a Gallia quam ab Italia synodum Rome congregat; in qua omnia a Constantino ordinata reordinat, preter baptismum et chrisma: decernente synodo, ut episcopi ab illo ordinati, ad gradum quem ante habuerant, redirent; et si digni iudicarentur, iterum ordinarentur. Presbyteri uero ac diaconi ab illo ordinati, similiter ad priorem gradum  redirent; et si digni essent, iterum consecrarentur; sed ad altiorem gradum uel ordinem nunquam ascenderent. Laici uero ab illo in diaconos uel presbyteros ordinati, omnino degradarentur, et in religioso habitu perseuerarent. uenerationem etiam sanctarum imaginum confirmat illa synodus, et earum profanatores anathematizat. Constituit etiam, ut omni die Dominico, Gloria in excelsis Deo ad missam cantetur. Quod tamen prius constituerat Symmachus papa quinquagesimus secundus, cantandum scilicet Gloria in excelsis omni die Dominico, et in Natalitiis martyrum. Carolus factus est rex Nouiomi, Carlomannus frater eius Suessione.



769.

Hunaldo in Aquitania rebellionem meditante, Carolus Aquitaniam petit; omnesque Aquitanos  et Wascones in deditionem accepit. Hunaldum uero, qui ad Lupum Wasconum ducem transfugerat, a Lupo sibi cum uxore transmissum abduxit: et sic Aquitanum bellum finitum est. Desiderius rex Longobardorum sub obtentu orandi Romam ingressus, aliquos nobilium Romanorum captos excecauit.  Constantinus hereticus omnino a Deo auersus, uirum sanctum Stephanum papam per undecim annos inclusum etiam gentibus reuerendum, amara morte martyrizauit; omnesque sibi subiectos iurare cegit super sancte crucis lignum, ne aliquam Dei, sanctorumque eius imaginem uenerarentur. Eos qui Dei Genitricem inuocabant, et qui uigilias Deo agebant; et qui ecclesiis assueti religiose uiuebant; et qui a iuramentis et immunditiis  abstinebant; et qui reliquias sanctorum penes se habebant; hos et huiusmodi damnans, patrimoniis priuabat, et modis omnibus cruciabat. Qui reuerentiores erant, eorum barbis cera et pice illitis, eos amburebat: monachos ut uxores, monachas ut uiros ducerent, cogebat. Quod multi uitantes, martyrizati sunt; nec sub alicuius gentilis persecutione plures quam sub hoc martyrium passi sunt. Thelergius Bulgaribus regnat.  Carolomannus rex, regis Caroli frater, obit apud Salmontiacum; pars regni eius partibus Caroli se unit. Uxor eius cum filiis, et Authario Franco, ad Desiderium regem Italie fugit. Hunaldus dux Aquitanie Romam, quasi ibi perseueraturus uenit; qui ad Longobardos fugiens, apostatauit. Ibique non multo  post lapidibus obrutus periit. Constantinus imperator contra Bulgaros nauali bello pugnaturus, nauibus suis fere duobus millibus impetu aquilonis contritis, totum pene amisit exercitum.



772.

Post mortem Stephani pape sedit nonagesimus septimus Adrianus papa, secundum magistrum Hugonem annis uiginti tribus, mensibus decem, diebus octodecim. Hic ad reprimendam rabiem hereticorum, imagines Dei, sanctorumque eius exsecrantium, nimis laborauit; et libro aduersus eos edito multis Scripturarum inductionibus roborato, eorum errores infirmauit, fidemque rectam solidauit. Hic in offertoriorum uersibus, quod geminatum est, geminauit. Carolus ad Saxonicum bellum animum intendit. Herebuch castrum Saxonum capit.  Hormen Sultanum destruit; ibique siti laborante exercitu, subito in torrente largissime aque effuse sunt diuino nutu. Carolus compos uoti, obsides accepit a Saxonibus. Hoc bellum Saxonicum, ut ait Eginardus, contra Carolum triginta tres annos durauit.  Adrianus papa ad tuendas res Ecclesie Carolum Romam accessit. Quo pergens ille Papiam obsedit, ibique relicto exercitu, Romam peruenit, Pascha ibi fecit. Rediens Papiam cepit; iterumque Romam rediens synodum constituit cum Adriano papa, aliisque centum quinquaginta tribus episcopis et abbatibus. In qua Adrianus papa cum uniuersa synodo dedit ei ius eligendi pontificem, et ordinandi apostolicam sedem, dignitatem quoque patriciatus. Insuper archiepiscopos et episcopos per singulas  prouincias ab eo inuestituram accipere definiuit: et ut, nisi a rege laudetur et inuestiatur episcopus, a nemine consecretur; omnesque huic decreto rebelles anathematizauit; et nisi resipiscerent, bona eorum publicari iussit  .

Offa rex Merciorum Caroli amicitias frequentibus legationibus expetit. Hic sedem archiepiscopatus olim Cantuarie fundatam in Lincefeldam transferre conatus est, obtinuitque ab Adriano papa, ut archiepiscopatus Merciorum in Lincefelda esset; Lambertumque archiepiscopum Cantuariensem omnium prediorum, que intra terminos suos erant, et episcopatuum ditione priuauit. Alcuinus a regibus Anglie pro pace missus ad Carolum, ab eo fotus est hospitio, et apud eum resedit: uir undecunque doctissimus,  qui Carolum instituit in dialectica, et rhetorica et precipue in astronomia. Hic omnium Anglorum, post beatum Adelmum et Bedam, doctissimus fuit, et pluribus libris ingenii periculum fecit.

Prelatus est idem Alcuinus a Carolo monasterio Beati Martini Turonensis. Hic ait in epistola ad Cambaldum, tertio loco Egberti successorem: [Mitte mihi exquisitiores eruditionis scolastice libellos; quales in patria mea habui, per bonam et deuotissimam magistri mei Ecberti industriam: et, si placet, aliquos ex pueris nostris, qui excipiant inde queque necessaria. Remittam qui reuehant in Franciam flores Britannie, ut non sit tantummodo  in Eboraca hortus conclusus; sed et in Turonica emissiones paradisi.] Idem Alcuinus dicit: [Legitur in libro Gilde Britonum sapientissimi, quod iidem Britones propter auaritiam et rapinam principum, et iniustitiam iudicum, et desidiam predicationis episcoporum, et luxuriam, et malos mores populi, patriam perdiderunt. Caueamus hec eadem uitia nostris temporibus inolescere.] Idem in epistola ad Ethelardum episcopum antecessorem Cutberti, et Lamberti successorem, ait inter cetera: Ut cum Romam uadens, Carolum magnum imperatorem, nepotem illius Caroli, de quo Bonefacius locutus est, uisitaret: non adduceret clericos uel monachos uersicoloribus, et pompaticis uestibus indutos; quia solerent non Francorum clerici, nisi religiosis  uestibus amiciri.



774.

Saxones fines Francorum igne et cede premunt; sed ecclesiam in Fritislar non queunt incendere quam sanctus Bonifacius benedixit, eamque nunquam cremandam predixit. Igitur Carolus Saxoniam repetens, tripertito exercitu concurrit Saxonibus, eique uictoria prouenit in omnibus. Carolus offensus dissonantia cantus Ecclesie inter Romanos et Gallos, duos clericos Romam misit ut authenticum cantum a Romanis discerent, et Gallos docerent: per quos primo Metensis Ecclesia, et per illam omnis Gallia ad auctoritatem Romani cantus reuocatur. Inter obsidendum diuiso exercitu, Carolus multas urbes ultra Padum comprehendit, inter  quas ueronam. In qua Autharius Francus cum uxore Carlomanni et filio eius latens, se cum eis regi dedidit. Adelgisus uero Desiderii regis filius, qui illuc fugerat, inde elapsus, Constantinopolim fugit. Obsidionem Papiensium pestilentia mortalitatis aggrauante, ciuitas regi Carolo aperitur. Desiderius cum uxore et filia, et cunctis principibus capitur, et perpetuo exsilio ad Gallias a Gilcredo Leodiensi episcopo dirigitur. Quidquid per multa tempora Longobardi Romanis abstulerant, Carolus eis restituit. Regno uero Longobardorum destructo, totam Italiam sub iure regni Francorum redigit, post annos ducentos et quatuor, ex quo Longobardi in Italia regnare ceperant. Italia uero, ut ait Eginardus, ab Augusta pretoria usque in Calabriam  inferiorem, in qua Grecorum et Beneuentanorum confinia sunt, decies centum, et eo amplius, passuum millibus longitudine porrigitur. Filiam Desiderii Longobardorum regis duxerat Carolus, quam, incertum qua de causa, post annum repudiauit.



775.

Constantinus contra Bulgares uadit; sed pax inter eos conuenit. Non multo post rupto a Bulgaribus pacto, Constantinus eos ex improuiso aggressus, nobiliter de eis triumphauit. Carolus Sigidrach castrum Saxonum capit: tunc cum eis confligit, et a uictis obsides pacis accipit.



776.

Constantinus imperator plaga pessimi incendii diuinitus percussus, et clamans adhuc uiuus: »igni sum inexstinguibili traditus,« miserabiliter moritur. Post quem eodem anno Habdallas  ammiras moritur: post quem Madar regnat annis nouem. In Italia quibusdam rebellionem contra Francos meditantibus, Carolus contra eos uadit; urbem Forum Iulii capit; ducem eius Rotgangum rebellionis incentorem decollari facit, captaque Taruisio urbe, ceteris maiestate nominis sui terrorem incutit. Saxonibus Heresburch castrum obsidentibus, gloria Dei super Ecclesiam apparuit omnibus, duobus scutis sanguineo colore flammantibus, et quosdam motus ut in bello per era dantibus. Carolus Saxoniam uelut tempestas proterit, munitiones irrumpit, et ad hoc eos impetit, ut se et patriam ei dedant, et datis obsidibus se Christianos futuros spondeant.  Post Constantinum  Leo filius eius imperat annis quinque. Witichindus dux Saxonum in Normanniam fugit. Saxones baptizati paciscuntur, ut ingenuitatem suam, et omnia sua perdant, si unquam a fidelitate Christi et regis desistant. Carolus in Hispania Cesar-Augustam uastando delet, Papiloniam obsidet, eiusque capte muris destructis, Wascones, duosque Saracenorum regulos sibi subigit, aliquasque urbes in deditionem accipit. Saxones suasu Witichindi Franciam atterunt; sed a Carolo uicti, fuga sibi consulunt. Thelicus Bulgar ad Leonem imperatorem fugit: quem baptizatum Leo patricium facit.  Leo imperator Syriam incursat. Carolus in Saxonia Westphalos sibi subiugat.  Chardamus Bulgaribus dominatur. Hiltebrandus  dux Spoleti Carolo se subdit, eiusque gratiam multis muneribus redimit. Obiit sanctus Sturmius primus abbas Fuldensis.  Carolus Albiam fluuium transgreditur; ibique in eius gratiam Bardogauenses et Nordane baptizantur. Thassilo dux Baioarie contra Carolum rebellat hortatu uxoris sue, que erat filia Desiderii regis, et exsilium patris sui per maritum suum uindicare tentabat.



781.

Leo imperator, cum insanit cupiditate circa lapides pretiosos, adamauit magnam Ecclesie coronam, et accipiens portauit eam, et exierunt carbunculi in capite eius, et raptus a febre mortuus est. Mady ammiras multos utriusque sexus pro Christo martyrizat. Carolus orationis causa uadit Romam, ibique filii eius inunguntur in reges. Pippinus filius  Caroli ex concubina baptizatus ab Adriano papa inungitur in regem Italie, Ludouicus in regem Aquitanie, annos quatuor natus ex matre Hildegarde, cum fratre suo gemello, anno Domini 778, cuius frater pene prius mortuus est, quam natus. Hic adhuc quadrimus armis sibi congruis indutus est. Eodem anno filia Caroli Gissa baptizata est Mediolani a Thoma archiepiscopo. Thassilo dux Baioarie per Adrianum papam Carolo reconciliatur.  Post Leonem uxor Hirene cum filio suo Constantino imperat annis decem. Constantinopoli quidam laminam auream inuenit, et in ea uirum iacentem cum hac scriptura: Christus nascetur ex uirgine Maria, et credo in eum: sub Constantino et Hirene, o sol, iterum me uidebis. Saxones rebellant,  et a Carolo uicti, seditiosos ei, usque ad quatuor millia ducentos, tradunt, et obsides ei tribuunt.  Iterum Saxones rebellant, et a Carolo pene usque ad internecionem delentur. Obiit Hildegardis regina pridie Kalendas Maii in uigilia Ascensionis Domini, et in eodem anno beata regina.



784.

Item Saxones et Frisones rebellant et uincuntur. Westphali a Carolo filio Caroli debellantur.  Carolus Saxoniam depopulatur. Mady ammiras moritur: post quem Moyses regnat annis duobus. Witichindus et Albion duces Saxonum Carolo reconciliati baptizantur; et motus Saxonum reprimuntur.  Carolus Adulphum seneschallum suum contra Brittones mittit: et per eum multa Brittonum  castra, et principes eorum capit. Offa rex Merciorum regnauit annis quadraginta, uno minus. Egferdum filium, antequam moreretur, regem constituit: qui quatuor tantum menses regnauit. Post quem Kenulphus. Ludouicus puer filius Caroli octennis bene equitat. Signum crucis in uestibus hominum apparet.  Post Moysen Aaron frater eius Saracenis regnat annis uiginti et uno. Carolus Romam uenit; et contra Heregisum, Beneuenti ducem uadit. Heregisuus muneribus et obsidibus datis, gratiam eius redimit. Bellum inter Auares et Francos oritur. Sanguis de celo et terra profluxit.  Thassilo dux Baioarie contra Carolum reus maiestatis adiudicatur. Unde a Carolo attonsus cum filio eius Theodone in monasterio relegatur. In Italia  inter Grecos et Romanos pugnatur; item inter Francos et Auares; tertio inter Auares et Baioarios; quarto inter Auares et Francos: et in omnibus his bellis Carolus suis uictoriam prouenisse letatur. Instantia Tharasii patriarche, et Adriani pape secundo apud Niceam uniuersalis synodus episcoporum trecentorum quinquaginta celebratur: in qua fides catholica in presentia Hirenes et filii eius Constantini, cunctorum subscriptione roboratur; et heresis exsecrantium imagines Dei et sanctorum eius in perpetuum abdicatur. Coniuratio ualida facta est ab Austrasiis contra Carolum, auctore Harderico. Hic est Hardericus comes, de quo legitur in Historia Amelii et Amici: que historia huius temporis fuisse creditur. Qua detecta, multi  aut truncantur membris, aut exsiliantur.  Carolus Colonie super Rhenum pontes duos construit et munit; et Sclauiam ingressus, eam sibi subigit. Adelgisus filius Desiderii animatus consilio Grecorum et auxilio, Italiam uenit. Qui, inito bello cum Francis, tentus ab eis amara morte peremptus est. Carolus in Saxonia super Albiam fluuium duos pontes construxit, et in uno eorum ex utroque capite castellum ligneum.



790.

Carolus legendi et psallendi disciplinam diligenter correxit. Alcuinus de Britannia oriundus, Saxonici tamen generis, deliciosus eius magister fuit, scientia litterarum prepollens: cuius precipue magisterio ipse rex omnes artes liberales didicit. In discenda tamen grammatica doctorem habuit  Petrum Pisanum diaconum: in ceteris disciplinis Albinum, cognomento Alcuinum; apud quem dialectice et rhetorice, precipue tamen astronomie discende plurimum temporis impertiuit. Tentabat et scribere; et ad hoc tabellas et codicillos sub ceruicali circumferebat; sed parum successit labor preposterus, et sero inchoatus. Ecclesiam frequentabat semper mane et uespere, et nocturnis horis, et sacrificii tempore, quantum ei ualetudo permittebat. Aedituos monebat, ne in ea indecens aliquid aut sordidum remaneret; tantamque copiam tribuit uasorum ex auro et argento, et sacrarum uestium ut ne ianitoribus quidem, qui extremi ordinis sunt, in priuato habitu ministrare necesse  esset. Legendi et psallendi disciplinam diligentissime emendauit. Non legebat uel cantabat solus; sed submisse, et in commune. Inter cenandum aut aliquot acroama, aut lectorem audiebat. Delectabatur libris S. Augustini, maxime De ciuitate Dei. Pauperes sustentabat, non solum in suo regno, sed et trans maria, in Syria, in Aegypto, in Africa, in Ierusalem, in Alexandria, in Carthagine; et ideo exterorum regum amicitias exoptabat, ut pauperibus Christianis, qui sub ipsis erant, aliquod inde refrigerium fieret. Omnium nationum que sub eo erant iura, que scripta non erant, describi fecit et litteris mandari. Barbara et antiquissima carmina, quibus ueterum regum actus et bella canebantur, scripsit. Inchoauit et grammaticam patrii  sermonis. Mensibus iuxta propriam linguam nomina imposuit. uentos duodecim propriis appellationibus insigniuit. Filios et filias liberalibus studiis faciebat erudiri; filios equitare et uenari; filias lanificio assuescere, et colo et fuso. Nunquam domi positus sine liberis cenauit; nunquam iter sine illis fecit. Adequitabant ei filii; filie pone sequebantur: quarum nullam, cum pulcherrime essent, nuptum dare uoluit, sed omnes usque ad obitum suum in domo sua retinuit, dicens, se earum contubernio carere non posse. Et alias felix, in filiabus infelix fuit; quarum tamen probra sic dissimulauit, ac si de iis nichil mali dispersum esset. Amplo corpore fuit et robusto; statura eminenti que tamen iustam non excederet septem suorum pedum proceritatem.  Apice capitis rotundo, oculis pregrandibus ac uegetis, naso paululum longiore, canitie pulchra, facie leta et hilari, uoce clara, sed que minus forme corporis conueniret. Nandi peritissimus fuit. Induebatur tunica, que limbo serico ambiebatur; thorace confecto ex pellibus lutrinis et murinis hieme pectus muniebat. Sago ueneto amiciebatur. Gladio semper accingebatur, cuius capulus ac balteus aut aureus, aut argenteus erat, interdum etiam gemmatus: tunc precipue, quando legati gentium exterarum aderant. In festiuitatibus uestem habebat auro textam, et calceamenta gemmata, et fibula aurea sagum astrictum: et diadema ex auro et gemmis portabat. Aliis diebus habitus eius parum a plebeio differebat. Cibi temperans,  sed potus temperantior. Cena quotidiana quaternis ferculis erat: preter assam, quam uenatores uerubus inferebant. Super cenam raro plusquam ter bibebat. In estate post meridiem tribus horis sicut nocte nudus quiescebat. Nocte quater aut quinquies somnum interrumpebat. Litigantes admittebat, etiam cum calcearetur et amiciretur. Eloquens erat; linguam Grecam melius intelligebat quam pronuntiabat. Hucusque Eginardus describit mores et formam Caroli. Turpinus tamen archiepiscopus de illo dicit: »Carolus rex erat capillis brunus, facie rubens, corpore decorus; sed uisu ferus. Statura eius septem pedum in longitudine: suorum dico, qui erant longissimi. Renibus  erat amplissimus, uentre congruus, brachiis et cruribus grossus, omnibus artubus fortissimus, certamine doctissimus, miles acerrimus. Facies eius in longitudine habebat unum palmum et dimidium, barba unum, nasus circiter dimidium. Frons eius erat unius pedis; oculi leonini scintillabant ut carbunculi. Supercilia oculorum eius dimidium palmum habebant. Quemcunque iratus apertis oculis aspexisset, statim perterritus erat. Cingulum, quo cingebatur, octo palmis extendebatur, preter illud quod dependebat. Parum panis comedebat; sed quartam partem arietis, aut gallinas duas, aut anserem unum, aut spatulam porcinam, aut pauonem, aut gruem, aut leporem integrum edebat. Modicum uinum et lympham sobrie bibebat. Tante  fortitudinis erat, quod militem armatum super equum sedentem, a uertice capitis usque ad bases simul cum equo uno ictu propria spata secabat: quatuor ferraturas equorum simul manibus facile extendebat; militem armatum super palmam suam a terra usque ad caput suum sola manu uelociter eleuabat. Erat donis largissimus, in iudiciis rectissimus, in locutione luculentus. In quatuor solemnitatibus per circulum anni precipue curiam suam in Hispania tenens, coronam regiam et sceptrum gestabat: die scilicet Natalis Domini, die Pasche, et Pentecostes, et S. Iacobi. Ante tribunal eius spata nuda ferebatur. Circa lectum eius per singulas noctes assidue 120 uiri fortes uigilabant: quorum 40 primam noctis uigiliam agebant; decem ad caput,  et 10 ad pedes, 10 ad dexteram, et 10 ad leuam, tenentes in dextera nudam spatam, in sinistra candelam ardentem. Ita singulas uigilias agebant reliqui, uicissim dormientes. Galafer Admirandus Toleti illum in pueritia exsulantem ornauit habitu militari in palatio Toleti. Idem Carolus postea occidit in bello Braimantum, magnum et superbum regem Saracenorum, inimicum Galafri. Multa sanctorum corpora in. . . . collocauit.« Hucusque Turpinus. Caroli magister Albinus multa scripsit: inter que eminent libri De S. Trinitate, scripti ad ipsum. Hic ergo iussu ipsius regis diuinam historiam correxit. Quando enim Attila persecutor Ecclesie regnabat, fere omnia uolumina Christiane religionis ab eo destructa sunt. Ideo, ut ait Ioannes  Beleth, Alcuinus fecit historiam de S. Trinitate, et de B. Stephano, et eas obtulit Adriano pape: qui respuit illam de Trinitate, dicens: »Sicut non est officium unitatis, ita nec Trinitatis. Sed cum Deus trinus et unus sit, et unitas et Trinitas, cur non fiat officium de S. Trinitate, que Deus est; sicut de ipso Deo, qui et primus, et unus est?



791.

Carolus regnum Auarorum, id est Hunnorum terra marique impetit, et eos fugat. Constantinus matrem suam Irenem imperio priuat, solusque imperat annis septem.



792.

Constantinus egressus Chardamo Bulgari turpiter uincitur. Chardamus sublato omni regio  apparatu ditatur. Heresis Feliciana in Regnanesburth coram Adriano papa, damnatur ab ipso Felice. Hic asserebat Filium Dei in diuina natura uerum esse, in humana adoptiuum; unam personam Dei et hominis diuidens in duas personas ueri Filii et adoptiui. Pippinus Caroli ex concubina filius, pulcher facie, sed gibbosus, a quibusdam regni Francorum proceribus promissione regni illectus, in Baioaria contra patrem coniurat; qui post fraudem detectam, et coniuratorum damnationem, in monasterio Prumia et uolens et coactus religiose uixit, et usque ad finem uite Deo ibi militauit. Complices coniurationis quidam exsiliantur, pauci perimuntur.



793.

Saxones in fide Dei et fidelitate regis uacillant.  Pons de nauigiis ita factus est de anchoris et funibus, ut iungi et dissolui posset.



794.

Iterum tertio condemnata est Feliciana heresis in Franconefurth. Ibi mortua est Fustrada regina, et in Sancto Albano tumulata. Pseudosynodus Grecorum, quam falso septimam uocant, pro adorandis imaginibus, reiecta est a pontificibus. Constantinus imperator multos principum sibi subiectos oculis priuat. Carolus multis linguis eruditus, barbara et antiquissima carmina, quibus ueterum regum bella et actus canebantur, scripsit, uentos duodecim propriis nominibus appellauit; cum antea quatuor tantum cardinales nominarentur.



795.

Saxones uirtute Caroli conterriti reddunt se  Christi fidei, et regis fidelitati. Carolus ecclesias ornauit sacris uasis ac uestibus. Exstruxit Aquisgrani basilicam plurime pulchritudinis: ad cuius structuram columnas et marmora a Roma et Rauenna deuehi fecit. Hanc exstruxit in honorem beate uirginis. Fecit etiam ibi balnea calida et frigida aqua temperata, et palatium iuxta ecclesiam. Ecclesiam uero illam deping fecit ueteris et noue legis historiis; palatium bellis Hispanicis, et septem liberalibus artibus. Adrianus papa moritur, cuius mors cum nuntiata esset Carolo, sic fleuit ac si filium amisisset. Carolus cum aliquando obsessus esset in urbe de Warmatia a tribus regibus, Wandalorum, Frisionum et Saxonum et eorum exercitibus in turre quadam, tunc temporis Rothlandus  nepos eius obsidebat urbem Gratianopolim, quam septem annis obsedit. Subito uenit ad eum nuntius ex patre Caroli, ut sibi succurreret. Tunc Rothiandus ualde anxius quid ageret, tribus diebus non manducauit nec bibit, sed in precibus mansit cum suis exercitibus. Tertia die illo orante corruerunt muri Gratianopolis, et expugnatis paganis profectus est ad auunculum liberandum, quem et Dei auxilio liberauit. Traditur quod Iulius Cesar ad expugnandos Hispanos, qui sibi tributum nolebant reddere, tres gentes misit: Nubianos, Scotos, Cornubianos caudatos, precipiens eis, ut omnes mares interficerent, feminas reseruarent. Qui per mare terram ingressi, confractis nauibus suis, ab urbe Barcinona usque ad Cesar augustam, et ab urbe Bayonna usque  ad montem eque cuncta gladio et igne uastarunt; ultra autem transire nequiuerunt, quia castellani adunati eos eiecerunt. Qui fugientes ad montes marinos, qui sunt inter Nagream et Pampiloniam, et Bayonnam, uersus maritimam in terra Biscogie et Alanie, ibi habitantes, multa castra edificauerunt; interfeceruntque omnes masculos, quorum uxores ui sibi rapuerunt; ex quibus filios genuerunt, qui dicuntur Nauarri, quasi non ueri, id est non legitimi, nec de uera progenie generati. Nauarri etiam prius dicti sunt ab urbe Nadauer, quam beatus Mattheus conuertit ad Dominum. Hanc terram Nauarrorum simul et terram Basclorum dedit Carolus Britannis ad habitandum, postquam Hispaniam  acquisiuit, terram Castellanorum Francis, terram Nagree et Cesarauguste Grecis et Apulis, terram Arragonis Pictaniis, terram Alandalosie iuxta maritima Teutonicis, terram Portugallorum Dacis et Flandris, terram uero Gallecie Franci inhabitare noluerunt, quoniam aspera illis uidebatur. Hanc autem totam terram Hispanie quomodo Carolus acquisierit, postea narrabimus in loco competenti.



796.

Post Adrianum sedit Leo papa nonagesimus octauus annis uiginti, mensibus quinque, diebus sexdecim; qui mox claues confessionis sancti Petri cum uexillo Romane urbis Carolo misit. Withan rex Abroditorum a Saxonibus perimitur.  Henricus dux Foroiulii exspoliato in Pannonia Auarorum  principe Yringo, inestimabilem thesaurum eius misit regi Carolo. Thudin princeps Auarorum se et patriam suam Carolo dedit, et gratiam baptismi recepit.



798.

Haldefonsus, rex Gallecie et Asturie misit Carolo papilionem mire pulchritudinis. Irene imperatrix facta est, Constantino filio suo a suis excecato. Hec legatos misit ad Carolum Aquis de pace, Michelem patricium Frigie et Theophilum presbyterum. Hoc anno sidus, quod dicitur Martis, a superioris anni Iulio mense usque ad huius anni Iulium, nusquam in toto celo uideri potuit. Aldefonsus rex Gallecie et Asturie depredata Olysipona ultima ciuitate Hispanie, insignia uictorie sue loricas,  mulos et Mauros captiuos Carolo misit per legatos Froiam et Basiliscum. Irene imperat annis quatuor. Thatin Hispanus Barcinone prefectus se Carolo dedit, et Barcinonam, que ab illo desciuerat, reddit. Carolus Saxones graui prelio uincit. Sol obtenebratus est per dies 17.



799.

Constantinus imperator et cecus moritur. Barcinona Saracenis reddita a Caroli militibus est obsessa. Henricus dux Foroiulii a suis perimitur. Leonem papam celebritatem litanie maioris agentem Romani capiunt, linguam ei et oculos euellunt. Hi erant consanguinei Adriani pape. uoce autem et uisu diuinitus apostolico reddito, iterum oculos et linguam eruunt ei radicitus. Qui de manibus eorum erutus ad Carolum fugit. Baleares insule Carolo se  dediderunt, quia priori anno a Saracenis depredate fuerant. Claues urbis Osce ei allate sunt. Tota Britannie insula Carolo subiugatur. Pluuia sanguinis in Eboraca ciuitate fuit in Quadragesima. Egbertus rex, Cantuaritarum, cognomine Pren, a Kenulfo rege Westsaxonum uinctus abductus est; sed apud Wincelcomban, ubi ecclesiam, que adhuc superest, Deo edificauerat, ipsa die dedicationis regem captiuum manumisit, in conuentu tredecim episcoporum, et decem ducum, ex quibus nullus largitatis regie passus est repulsam. Preter illa quoque xenia, que magnates acceperant, inestimabilis pretii et numeri utensilia, uestes, equos omnibus qui agros non habebant dedit. Kenulfus rex libram argenti presbyteris, marcam auri, monachis solidum  unum, postremo toti populo multa erogauit. Multa monasteria amplissimis redditibus ampliauit. Misit Leoni pape centum uiginti manculas pro benedictione, et impetrauit ab eo ut Ethelardo episcopo successori lambrithi pristina dignitas, quam ei Offa rex abstulerat, redderetur. Egbertus autem rex Cantuaritarum in Franciam uenit ad Carolum, ut disciplinam regnandi a Francis acciperet. Est enim gens illa et exercitatione uirium, et comitate morum, omnium occidentalium facile princeps. Defuncto Brithico rege Westsaxonum Britanniam rediit, et regnauit anno Domini 800, regnante Carolo in Francia anno regni sui 34.  Gens Auarorum a fide deficit. Carolus Romam uadit, et ibi tota hieme residet, et Leonem papam in sede sua relocat,  reos legaliter damnat, et omnes motus Romanorum sedat. Baleares insule auxilio Francorum a Saracenis defensantur: per Widonem Caroli ducem Brittones uincuntur, et in deditionem recipiuntur. Girardus dux Baioarie in Pannonia Auaris congressus perimitur. De quo in uisione Wethini legitur, quod inter martyres annumeratus sit. In mense Iulio aspera pruina gelu concreta bis fuit contra naturam; sed nil fructibus nocuit.  Romani, qui ab imperatore Constantinopolitano iamdudum animo desciuerant, occasione accepta, quod eis imperaret mulier, que filium suum excecauerat, uno omnium consensu Carolo regi imperatorias laudes acclamant, eumque per manum Leonis pape tertii huius nominis coronant, Cesarem et Augustum appellant.  Nam in die Natalis Domini cum rex ad missam ante confessionem beati Petri surgeret ab oratione, Leo papa coronam capiti eius imposuit: et a cuncto populo Romanorum acclamatum est: Carolo Augusto a Deo coronato, magno et pacifico imperatori Romanorum uita et uictoria; et post laudes acclamatas ab apostolico more antiquorum principum adoratus est, et ablato patricii nomine imperator et Augustus est appellatus. Pippinus filius Caroli rex Italie ordinatus est. Post paucos dies iussit imperator eos, qui pontificem superiori anno deposuerant, exhiberi, et habita de eis questione, secundum legem Romanam, tanquam rei maiestatis, capite damnati sunt. Pro quibus tamen papa  pie intercessit, ut nec uitam nec membrum perderent; et ideo exsilio deportati sunt. Cuius factionis principes fuerunt Paschalis nomenclator, et Campulus sacellarius, et multi alii Romani nobiles. Cum autem imperator uellet audire crimina pape imposita, et eorum nullus probator existeret, ipse papa coram omni populo in basilica Sancti Petri Euangelium portans conscendit ambonem; inuocatoque sancte Trinitatis nomine, iureiurando ab obiectis criminibus se purgauit.



802.

Carolus primus Francorum Romanis imperat annis 13, diuiso a Constantinopoli imperio Romano, euolutis annis circiter quadringentis et sexaginta octo, ex quo Bizantium Thracie ciuitas a primo Constantino in nouam ampliata, et in regiam  urbem est exaltata; et translata est in illam omnis Romane dignitatis gloria, et in sedem Romani imperii dedicata fuit, et noua Roma appellata. Carolus per omne imperium suum legatos ad faciendum iudicium et iustitiam dirigit, et legis capitula uiginti tria instituit. Amimuelim qui et Aaron, rex Persarum elephantem, quem solum habebat, Carolo misit, cuius elephantis nomen erat Abulabat; et preter eum munera. Imperatore apud Spoletum existente, pridie Kalendas Maii, hora noctis secunda, terremotus maximus factus est, qui totam concussit Italiam; quo motu tectum basilice Beati Pauli apostoli magna ex parte cum suis trabibus decidit: et in quibusdam locis urbes et montes corruerunt. Eodem anno loca quedam circa Rhenum in Germania  et in Gallia tremuerunt. Pestilentia propter mollitiem hiberni temporis facta est. Barcinona capta, biennio iam ante obsessa. Zatus prefectus eius, et alii plures Saraceni comprehensi. Rheate ciuitas Italie capta et succensa. Rozelinus prefectus eius cum Zato missus est in exsilium. Sanctus Saluius episcopus ueniens ab Aquitania ad fiscum ualentianas, martyrizatur a Winigardo filio Genardi procuratoris ipsius loci: qui sacras uestes, quibus ille utebatur in celebratione misse concupierat, quia pretiose erant. Super cuius martyris corpore requirendo Carolus tertio diuinitus admonitus, corpus quidem inuentum honorifice sepeliuit, interfectores eius graui pena multauit, nec tamen propter hoc ultio diuina in eos cessauit. Legati Caroli ab Aaron  ammira uenientes, inter cetera munera, etiam corpora sanctorum Cypriani martyris Carthaginensis episcopi, et Sperati primi Scillitanorum, et caput Pantaleonis martyris, in Franciam afferunt. Sed non dicitur ubi posita fuerunt.

Et notandum, quod hec omnia, et primus annus imperii Caroli in quibusdam Chronicis anno priori adnotantur, id est anno Domini 801. Nicephorus Irenem imperio depositam exsilio relegat, et octo annis imperat. Patriarcha Hierosolymitanus pro benedictione claues Dominici sepulcri, et loci Caluarie, et claues ciuitatis et montis cum uexillo Carolo misit. Legitur quod eo tempore, quo Carolo datum est imperium Romanum, patriarcha Hierosolymitanus de ciuitate expulsus  a paganis, uenit Constantinopolim ad imperatorem Constantinum, et filium eius Leonem, et cum eo Ioannes Neapolis sacerdos, et Dauid Hierosolymitanus archipresbyter; quos ille ad Carolum cum epistola Ioannis patriarche manu ipsius scripta, et cum sua epistola manu ipsius Constantini scripta, et cum duobus prefatis, fuerunt duo alii legati Hebrei, Isaac et Samuel. In cuius epistole ultima  parte scriptum erat: »Quadam nocte in exstasi factus, uidi ante lectum meum quemdam iuuenem stantem, qui me blande uocans, paxillum tetigit, et ait: Constantine, rogasti Dominum auxilium ad hanc rem; ecce, accipe Carolum Magnum regem Gallie, Ecclesie in Domino propugnatorem. Et ostendit mihi quemdam militem armatum, et ocreatum, et loricatum, scutum rubeum habentem, ense precinctum, cuius manubrium erat purpureum; hasta altissima, cuius cuspis sepe flammas emittebat; et in manu tenebat cassidem auream, et ipse senex prolixa barba, uultu decorus, statura procerus, cuius oculi fulgebant tanquam stelle, et canis caput albescebat. Age iam, Auguste, qui uisionibus Dei refugit obedire, minime culpam poterit euadere.  Emmanuel. . . . Iesu, in Domino gaude, memor eius fungere laude, iustitie zona lumbos, caput atque corona perpete subiungat te Christus, honoreque stringat. Nil opus est ficto, Domini quo iussio, dicto. Ergo tene fundum Domini precepta secundum.« Hic ipse Constantinus sexies expulerat paganos ab Hierosolymis; sed tamen preualuerant. Hi legati regem Parisius inuenerunt, et epistolas tradiderunt. Quibus perlectis rex lacrymari cepit pro sepulcro Domini. Has epistolas iussit rex exponere Turpinum archiepiscopum coram omni populo.

Quibus auditis, omnes proficisci regem precabantur. Quo audito, mox rex edictum proposuit, ut omnes, qui possent arma ferre, irent secum contra paganos; et qui non iret, ipse et filius eius  seruus quatuor annorum esset. Itaque maiorem exercitum, quam unquam antea habuisset, congregauit, et profecti sunt.  Cum uenissent autem cis Ierusalem in nemore quodam, quod uix duarum dierum spatio solet transiri, in quo erant griphones, ursi, leones, et tigres et alie fere diuerse, Carolus putans illud posse se transire uno die, ingressus est cum exercitu. Adueniente nocte et exercitu errante, Carolus precepit castra metari. Transacto autem noctis silentio, rex in lecto suo accubans inchoauit psalmos; et cum diceret hunc uersum: Deduc me in semitam mandatorum tuorum, quia ipsam uolui , ecce ad aures eius euidentius uox cuiusdam alitis prope lectum eius clamantis audita est: quam qui aderant audientes,  experrecti sunt. Rex autem psalmos continuauit usque ad illum locum: Educ de custodia animam meam , etc. Quem cum diceret, ales iterum clamauit: France, quid dicis? France, quid dicis? Hanc alitem prosecutus est rex paruula semita, donec recognouerunt callem, quem die preterita amiserant. Peregrini dicunt, quod ab illo tempore ceperunt audiri alites sic loquentes in illa  terra. Fugatis paganis, et recuperata terra, petiuit rex licentiam repatriandi ab imperatore Constantinopolitano et patriarcha Ierosolymitano. Quem per unum diem retinuit imperator apud Constantinopolim, et interim parari fecit ante portas ciuitatis animalia diuersi generis et coloris et aurum et gemmas. Carolus autem, ne inurbanus uideretur, si nichil acciperet, quesiuit consilium a proceribus suis, quid facere deberet. Qui responderunt, a nullo eum debere munus aliquod accipere pro labore, quem pro solius Dei amore susceperat. Qui laudans consilium, iussit omnibus suis, ut omnes res appositas nec respicere dignarentur. Tandem adiuratus et coactus, aliquod munus pro amore Dei suscipere, petiuit de reliquiis passionis Dominice.  Inito ergo consilio, indictum triduanum ieiunium omnibus nostris, et duodecim personis Grecis, que electe sunt ad hoc sanctuarium diuidendum: tertia die Carolus peccata sua confessus est Ebroino archiepiscopo, deinde utrique clerici psalmos cum litania inchoant. Cum autem Daniel Neapolitanus antistes aperuisset thecam, in qua spinea corona erat, tantus odor inde exiit, ut omnes putarent se in paradiso esse. Tunc Carolus prostratus in pauimento, plenus fide orauit Dominum ut, propter gloriam nominis sui, miracula sue passionis et resurrectionis renouaret. Et cum orasset, statim ros celitus ueniens lignum infudit et inebriauit et flores emittere fecit; tantaque lux cum odore adfuit, ut omnes sua uestimenta celestia esse putarent.  Cumque Daniel adunca forcipe robur ipsius ligni secare inciperet, tunc magis et magis florere cepit. Tunc Carolus in arboreo pallio, quod ad hoc preparauerat, suscepit de floribus et impleuit uuantum suum dextrum, dehinc alium uuantum ad suscipiendas spinas preparans, tradidit illum cum floribus Ebroino archiepiscopo: cumque utriusque oculi pre lacrymis impediti essent, ille putans se accepisse et iste dedisse, uterque uuantum dereliquit: qui fere unius hore spatio pependit in ere: cumque alterum uuantum rex spinis implesset, et illum episcopo tradere uoluisset, uidit illum primum pendere in ere.

Post hec cum flores de uuanto eiicere cuperet,  conuersi sunt in manna; et hoc manna modo est apud S. Dionysium: quod multi putant esse de illo manna antiquo, quod pluit Dominus in deserto. Omnes qui ibi aderant, ad odorem florum sani facti sunt. His ita gestis, ecce turba infinita ecclesiam uiolenter intrans, clamare cepit: »uere hodie est resurrectionis dies.« Nam odor de floribus exiens totam ciuitatem impleuerat et trecentos et unum egros curauerat. Quidam eger ibi erat, uiginti tres annos et menses tres habens in infirmitate sua, cecus, surdus et mutus. Hic in extractione spinee corone uisum recepit, in sectione auditum, in florum emissione loquelam. Post hec prefatus Daniel Dominicum clauum manibus elatis regi tribuit. Qui cum de alabastro, in quo reconditus erat, extraheretur,  sanatus est puer quidam, sinistram manum et totum latus sinistrum ab utero habens aridum: et cucurrit ad ecclesiam, dicens, quod circa horam nonam lecto iacens, quasi in exstasi positus, uidere sibi uisus est quemdam canutum fabrum adunca forcipe extrahere ex sinistra manu sua, et sinistro pede similiter arido, clauum, et a latere lanceam. Data sunt preterea regi Carolo frustum crucis Dominice et sudarium Domini et camisia beate Marie, et fascia, qua puerum Iesum in cunabulis cinxit et brachium sancti senis Simeonis. Que omnia rex recondidit in sacco de bulbanio tergore facto et ad collum suum suspendit ad instar pere. ueniens autem ad castrum, nomine Lignedo, puerum mortuum per tactum reliquiarum  suscitauit; et quinquaginta egri promiscui sexus ibi curati sunt. Ibi sedit Carolus sex mensibus, et uno die. ueniente autem eo Aquisgranum, sanati sunt ceci innumeri, febricitantes innumeri, demoniaci duodecim, leprosi octo, paralytici 15, claudi 14, manci 30, gibbosi 52, caduci 65, gutturiosi plures et ex uicinis locis quamplures. Denique indixit per totum orbem, ut Idibus Iunii uenirent Aquisgranum, uidere reliquias quas de Ierusalem et de Constantinopoli adduxerat, prius peccata sua confitentes, et statutum est ibi, ut semper quarta feria ieiuniorum quatuor temporum in mense Iunio fieret indictio ista reliquiarum. In hoc concilio fuit Leo papa, et Turpinus archiepiscopus et Achilleus Alexandrinus episcopus et Theophilus Antiochenus  et alii plurimi episcopi et abbates. Ibi etiam suscitatus est mortuus. Mirum ualde est, quod de toto hoc itinere Caroli Ierosolymitano, in quo tam preclarum opus factum est, ut est acquisitio terre Ierosolymitane et tanta miracula que per has reliquias facta sunt, nichil omnino apud Latinorum chronographos adnotatum reperitur. In hoc autem presens narratio resultare uidetur historice ueritatis, quod dicit patriarcham Ierosolymitanum uenisse Constantinopolim ad Constantinum imperatorem et filium eius Leonem, eo tempore, quo datum est imperium Romanum Carolo, cum uterque istorum, id est Constantinus et Leo filius, eo tempore quo imperium Romanum Carolo datum est  iam mortuus fuerit. Potest tamen intelligi, imperium Romanum illorum tempore datum Carolo, id est oblatum; quia legitur Carolus plusquam 30 annis simplici nomine regis contentus fuisse, ab imperatoria appellatione se temperans, quamuis sepe ab Adriano papa inuitaretur.



803.

Irene imperatrix in exsilio moritur. SIGEBERTUS. Carolus omnes Saxones trans Albiam morantes in Franciam transtulit; pagosque eorum Abroditis dedit. EGINARDUS. Carolus, confecto bello Saxonico, decem millia hominum, ex his qui utrasque ripas Albii fluminis incolebant, cum uxoribus et paruulis transtulit in Galliam et per loca diuisit. Item SIGEBERTUS. In Italia ciuitates Ostana et Luceria contra Carolum sentientes, in deditionem accipiuntur.  Carolus per omne imperium suum iustitias facit, et legis capitula 29 instituit. Aaron ammiras cum trecentis millibus contra Nicephorum ascendit: quod non ferens Nicephorus, turpe fedus iniit, pactus se ei daturum annuatim triginta millia numismatum et tria millia in tributum capitis sui et tria pro capite filii sui. In aliis Chronicis, de hoc anno legitur sic: Irene a Grecis deposita Nicephorus imperat. Qui misit legatos ad Carolum. In hieme factus est terremotus circa Palatium et mortalitas subsecuta est. In Mantua ciuitate dicitur sanguis Christi fuisse repertus.  Leo papa in Franciam ad Carolum uenit. Nicephorus federe cum Saracenis soluto multa incommoda intulit imperio suo. Godefridus rex Danorum multa contra uicinas  gentes abutens insolentia, pacem a Carolo petit. Auares, qui et Hunni, longo contra Francos bello perdomiti, in hoc ultimo bello omnem gloriam et nobilitatem perdiderunt. Franci nullo prelio tantum ditati sunt. Tantum auri et argenti et tot spolia pretiosa in regia Cagani reperta sunt, ut merito credatur Francos iuste eripuisse Hunnis, que illi aliis iniuste eripuerant.  Romanis et Grecis semper fuit suspecta Francorum potentia. Unde illud Grecum est prouerbium: Francorum Philon Kexisgiton loy Kexis. Indignantibus igitur contra Carolum Constantinopolitanis imperatoribus, et suspectam habentibus eius potentiam, crebris legationibus federe firmissimo Carolus eos conciliabat. Auares non sufferentes infestationem Sclauorum,  impetrant a Carolo locum habitandi inter Saluriam et Charantanum; ibique sine regni nomine resederunt sub ditione Francorum. Carolus filius Caroli Bemianos rebellantes deuicit et Lethonem eorum ducem peremit.

TURPINUS archiepiscopus in historia de acquisitione Hispanie. Carolus postquam multa regna acquisierat, proposuit quiescere a preliis: statimque intuitus est celo uiam quamdam stellarum incipientem a mari Frisie, et tendentem inter Teutonicam et Italiam. inter Galliam et Aquitaniam et recte transeuntem per Gasconiam et Basclam et Nauarram, et Hispaniam, usque ad Galleciam, in qua beati Iacobi corpus tunc latebat incognitum.  Hanc uiam per singulas noctes aspiciebat Carolus et cogitabat quid significaret. Cui hoc cogitanti uir quidam optime et pulcherrime forme, ultra quam dici fas est, nocte in exstasi apparuit, dicens: »Quid agis, fili mi?« Cui Carolus: »Quis es, domine?«---»Ego sum, ait, apostolus Iacobus, alumnus Christi, filius Zebedei, frater Ioannis euangeliste, quem Dominus supra mare Galilee, ad predicandum populis, sua ineffabili gratia eligere dignatus est; quem Herodes rex gladio peremit; cuius corpus in Gallecia, que a Saracenis turpiter adhuc opprimitur, incognitum requiescit. Unde miror, cur terram meam nondum liberasti, qui tot et tantas urbes acquisisti. Quapropter tibi notifico quia, sicut Dominus potentiorem omnium regum terrenorum  te fecit, sic ad preparandum iter meum et liberandam terram de manibus Moabitarum, te inter omnes, ut tibi coronam eterne retributionis exinde preparet, elegit. uia stellarum, quam in celo uidisti, significat quod tu, cum magno exercitu ad expugnandam gentem paganorum perfidam et liberandum iter meum et ad uisitandum sarcophagum meum, ab his oris usque ad Galleciam iturus es, et post te omnes populi a tempore presenti usque ad finem seculi.« Taliter apparuit apostolus Carolo tribus uicibus. Post hec perrexit Carolus illuc cum magno exercitu; cumque obsideret Pampiloniam tribus mensibus et eam capere non posset propter muros inexpugnabiles, orauit sanctum Iacobum, ut propter honorem nominis sui daret  ei capere ciuitatem. Tunc muri funditus corruerunt. Qui de Saracenis baptizari uoluerunt, reseruati sunt ad uitam; qui noluerunt, occisi sunt.

His auditis mirabilibus, omnes urbes se dediderunt; et facta est tota terra sub tributo. Denique uisitato sarcophago, uenit ad Petronium, et infixit ibi in mari lanceam suam, agens Deo gratias et sancto Iacobo, qui eum illuc usque perduxit. Postea iuit per totam Hispaniam a mari usque ad mare. In Gallecia tunc acquisiuit 14 urbes; inter quas Compostella tunc erat parua. In Hispania urbes sunt nonaginta sex; inter quas Osca, de qua fuit beatus uincentius, in qua solebant esse turres nonaginta. In Petronissa fit argentum optimum. In ciuitate Accinctina iacet beatus Torquatus, qui  fuit beati Iacobi cliens; ad cuius sepulcrum arbor oliue diuinitus florens maturis fructibus onustatur per unumquemque annum in eius solemnitate, primo Idus Maii.

Cuncta terra Hispanorum tunc Carolo subiecta est, terra scilicet Alandalus, terra Pardorum, terra Castellanorum, terra Maurorum, tellus Nauarrorum, tellus Portugallorum, tellus Saracenorum, tellus Alauarum, tellus Biscaiorum, tellus Basclorum, tellus Palargorum. Harum urbium quasdam sine pugna cepit Carolus: quasdam cum bello magno et arte maxima, Lucernam urbem munitissimam, que est in ualle uiridi, nequiuit capere, usque ad ultimum. Nouissime uero obsedit  eam quatuor mensibus, et facta prece Deo et sancto Iacobo, ceciderunt muri eius: et est deserta usque in hodiernum diem. Quidam enim gurges Atti amnis in medio eius surrexit, in quo nigri pisces habentur. He sunt urbes, quas Carolus maledixit, propter hoc, quod graui labore eas acquisiuit: et ideo sine habitatore permanent usque in hodiernum diem, Lucerna, uentosa, Caparra, Adonia. Omnia idola et simulacra, que tunc in Hispania inuenit, penitus destruxit; preter idolum, quod est in terra Andalus, quod uocatur Salam Cadis, id est deus Cadis: Cadis enim proprie dicitur locus ille. Salam Arabice interpretatur deus. Tradunt autem Saraceni. quod idolum istud Mahomet dum adhuc uiueret, in suo nomine fabricauit, et quamdam  legionem demonum arte magica in eo sigillauit dum adhuc uiueret. Que legio tam fortiter illud idolum obtinet, quod a nullo unquam frangi potuit. Cum aliquis Christianus ad illud appropinquat, statim periclitatur; sed cum aliquis Saracenus causa adorandi uel deprecandi Mahomet accedit, recedit incolumis. Si forte super illud auis quelibet se deposuerit, illico moritur. Est autem lapis antiquus in margine maris opere Saracenico optime sculptus, supra terram situs, deorsum latus et quadratus, desursum strictus, et tante altitudinis, quantum solet uolare in sublime coruus. Super quem eleuata est imago illa de aurichalco optimo in effigie hominis fusa, super pedes suas erecta, faciem habens uersus meridiem, et clauem quamdam  ingentem in manu dextera tenens. Que scilicet clauis, ut Saraceni aiunt, de manu eius cadet, anno quo rex futurus in Gallia natus fuerit, qui totam Hispaniam Christianis legibus in nouissimis temporibus subiugabit. Mox ut Saraceni uiderint clauem lapsam, gazis suis in terra repositis omnes fugient. Ex auro quod reges et principes tunc dedere Carolo, ecclesiam Beati Iacobi tunc per tres annos in illis oris commorans, augmentauit. Antistitem et canonicos secundum regulam beati Isidori ibi instituit; eamque tintinnabulis, et palleis, et libris, decenter ornauit. De residuo auro et argento immenso, quod de Hispania attulit, fecit has ecclesias: Beate Marie uirginis Aquisgrani; Beati Iacobi in eadem uilla; item Beati Iacobi apud urbem  Bituricensem; item Beati Iacobi apud Tolosam; item Beati Iacobi in Guasconia, inter urbem Axam et Sanctum Ioannem Sordue uia Iacobita; item Beati Iacobi apud Parisius inter Sequanam et Montem martyrum; et preter has, abbatias innumeras per mundum.



806.

Carolus reuersus in Franciam, partitionem regni inter filios suos fecit, et inde testamentum factum sua et Leonis pape auctoritate firmauit. Bethemani Sclauis sibi auxiliantibus ubique grassantur; sed a Carolo, Caroli filio, fortiter debellantur. Quarto Nonas Septembris facta est eclipsis lune, sole existente in decima sexta parte uirginis, luna in decima sexta parte Piscium.



807.


Chumeid ammireus missus ab Aaron ad exscidendam Lyciam, cum uenisset Mirream, nisus arcam sancti Nicolai conterere, pro ea contriuit aliam; et pro temeritate presumpta totam amisit classem, tempestate ineuitabili persequente. Pridie Kalendas Februarii, luna 17, facta est eclipsis solis in medio die, stante utroque siderum in 25 parte Aquarii. Item quarto Kalendas fuit eclipsis lune, et apparuerunt acies in eadem nocte mire magnitudinis: et sol stetit in undecima parte uirginis. Nam et stella Mercurii decimo sexto Kalendas Aprilis uisa est in sole quasi parua macula nigra, tamen paululum superius medio centro eiusdem sideris, que a nobis octo dies conspicitur: sed quando primum intrauit uel exiit nubibus impedientibus  adnotari non potuit. Item undecimo Kalendas Septembris, lune fuit eclipsis hora noctis tertia, sole in quinta parte uirginis existente, luna in quinta parte Piscium: sicque ab anni superioris Septembri usque ad Septembrem presentis luna ter obscurata est, et sol semel. Legatus regis Persarum, nomine Abdella, detulit imperatori Carolo munera, papilionem, et tentoria uario colore, mire magnitudinis et pulchritudinis. Erant enim omnia byssina, tam tentoria quam funes, diuersis tincta coloribus, et preterea pallia multa serice pretiosa, et odores aromatum, et unguenta, et balsamum: et insuper horologium ex aurichalco arte mechanica mirifice compositum, in quo duodecim horarum cursus ad clepsidram uertebantur, cum totidem  aureis pilulis, que ad completionem horarum decidebant; et casu suo subiectum sibi cymbatum tinnire faciebant; additis in eodem eiusdem numeri equitibus, qui per 12 fenestras completis horis exibant; et impulsu egressionis sue totidem fenestras, que prius erant aperte, claudebant; et alia multa erant in horologio illo. Fuerunt etiam inter munera et duo candelabra ex aurichalco mire magnitudinis et proceritatis. TURPINUS in historia Caroli. Reuerso Carolo in Galliam, quidam rex paganus Africanus collectis exercitibus Hispaniam conquisiuit, eiectis et interfectis custodibus oppidorum et urbium, quos Carolus reliquerat. Quibus auditis, Carolus collectis magnis exercitibus reuersus est in Hispaniam: et erat dux exercituum Milo de Anglieris,  pater Rollandi. Cum autem apud Bayonnam urbem Basclorum exercitus Caroli hospitatus esset, quidam miles, Romaricus nomine, egrotus et morti proximus, accepta penitentia et eucaristia, cuidam consanguineo suo precepit, ut equum, quem habebat, uenderet, et pretium clericis et egenis daret. Quo mortuo, ille equum centum solidis uendidit; et pretium cibis et potibus et uestibus uelociter expendit. Transactis autem triginta diebus apparuit ei mortuus in exstasi, dicens: »Quoniam res meas pro redemptione anime mee in eleemosyna tibi ad dandum commendaui, scias Deum omnia crimina mea mihi dimisisse; sed quia iniuste eleemosynam meam retinuisti, scias me per triginta  dies in penis tartareis fuisse: te autem in eodem loco infernali unde egressus sum, die crastina scias ponendum; at me in paradiso futurum.« Quibus dictis disparuit. Tremefactus ille euigilauit; et cum eadem die narraret sociis somnium suum, subito factus est clamor in ere, uelut leonum, luporum et ursorum. Et ecce ille subito raptus est a demonibus in locum iam diuino iudicio sibi destinatum. Quesitus a sociis, uix duodecimo die supra quemdam montem altissimum mortuus iacens toto corpore colliso inuentus est; qui mons quatuor dietis distabat a loco, in quo raptus fuerat. Ibi demones eum proiecerant tribus leugis in altum supra mare. Post hec Aigolandus mandauit Carolo bellum secundum uelle suum, scilicet uiginti contra  uiginti, uel quadraginta contra quadraginta, uel centum contra centum, uel mille contra mille, uel duos contra duos, uel unum contra unum. Missi sunt ergo centum milites a Carolo contra centum, et interfecti sunt Saraceni. Deinde mittuntur alii centum ab Aigolando contra centum; qui omnes interfecti sunt. Deinde misit Aigolandus ducentos contra ducentos, qui statim occisi sunt. Deinde misit duo millia contra duo millia: quorum quidam occisi sunt, reliqui fugati. Tertia die iecit Aigolandus sortes suas, et cognouit detrimentum Caroli; et mandauit ei, ut sequenti die plenarium, si uellet, bellum faceret. Quod ab utroque commissum est. Tunc astiterunt quidam Christiani, qui sero ante diem belli arma sua bellica studiosissime preparantes,  hastas suas erectas infixerunt in terra, ante castra in pratis iuxta fluuium, qui dicitur, Cera, in quo loco postea beatorum martyrum Famudi et Primitiui basilica ingens et optima iussu et auxilio Caroli constructa est, et magna uilla et pinguissima. Istas hastas summo mane corticibus et frondibus decoratas inuenerunt: hi scilicet qui in acie proxima martyrii palmam adepturi erant in Dei fide: et ultra quam dici fas est, admirantes, tantumque miraculum diuine gratie ascribentes, absciderunt eas prope terram, et radices que remanserant in terra in modum perticarum, ex se postea magna generarunt arbusta, que adhuc in illo loco apparent. Erant enim illorum multe haste de lignis fraxinis. Mira res, magnumque animabus  gaudium, et ingens corporibus detrimentum. Quid plura? die crastina occisa sunt quadraginta millia Christianorum, et dux Milo Rothlandi pater, et equus Carolo peremptus. Tunc Carolus stans pedes cum duobus millibus peditum Christianorum, euaginauit spatam suam, nomine gaudiosam, et trucidauit multos Saracenos per medium. Aduesperascente die conuersi sunt Saraceni et Christiani in castris. Altera die uenerunt Carolo in auxilium quatuor marquisii de locis Italie, cum quatuor millibus uirorum bellatorum. Quod ut Aigolandus agnouit, in fugam uersus est: tunc Carolus cum suis exercitibus remeauit in Galliam. Hiems mollissima et pestilens fuit.



808.


In Britannia post Kenulfum, qui 24 annis regnauit, cuius filius Kenelmus puer a sorore innocue cesus martyr effectus est; regnauit Kednulfus frater eius anno uno. Altero a Bertulfo expulsus, uenit ad Carolum; per quem, ut ait Sigebertus, regno et patrie restitutus est. Leo papa tertius legatos misit in Britanniam, Adulfum diaconum, natione Saxonem: cum quo ab imperatore Carolo missi sunt abbates duo, Linotfridus notarius, et  Nantarius de S. Omaro. Crumnis Bulgaribus regnat. Aaron ammiras moritur: post quem regnat Muham mad annis quinque.



809.

Pippinus rex Italie uenetiam sibi subigit, et non multo post Mediolani obit: et Carolus uenetiam Nicephoro reddit. Qui Nicephorus nouis et iniustis legibus omnes suos exacerbat, et iram Dei in se exaggerat. Godefrido Danorum rege mortuo, Hemingus filius eius pacem petit a Carolo. Walchandus episcopatum Leodiensem suscipit; qui in Ardenna Andagium cenobium construxit. In Tuscia Populonium ciuitas maritima a Grecis, qui Crabiote uocantur, depredata est. Mense Nouembri habuit imperator Aquis concilium de processione Spiritus sancti: quam questionem Ioannes quidam  monachus Hierosolymis primo commendauit. Cuius diffiniende causa Bernardus episcopus uormatiensis, et Adalardus abbas Corbeie Romam ad Leonem papam missi sunt  .



810.

Ruoltona filia imperatoris maior natu obiit octauo Idus Iunii: et Pippinus rex Italie filius eius octauo Idus Iulii. Magna fuit boum mortalitas per omnes prouincias imperatori subditas. Sol septimo Idus Iunii, et secundo Kalendas Decembris; luna undecimo Kalendas Iulii, et decimo octauo Kalendas Ianuarii, defecerunt. Carolus in tres partes regni sui tres exercitus misit: unum trans Albiam, qui Hillones debellauit; alterum in Pannoniam, qui reliquias Hunnorum, et Sclauos compressit; tertium contra Brittones, qui eorum perfidiam contudit.   Carolus filius imperatoris maior natu obiit secundo Nonas Decembris. Hemingus rex Danorum moritur: post quem duo inter se de regno contendentes, colliduntur pene usque ad undecim millia Danorum. Moguntie pons quingentorum passuum longitudinis trans Rhenum, quem Carolus per decem annos ingenti labore et mirabili opere de lignis construxerat, ita ut perpetuo durare posse uideretur, ita fortuito incendio tribus horis conflagrauit, ut ne una quidem hastula super aquam remaneret. Carolus rerum suarum heredem Christum testa mento facit; diuiso in tres partes quidquid in re mancipii habebat: tertiam partem eorum pauperibus et famulantibus palatio delegauit, duas partes  reliquas in partes uiginti unam subdiuisit: et metropolitanis episcopis, qui totidem sibi suberant, distribuit; ita ut metropolis Ecclesia tertiam assignate sibi partis haberet, et duas inter suffraganeos episcopos diuideret; quarum hec sunt nomina: Roma, Rauenna, Mediolanum, Forum Iulii, id est Aquileia, Gradus, Colonia, Maguntia, Iuuanum que et Salisburch, Treuiris, Senonis, Bisuntio, Lugdunum, uienna, Rothomagus, Remis, Arelas, Tarentasia,  Obredunum, Burdegala, Turonis, Biturice. Unamquamque partem sub proprio conditorio sigillatam reposuit; addens nomen ciuitatis metropolitane, cui mittenda erat. Carolus per quatuor annos uite sue extremos crebris febribus correptus est; ad extremum etiam uno pede claudicauit; et tunc plura suo arbitratu, quam medicorum consilio faciebat: quos exosos habebat, quia ei assa interdicebant, quibus assuetus erat: delectabatur uaporibus aquarum naturaliter calentium. Nicephorus Bulgariam ingreditur; et quia uictorie temperare nesciuit, a Bulgaribus cum multo senatorii ordinis numero peremptus est. Post quem Stauratius filius eius anno uno imperat.



812.

Carolus Ludouico filio suo coronam imperialem  imponit, et Bernardum filium Pippini regem Italie facit. Apud cenobium Elnonense S. Amandus a Lauthario custode eleuatur, anno ab eius depositione circiter centesimo quinquagesimo secundo, uicesimo die mensis Septembris. In legenda tamen eius ponitur hec eleuatio corporis eius anno Domini 809, anno ab eius transitu centesimo quinquagesimo. In quo die uisus est idem sanctus in tumulo suo, uir cano capite reuerendus, abstinentia et ieiuniis pallidus, incorruptione membrorum suaue fragrantium quasi aromaticus, ac toto corpore incontaminatus, dormienti simillimus, uestimentis pontificalibus honesta pulchritudine adornatus: cuius ungues manuum ita excreuerant, ut etiam  manicas uestimentorum cremento suo penetrarent. Has pro reliquiis secuti idem Lautharius, uel Lotharius; et incrementum similiter barbe eius totondit, et fabrili instrumento duos dentes de gingiuis eius extraxit: quos aliter non poterat. Post quos stille cruoris fluxerunt, que adhuc acerra seruantur eburnea. Stauratio deposito Michel gener Nicephori imperat annis duobus. Cuius legati Michel episcopus, et Arsasius, et Theonostus protospatarii, uenientes Aquis, dixerunt laudes imperatori Greca lingua. Idibus Maii post meridiem facta est solis eclipsis. Corpus sancti Saluii inuentum est. Hic sanctus uenerat primum in partes fisci Nonensis, qui uocatur ualentianas. Inde egressus celebrauit missam in ecclesia Sancti Martini  die Resurrectionis Dominice, ubi et populum instruxit: et post missam inuitauit eum ad prandium Genardus quidam, qui fiscum prouidebat sub domino suo Abbone. Habebat autem sanctus Saluius ministerium ecclesiasticum aureum, uestimenta ex auro et gemmis ornata, cingulum aureum, gemmis et margaritis intextum. Que omnia ubique ferebat secum coram omnibus scienter, ut ita perueniret ad palmam martyrii. Hec autem concupiuit Winegardus filius Genardi, homo leuis et proteruus; omniaque fecit ei auferri; et de calice et de patena iussit sibi fabricari sellam; et uirum Dei misit in carcerem; et misit seruum, ut interficeret eum in carcere, et discipulum eius: et factum est ita. Seruus tamen hoc non est ausus  facere, donec ei sanctus precepit. Fuerunt autem hi duo sancti de territorio Arumnorum. Corpora eorum iussit Winegardus latenter apportari ad armentum gregis sui, et ibi fossa humo in medio abscondi. Erat autem in eodem armento taurus maximus, qui semper prohibebat cetera animalia, ne locum illum attingerent, in quo sanctorum corpora posita erant, sed abigebat illa cornibus suis. Erat autem corpus sancti Saluii primo positum in fossa, et corpus discipuli eius super illud iactatum in modum crucis. Si autem forte contigisset, ut alique sordes ibi cecidissent, non cessabat taurus per totam noctem, donec pedibus suis locum mundasset. Quedam autem femina nocte custodiens et gyrans domum suam in uilla Brenitico, uidit immensum  fulgorem in loco illo, ubi armentum erat, et cucurrit ad ostium, et uidit duas lampades accensas totum locum illuminantes, uelut in meridie: et conuocauit uicinos, ut miraculum hoc uiderent. Factum est hoc una nocte et altera, et relata est res ad sacerdotes. Eodem tempore reuelatum est per angelum regi Carolo, ut mitteret ualentianas, et diligentissime requireret ubi sanctus Saluius cum discipulo suo requiesceret. Quod ei dictum est per tres noctes continuas. Inuentique sunt, prodente eos Genardo; et adductus est Genardus et Winegardus filius eius, et Winegarius seruus, qui illos interfecerat. Et iussit rex Genardo et Winegardo amputari uirilia, et oculos erui, Winegario autem  seruo oculos tantum erui. Et imposita sunt corpora sanctorum super plaustra, ut adducerentur ad ecclesiam Sancti uedasti, et non potuerunt moueri adducta multitudine boum. Et relinquentes in plaustro duos boues tantum, permiserunt illos ire quo uellent: et cum summa festinatione perduxerunt illa duo boues ad ecclesiam Sancti Martini, in qua sanctus Saluius orare consueuerat, iuxta ualentianas, et ibi posita sunt. Et dedit Carolus sancto Saluio tertiam partem illius fisci. Eo tempore uenerunt due sorores cuiusdam ducis Francorum ad regem Carolum, conquerentes de fratre suo, quod hereditatem suam eius auferret. Conuentus super hoc a rege, respondit, se nichil eis auferre. Rex autem fecit eum iurare super corpus sancti Saluii,  quod nichil deberet sororibus suis, ex his que petebant. Qui cum iurasset letus, statim medius crepuit, et per secretum alui stercora proruperunt: et exiuit sanguis ex oculis eius et auribus, et ore, et naribus; et post duas horas uitam finiuit. Genardus quoque cecatus dedit quidquid habebat sancto Siluio. Winegardus autem filius eius cum uenisset ad ecclesiam, in qua sanctus quiescebat, et oraret sibi dari ueniam, commota est tota ecclesia. Qui tremefactus et conuersus in fugam, uenit ad monasterium Sancti Amandi: et ibi permansit lugens et penitens omnibus diebus uite sue. Genardus quoque pater eius, amissis corporalibus oculis, spirituales recepit, residens in domo sua, et penitentiam agens. Winegarius autem seruus uenit ad  sanctum Saluium, prostratus ante corpus eius cum multo imbre lacrymarum, recepit lumen in uno oculo; et usque ad diem mortis sue pauit greges in seruitio sancti Saluii.  Per totam Galliam iussu Caroli celebrata sunt concilia pro statu Ecclesiarum ab episcopis. Primum Maguntie, secundum Remis, tertium Turonis, quartum Cabilone, quintum Arelati. Mauri Centumcellas Tuscie ciuitatem, et Niceam Narbonensis prouincie uastauerunt. Michel imperator cum Bulgaribus pugnans, uictus, domum reuersus, deposito diademate monachus efficitur. In cuius locum succedit Leo Barde patricii filius. Grumas rex Bulgarorum, qui ante duos annos Nicephorum interfecerat, et Michelem de Mosia fugauerat, elatus Constantinopolim obsedit;  quem menibus urbis obequitantem Leo eruptione facta grauiter uulneratum fugere cegit. Muhammad ammiras fratri suo Abdalle congreditur; a quo superatus, eum sibi conregnare inuitus patitur; et hoc bello regnum Saracenorum per aliquot annos discinditur. Leo post Michel imperat annis octo.



814.

Carolus moritur, et sepelitur Aquisgrani, anno etatis sue 72, imperii Romani 13. In quibusdam Chronicis legitur, quod mortuus est u Idus Februarii, anno etatis 71, regni 47, Italie subacte 43, imperii Romani anno 14. Post quem imperauit Ludouicus filius eius annos 26.



815.

Inter Ludouicum et Leonem pax firmatur.  Harioldus rex Danorum regno et patria pulsus a filiis Godefridi, ad Ludouicum ueniens implorat eius opem.  Chrunus Bulgar successu insolens, Constantinopolitanos incursat, usque ad portas urbis crebris incursibus euagando. Constantinopoli factus est terremotus magnus per continuos dies, quo multa urbis edificia, et aliarum ciuitatum corruerunt: et in Aquitania apud Santonas in mense Septembri factus est terremotus. Rhenus fluuius Alpinis niuibus auctus ultra solitum exundauit.  Leo papa moritur, anno episcopatus 25, u Kalendas Iunii: post quem sedit nonagesimus nonus Stephanus papa, tertius huius nominis, mensibus 7. Hic statim uenit Remis ad imperatorem, et eum coronauit. Ludouicus exercitum contra Danos mittit,  et per eum obsides accipit. Stephanus papa tertio postquam redierat mense moritur, octauo Kalendas Februarii. Post quem centesimus sedit Paschalis primus huius nominis annis 7, diebus 17. Luna defecit Nonis Februarii hora noctis 2. Cometes in signo Agitatoris apparuit. Porticus per quem imperator incedebat corruit cum eo, et plusquam 29 hominibus. Facta est coniuratio contra imperatorem a Bernardo nepote suo: cuius principes fuerunt Aegidius, inter amicos regis primus, et Reginardus camerarius eius, et Reginarius Reginarii comitis filius, et Anselmus Mediolanensis episcopus, et uolfoldus Cremonensis, et Theodulfus Aurelianensis. Wascones a Ludouico desciscunt.



818.


Scloamir rex Abroditarum a Ludouico deficit, et ad Danos fugit. Ludouicus Brittones sibi subigit; Murnianus uero dux eorum, qui nomen regis sibi usurpauerat, ab eis perimitur.  Bernardus rex Italie, conspirationis contra imperatorem facte accusatus, et reus maiestatis adiudicatus, primo oculis et regno, dehinc uita priuatur. Episcopi in coniuratione deprehensi synodali decreto depositi sunt, et monasteriis mancipati. Alii nobiliores cum Bernardo rege iussi sunt oculis priuari. Ermegardis regina Andegauis obiit u Nonas Octobris. Arioldus in regnum Danorum a Ludouico remittitur.



820.

Scloamir rex Abroditarum, et Lupus dux Wasconum damnati capitis, a Ludouico exsiliantur.  Generali concilio Aquisgrani habito per dispositionem Ludouici, episcoporum quoque, et abbatum, aliqua capitula ad usus regularium monachorum addita sunt: et multa sanctarum Scripturarum compilatione facta, clericorum et clericalium sanctimonialium regule constitute sunt. Idem Ludouicus, cum adhuc esset annorum 34, clerum Aquitanicum, qui antea sub tyrannis degens, equitationi, et bellice exercitationi, et missilium librationi, magis quam diuino cultui operam dabat, adductis hinc inde magistris, legere et psallere instituit. In hoc autem concilio fecit componi librum perfectionem uite canonice continentem; in quo etiam inseri iussit cibi et potus, et omnium necessariorum  summam. Quem librum per omnes ciuitates et monasteria regni sui fecit describi. Tunc ceperunt deponi ab episcopis et clericis balteis aureis, et gemmis, et cultris ornate, exquisiteque uestes, et talaria talos onerantia. Nam simile monstro ducebat, uirum ecclesiasticum aspirare ad secularis glorie ornamentum. Monachos precipue dilexit. Qui etiam monachus fieret, nisi pater prohibuisset. Multa monasteria sub eo constructa sunt, uel reparata: et precipue hec: Monasterium S. Philiberti, S. Florantii, Carofi, Conchas, S. Maxentii, Menate, Magniloci, Nearciacum, S. Sauinii, Masciatum, Nontliacum, S. Theofildi, S. Pascentii de Sora, Solemniacum, puellare S. Marie, puellare S. Radegundis, Deuera, Deutera in pago Tolosano,  uadala in Septimania, Amane, Galune, Sancti Laurentii, Sancte Marie, que dicitur in Rubine, Cannas, et cetera plurima.



821.

Abhinc deficit narratio regni Bulgarorum, et Saracenorum. Paschalis papa corpus sancte Cecilie uirginis, ipsa reuelante inuenit, aureis indumentis uelatum, sanguine ipsius adhuc infusis, et ipsam, et corpora sanctorum martyrum ualeriani sponsi eius, et Tiburtii, et Maximi, et Urbani pape in ecclesiam a se illis edificatam transposuit. Ludouicus partitionem regni inter filios suos factam confirmat sacramento optimatum suorum. Leo imperator perimitur in palatio suo conspiratione optimatum suorum, et precipue Michelis domesticorum comitis, qui post eum imperauit  annis 9. Secundum quedam Chronica anno precedente facta est pestilentia bouum et hominum per totam Franciam; propter iuges pluuias, et erem nimio humore solutum, frumenta et legumina corrupta sunt; que aut colligi non poterant, aut collecta putrescebant. uinum defecit propter caloris inopiam, et illud quod remansit, acerbum et insuaue fuit. Autumnalis satio ita impedita fuit, ut penitus nichil frugum ante uernam temperiem seminaretur. Luna defecit uIII Kalendas Decembris, hora noctis sexta. Item secundum quedam Chronica anno presente Bernardus nepos Ludouico reconciliatus est, et in regnum restitutus, et Adelardus abbas Corbeie recepit abbatiam suam; qui in Aquitania exsulabat. Autumnalis satio in quibusdam locis  iugitate pluuiarum impedita est; cui successit hiems tam prolixa et aspera, ut et famosissima, Rhenus et Danubius, et Albis, et Sequana, et cetera per Galliam et Germaniam flumina adeo solida glacie stringerentur, ut triginta uel eo amplius diebus plaustra uelut pontibus iuncta sustinerent, cuius resolutio multis iuxta Rhenum constitutis magnum damnum intulit.



822.

In regione Thuringorum in quodam loco iuxta fluuium cespes longus pedes 50, latus 14, altus 6, de terra sine manibus precisus et sublatus est, et ad pedes 25 translatus. Item in parte orientali Saxonie, que Sorabtorum finibus contigua est, in quodam deserto loco iuxta lacum, qui dicitur Tusco,  in modum aggeris terra intumuit, et ad limitem unius leuge longitudine porrectus sub unius noctis spatio absque humani operis molimine ad instar calli surrexit. Concilio habito Attiniaci imperator publice confessus est se peccasse contra omnes episcopos, quos inuitos fecerat attondere.  Drogo frater Ludouici fit Metensis episcopus; Lotharius imperatoris filius a patre in Italiam dirigitur; qui a Paschali papa consecratus, coronam regni, et imperatoris et Augusti nomen accepit. Theodorus Romane Ecclesie primicerius, et Leo nomenclator gener eius, in patriarchio Lateranensi primo excecati sunt, deinde decollati. Quod ideo quidam dicebant factum, quia tardiores iusto uidebantur iam ad fidelitatem Lotharii iuuenis. Quidam  etiam dicebant hoc factum esse iussu Paschalis pape, uel consilio. Sed ille se apud imperatores sufficienter excusauit, et de hoc crimine coram papa et legatis Ludouici Rome in magno episcoporum numero se iureiarando purgauit, et interfectores defendit; quia de familia sancti Petri erant; et interfectos dixit fuisse reos maiestatis. Tunc missi sunt Romam Adalungus abbas Sancti uedasti, et Hunfridus comes Curiensis. Ebbo Remensis archiepiscopus consilio imperatoris, et auctoritate Romani pontificis predicandi gratia ad Danos profectus est, et multos ex eis baptizauit. Terremotus factus est in palatio Aquis. In Saxonia, in pago qui uocatur Frizai, uiginti tres uille igne celesti cremate sunt, homines et animalia  ictu fulminis examinati, fruges grandine uastate, cum ipsa grandine lapides immensi ponderis ceciderunt. Et hec prodigia grandis hominum mortalitas secuta est; propter quod imperator precepit ieiunia. In quo anno natus est ei filius Carolus ex regina Iudith. Fulgura de celo sereno interdiu ceciderunt. In territorio Cremerensi ciuitatis Italie in uico Grabadona in ecclesia Sancti Ioannis Baptiste, imago sancte Dei Genitricis puerum Iesum gremio continentis, ac magorum munera afferentium in apsida eiusdem ecclesie depicta, et ob nimiam uetustatem obscurata et pene abolita, tanta claritate per duorum dierum spatium effulsit, ut omnem splendorem noue picture sue uenustatis pulchritudine uincere uideretur. Magorum tamen imagines,  preter illa munera, que offerebant, minime claritas illa irradiauit. In territorio Tullenso, iuxta uillam Comerciacum, puella quedam annorum duodecim post sacram communionem in Pascha a sacerdote susceptam, primum per decem menses pane, deinde omni cibo et potu per triennium abstinuit et post ad communem uitam rediit.



824.

Hiems aspera facta est et prolixa, que non solum cetera animalia, sed et quosdam homines immanitate frigoris exstinxit. Luna defecit II Nonas Martii hora noctis secunda. Paschalis papa obiit: post quem centesimus primus sedit Eugenius primus huius nominis annis tribus, mensibus duobus,  qui erat archipresbyter tituli Sancte Sabine, uincente nobilium parte. Paucis ante solstitium estiuum diebus in territorio Eduensi ere subita mutatione in tempestatem conuerso, ingens fragmen cum grandine dicitur cecidisse, longum pedes 15, latum 7, altum 2. Corpora sanctorum Seueri Rauennatis episcopi, et uxoris eius uincentie, et filie Innocentie ab Otgario archiepiscopo Maguntiam translata sunt. Legati Michelis imperatoris inter cetera munera detulerunt Ludouico imperatori libros Dionysii Areopagite, ab ipso conscriptos De hierarchia, petente ipso Ludouico de Greco in Latinum translatos. Qui libri Parisius, in ipso sancti martyris festo cum gaudio suscepti sunt; quod gaudium uirtus sancti martyris auxit, 19 egrotis  in ipsa nocte ibi sanatis. ualchandus Leodiensis episcopus corpus sancti Lamberti transtulit a Leodio ad Andagium monasterium. Rabanus fit abbas Fuldensis, qui multa de Scripturis sanctis disseruit.



825.

Herioldus rex Danorum cum uxore et filiis, et sua parte Danorum Maguntie baptizatur: et ab imperatore Ludouico muneribus et parte Frisie in beneficium sibi data honoratur. Baptizatus est autem apud Sanctum Albanum.



826.

Secundum quedam Chronica in anno sequenti contigit hoc: Hilduinus abbas S. Dionysii Romam mittens, annuente precibus eius Eugenio papa, ossa beatissimi Sebastiani accepit, et apud Suessionem in basilica Sancti Medardi collocauit; ubi, dum adhuc inhumata, in loculo in quo allata  fuerant, iacerent, innumera, et pene incredibilia miracula perpetrarunt. Corpora Marcellini et Petri martyrum Roma in Franciam translata multis signis claruere. Corpus etiam S. Gregorii pape ad urbem Suessionem translatum esse dicitur. uise sunt in celo acies, et terribiles coruscationes nocturne in ere discurrentes.



827.

Eugenius papa obiit: cu successit ualentinus diaconus, uix uno superstes mense, centesimus secundus. Quo post XL dies secundum quosdam, pontificii defuncto, Gregorius presbyter tituli Sancti Marci centesimus tertius successit, Constantino papa nonagesimus sextus, de numero paparum abraso. Hic autem Gregorius quartus huius nominis, qui et Leo Iu dictus est, sedit annis  16, qui continuo fluxu sanguinis e naribus ualde molestabatur. In hoc anno, secundum quedam Chronica, Heutardus sui temporis prudentissimus Romam misit, propter corpora sanctorum Marcellini et Petri: que in suo territorio propriis sumptibus condidit; sed non dicitur, in cuius ciuitatis territorio.  Facta est coniuratio contra imperatorem a filiis. In uasconia trans fluuium Garumnam ferunt annonam de celo pluisse similem frumento; sed paululum breuiora et rotundiora grana habentem. Rabanus abbas Tractatus in librum Sapientie, et in Ecclesiasticum, ad Otgatium archiepiscopum edidit. Amalarius librum De ecclesiasticis officiis, et Angelomus Tractatus in libros Regum ad imperatorem scribunt. Ansegisus abbas Lobiensis  edicta Caroli Magni et Ludouici filii eius, ad ecclesiasticam legem pertinentia, in duobus libellis digessit. Italicus Ludouici exercitus classe in Africam transuectus, magnam Afrorum stragem dedit. Corpora sanctorum ualentini et Genesii Resquingiam monasterium translata sunt.  Aquis terremotus factus est, et uentus tam uehemens, ut non solum domos humiles, sed et ipsius ecclesie templum plumbeum magna ex parte denudaret. Apparuit commotio et simultas filiorum contra imperatorem. Hoc anno, qui est annus ab initio quadrimillesimus septingentesimus tricesimus octauus, finitur nonus magnus annus quingentorum et uiginti quatuor annorum. Hucusque inueni Chronicon  cuiusdam sine titulo, ab anno Domini 746, usque ad hunc annum.  Gregorius papa dolens crebris Saracenorum incursibus uexari et uastari suburbia Romane urbis circa ecclesiam B. Petri apostolorum principis, intendit illic nouam urbem edificare: ad quod consilio et auxilio imperatorum animatus, nouam fabricam cepit.



831.

Apud Constantinopolim Theophilus imperat annis 15. Saraceni Siciliam incursantes, Lipparem insulam deuastant, ubi corpus Bartholomei apostoli quiescebat, que olim plumbi loculo insertum et in mare demersum a paganis non ferentibus illud propter signorum nimiam claritatem ab omnibus uenerari, ab India usque ad hanc insulam ultro delatum fuerat: cuius ossa modo a Saracenis  huc illucque dispersa, post a quodam monacho ipso reuelante collecta, Beneuentum transferuntur. Ludouicus imperator quosdam sibi aduersantes exauctorauit, alios exsiliauit, alios bonis priuauit, ac per hoc filios et optimates suos magis contra se exacerbauit.



832.

Gregorius papa in Galliam ueniens, contra imperatorem cum filiis agebat. Imperator uxorem suam Iudith, quasi causam malorum abdicauit.



833.

Ludouicus imperator a suis desertus ac proditus et in potestatem filiorum redactus, episcoporum iudicio arma deposuit, et ad agendam penitentiam inclusus est. Sol et luna per eclipsin deficiunt.  Ludouicus imperator relaxatus antiquum imperium et uxorem recipit, ac filium Lotharium in Italiam redire cogit.



835.


Monente Gregorio papa, et episcopis omnibus assentientibus, Ludouicus imperator statuit ut in Gallia et Germania festiuitas Omnium Sanctorum in Kalendis Nouembris celebretur, quam Romani ex instituto Bonifacii pape celebrabant. Hoc tempore reliquie uiti martyris a Parisius ad Corbeiam Saxonie transferuntur. Unde ipsi Franci testati sunt, quod ab illo tempore gloria Francorum ad Saxones transierit. Ebbo Remorum archiepiscopus deponitur: alii quoque multi, qui cum eo in deiectionem Ludouici conspirauerant, damnantur et exsiliantur.



836.

Gregorius papa consummatam noue Urbis fabricam solemniter dedicauit, Leoninam urbem, Romanam appellauit: uel a Leone tertio, qui huius  operis fundamenta olim iecerat, uel a seipso, qui Leo quartus dictus est.



837.

Northmanni Gallias grauiter infestant, Dorestotum uastant, Andouerpum oppidum, et Wilclant emporium situm iuxta ostium Mose incendunt, a Frisonibus tributum accipiunt. Gregorius papa plures urbes Italie, aut uetustate aut hostilitate dirutas nouis fabricis aut muris restaurat. Saracenis ad depredandum usque ad portum Romanum uenientibus Romani instantia Gregorii pape, auxiliantibus sibi Neapolitanis, eos bello excipiunt, et cooperante sibi diuinitus graui uentorum turbine, uictos pene usque ad internecionem delent. Cometes in signo Libre apparet.



838.

Northmanni ualachiam insulam uastant, et  tributum exigunt.  Ludouicus imperator filio suo Lothario sub fide ad se uenienti reconciliatur, eique dignitatem imperii tribuit, et coronam regni.



840.

Cometes in signo Arietis apparet: et post aliquot dies plurimi instar stellarum igniculi per celum discurrere uidentur. Ludouicus moritur. Comete sidus apparuit in signo uirginis, in ea parte signi, que penulam eius subtus, caudam uero serpentis similiter coriumque stringunt. Quod cum non more 7 siderum errantium orientem uersus pergeret, quod dictu mirum est, dein sidus Leonis, et Cancri, et Geminorum transiens signa, in capite Tauri, tandem sub aurige pedes igneum globum iubaris prolixitatem, quam usquequaque porrexerat,  terminauit. Et post pauca infirmato imperatore, cibus eius fuit per 40 dies solummodo die Dominica Dominicum corpus. Cum uidisset demonem astare, dixit: Huis, huis; quod significat, Foras, foras. Aquitanie prefuerat per annos 37. Obiit anno uite sue 44, imperii 27, duodecimo Kalendas Iulii. Georgium presbyterum, qui se promittebat more Grecorum facturum organum, summo suscepit gaudio. Post hunc Autharius imperium usurpans, imperat annis 15, secundum alios, annis 9. GUILLELMUS MALMESBUR. Hic Ludouicus Caroli Magni filius, 4 filios habuit: Lotharium, Pippinum, Ludouicum, Carolum Caluum. Quorum Lotharius, uiuente patre, nomen imperatoris usurpans, regnauit annis 15 in parte Germanie, que nunc Lotharingia, quasi Lotharii  regnum dicitur, et in tota Italia cum Roma, uir omnium ante se immanissimus, qui proprium patrem crebro captiuatum in ergastulis uinxit; quia, mortua Ermegarde, de qua priores liberos tulerat, Carolum ex Iudith uxore natum crebrius exosculabatur. Pippinus autem filius Ludouici regnauit in Aquitania et uasconia, Ludouicus tertius filius Ludouici, preter Noricam quam habebat, tenuit regna, que pater illi dederat, id est Alemanniam, Thuringiam, Austrasiam, et Auarorum regnum. Carolus uero medietatem Francie ab occidente, et totam Neustriam, Britanniam minorem, et maximam partem Burgundie, Gothiam, uasconiam, submoto inde Pippino filio Pippini, et in monasterio Sancti Medardi attonso. Qui postea inde per fugam elapsus,  Aquitaniam regressus multo tempore fugiendo ibi latuit, iterumque a Ranulfo prefecto perfide deceptus, et comprehensus, et ad Carolum adductus Siluanecti perpetuo exsilio est detrusus. Lotharius uero ante obitum patris sui, 18 annis in imperatorem unctus est; qui post mortem patris, contra fratres suos, Ludouicum regem Baioariorum, et Carolum, exercitum duxit, adiuncto sibi Pippino cum Aquitanorum populo.



841.

Carolus igitur et Ludouicus, dolentes se a fratre suo Lothario debita parte priuari, contra eum insurgere parant.



842.

Cometes in signo Aquarii apparet. Tribus ergo fratribus de regni partitione discordantibus,  conseritur inter eos pugna in pago Antissiodorensi, apud uillam Fontanedum; et tanta cedes utrinque facta est, ut nulla etas meminerit tantam stragem hominum fuisse factam in gente Francorum: et ita eorum uires ibi attenuate sunt, ut iam nec suos terminos ab exteris tueri possent. uictoria tamen Carolo et Ludouico prouenit, fugato Lothario. Ibi Franci cum omnibus nationibus sibi subiectis mutua se cede prostrauerunt.  Fratribus nondum a bello desistentibus, consilio optimatum tandem de partibus singulorum 40, primores eliguntur, qui in unum conuenientes, regnum equaliter diuiderent: et ita pax in annum sequentem induciatur. Ludouicus interim pergens in Saxoniam, ualidissimam libertorum conspirationem, dominos suos opprimere  uolentium fortiter compescuit, auctoribus seditionis capitali sententia damnatis. WILLEL. MALMESBUR. Etheuulfus filius Egorith rex, quem quidam Atamachum uocant, rex Westsaxonum regnauit anno Domini 838. Hic auito regno Westsaxonum contentus, regna appendicia, que pater acquisierat, filio Estatio contradidit. Hic Etheuulfus decimam omnium prediorum infra regnum suum Christi famulis concessit, liberam ab omnibus functionibus, absolutam ab omnibus inquietudinibus, compositoque regno Romam abiit, ibique tributum, quod hodieque Anglia pensitat, sancto Petro obtulit coram Leone Iu papa: qui etiam ante Eifredum filium eius ad se missum honorifice susceperat, et regem inunxerat. Ibique anno integro moratus,  scholam Anglorum, que ab Offa rege primum dicitur instituta, et proximo anno conflagrauerat, reparauit egregie. Inde domum per Galliam repatrians, Iudith filiam Caroli in coniugium duxit. Ex his apparet, quod Carolus Caluus matrem habuit Iudith, et filiam Iudith. In quibusdam Chronicis post Ludouicum Pium statim ponitur Carolus Caluus, et pretermittitur Lotharius maior eius filius, ibique dicitur Carolus Caluus regnasse annis 45.



844.

Mauri Beneuentum occupant. Gregorius papa obiit: post quem sedit centesimus quartus Sergius secundus annis tribus: ad cuius electionem confirmandam Ludouicus Lotharii imperatoris filius a patre missus, ab eodem papa in regem Longobardorum unctus est. Descripto in tres partes regno, fratres  ad urbem Gallie uirdunum conueniunt, et inter se pacificantur, datis et acceptis inuicem sacramentis. Carolus accepit occidentalia regna, ab Oceano Britannico usque ad Mosam fluuium: in qua parte extunc et modo nomen Francie remansit. Ludouico orientalia regna cesserunt, id est omnis Germania usque ad Rheni fluenta: et aliquas trans Rhenum ciuitates cum adiacentibus plagis, propter uini copiam. Lotharius maior natu omnia Italie regna tenuit, cum ipsa Roma; nec non et Prouinciam, et mediam partem Francie inter Scaldim et Rhenum, que mutato nomine ab eo denominata est Lotharingia. Igitur post factam diuisionem Carolus regnat in Francia annis 34, Ludouicus frater  eius in Germania annis 33.  Ludouicus rex Germanie Abrodites a se deficere molientes bello perdomuit, occiso rege eorum: eiusque populum et terram sibi diuinitus subiugatam per duces ordinauit  Apud Constantinopolim Michel et Theodora imperant annis 11. Northmanni regnum Caroli grauiter infestant, et usque Parisius nauigio ueniunt; cum Frisonibus tribus preliis confligunt; in primo uincuntur, in duobus uincunt. Ludouicus quatuordecim duces Bohemorum cum suis baptizari fecit. Carolus cum Brittonibus infeliciter pugnat.  Sergius papa obiit, et cessauit episcopatus mensibus 2, diebus 15. Post quem sedit Leo centesimus quintus, annis 8, mensibus 3, diebus 6. Hic decreuit, ut dum missarum sacra solemnia celebrantur,  nullus laicus in presbyterio stare, uel sedere, uel ingredi presumat; nisi tantum sacra plebs que ad ministrationem sacri officii constituta est: et ut Octaue Assumptionis sancte Marie in Ecclesia celebrarentur, quod ante non fiebat.



848.

Rabanus ex abbate Fuldensi ordinatur archiepiscopus Maguntie. Celebrata Synodo iussu Ludouici regis apud Maguntiam, multa Ecclesie utilia decreuit. Quedam pseudoprophetissa dicens instare diem iudicii, Maguntiam sollicitabat, ita ut etiam aliquos sacri ordinis ad se inclinaret. Que a Rabano arrepta, confessa est, se per suggestionem cuiusdam presbyteri questus causa hoc fecisse.  Godescalcus hereticus, sed non dicitur in quo hereticus fuerit, rationabiliter, ut multis uisum est,  conuincitur; sed tamen in suo perseuerauit errore. S. Helena Constantini mater, que a filio suo Constantino Rome in ecclesia Sanctorum Marcellini et Petri martyrum sepulta fuerat, a Theogiso monacho transfertur in Franciam, et in diecesi Remensi magna Francorum ueneratione excolitur.  Franci a Bohemis graui prelio uincuntur: cui bello spiritus malignus se prefuisse, per os cuiusdam arreptitii publice testatus est; et per se et per socios suos, scilicet spiritus superbie et discordie, egisse ut Franci terga uerterent.  Reliquie sancti Hermetis martyris per Lotharium imperatorem in Galliam mittuntur, et apud Indam monasterium honorifice conduntur. Fames ualida Germaniam atterit, ita ut  pater filium suum deuorare uoluerit; quo tempore Rabanus multam pauperibus beneuolentiam exhibuit.  Carolus rex Francorum filios fratris sui Pippini regis Pippinum et Carolum regnum suum inquietantes capit, et in monachos attonsos in monasterium trudit.  Northmanni per mare Britannicum ostia Ligeris ingressi, urbem Nannetem inuadunt, episcopum Sabbato sancto Pasche baptismum celebrantem trucidant, clerum et populum perimunt, Andegauum et Turonos occupant, templum S. Martini incendunt, et ut tempestas omnia dirimunt.



854.

Hincmarus Remorum episcopus floret: qui uitam S. Remigii scripsit. Leo papa obiit: et cessauit episcopatus mensibus duobus, diebus 15.  Huius pape anno 4, ut in quibusdam Chronicis legitur, imperauit Lotharius cum Ludouico filio annis 5, qui certe iam cum eodem filio legitur, annis 11 imperasse, ab anno 1 Sergii pape secundi. Post hunc Leonem sedit Benedictus II, centesimus sextus. Quo per conspirationem quorumdam malignorum deposito, Anastasius inuasit prelaturam. Sed Anastasio a legatis Lotharii deiecto, et in carcerem truso, Benedictus honorifice relocatur; et sedit annis 2, mensibus 6, diebus 10. Northmanni, qui per 20 annos Franciam nimis attriuerant, in patriam reuersi, intestino inter se bello usque ad internecionem delentur: ut de regia eorum stirpe  nullus, nisi puer unus, remaneret.  Terremotus eris insolita commotio, turbines, tempestates, grandines, fulmina, multa multis modis incommoda hominibus inferunt. Quidam homo igne celesti consumptus est, ueste illesa. Lotharius partito inter filios regno, abrenuntiat seculo: et in Prumia monasterio habitu monachi suscepto, non multo post quieuit in Domino. Post quem Ludouicus filius eius olim a Sergio papa in regem inunctus, imperauit annis 21. Lotharius uero frater eius Lotharingiam tenuit. Obiit Lotharius iste , anno Domini 855, regni sui 33. Hic ex Ermengarde filia Hugonis tres filios habuit: Ludouicum, cui regnum Romanorum et Italiam tradidit; et Lotharium, cui sedem imperialem reliquit; et Carolum,  cui Prouinciam gubernandam dimisit.  Maginradus eremita martyrizatur. Rabanus obit. Constantinopoli Michel solus imperat annis 13. Benedictus papa obit: et cessauit episcopatus diebus 15.



857.

Post quem sedit Nicolaus I huius nominis. papa centesimus septimus annis 9, mensibus 6, diebus 20, qui in quibusdam Chronicis ponitur anno 4, huius Ludouici filii Lotharii. Huius Nicolai ordinationem Ludouicus imperator sua presentia roborauit. Colonie orta tempestate, populo ad basilicam S. Petri confugiente, subito fulmen instar ignei draconis basilicam scidit, ac penetrauit et tres homines diuersis in locis uno ictu in mortem deiecit; et alios sex eodem impetu semiuiuos reliquit.  Etheluulfus rex uestsaxonum post longam peregrinationem, qua Rome moratus fuerat, rediit in Angliam, accepta in matrimonium Iudith filia Caroli Calui. Ab hoc in quodam Chronico texitur linea generationis regum Anglorum sursum uersus usque ad Adam  1Kb] . Anno Domini 857, duo filii Etheluulfi regnum patris partientes, Ethelbaldius in uestsaxonia Ethelbertus in Cantia regnauerunt.



858.

Franci super crudelitatem Caroli regis sui apud Ludouicum fratrem suum expostulant, et eum ad regnandum super se contra Carolum inuitant. Quod ille inconsulte aggressus, turpiter alienis excessit finibus. In parochia Maguntina spiritus malignus euidens nequitie sue dedit indicium. Nam  primo lapides iaciendo, et parietes domorum quasi malleis pulsando, deinde manifeste loquendo, furta prodendo, discordias inter uicinos seminando, homines inquietabat. Denique animas omnium contra unum hominem commouit, quasi propter eius peccata ceteri talia paterentur: cuius fruges in unum coaceruatas incendit; qui ubicunque intraret, statim domus illa exurebatur, ut iam non esset ei locus manendi, nisi in agris. Propter hoc presbyteris litanias agentibus, et benedictam aquam spargentibus, inimicus lapides iaciendo, multis cruentatis tandem aliquandiu quieuit. Presbyteris autem recedentibus inimicus flebiliter ululans, tandem  presbyterum quemdam nominatim exprimens, se quando aqua benedicta spergebatur, sub cappa illius, quasi familiaris sui, latuisse professus est, accusans eum cum filia procuratoris concubuisse. Sic per triennium institit, donec ibidem cuncta edificta incendio consumeret.



859.

Ludouicus rex Germanie multa prelia contra Sclauos strenue gessit, quorum princeps dicebatur Rastrix; cui propter uiolatam fidem oculos erui iussit. Principibus Caroli regis inter se discordantibus, Brittones destitutam auxilio terram inuadentes, usque Pictauis omnia uastando ueniunt, quos redeuntes Carolus prosecutus Britanniam intrat, et pugna conserta Franci uincuntur, in quorum cede Brittones grassantur.



860.


Numenius rex Brittonum, dum instaret regnum Francorum depopulari, uisum est ei assistere sibi S. Maurilionem Andegauensem olim episcopum, a quo in capite baculo percussus, iram Dei morte persensit. Hoc tempore Lentulfus dux Saxonum pater Ottonis ducis, auus Henrici regis corpus sancti Innocentii pape a Roma in Saxoniam transtulit.



861.

Herispous filius Numenei rex Brittonum Carolo regi confederatur; et muneratus ab eo, eius se dominationi subdit.



862.

Lotharius Ludouici frater rex Lotharingie Waldradam pellicem superducens coniugi sue Thieberge, consentientibus archiepiscopis Guntario  Coloniensi, et Thietbgaudo Treuerensi, magnam sibi calamitatem parauit. Ethelbertus rex Cantie moritur, et Sciteburne conditur; cuius totum regnum Ethelbaldus adeptus est frater eius. Huius tempore manus piratarum appulsa Hamptunam, Wintoniam urbem populosam depopulata est.



863.

Hubertus abbas et dux frater Thieberge regine pro repudio sororis sue contra Lotharium insurgit. Guntharius et Tiethgaudus archiepiscopi Rome a papa Nicolao examinati, cum et suis synodalibus gestis, que perferebant, et suo etiam ore conuicti fuissent, episcopatu et sacris gradibus exordinati, anathematizati sunt, eisque laica tantum communio concessa est.



864.

Excommunicata pellice Waldrada, uidens Lotharius rex etiam sibi excommunicationem intentari, Thiebergam uxorem suam recepit. Sed non multo post eadem repudiata, pellicem recepit; nec ultra ullo correptionis modo ab ea separari potuit.  Corpora sanctorum martyrum Eusebii et Putiani dono Nicolai pape ad Gallias translata, in monasteriis uero religiosorum sancto Petro collatis honorifice tumulantur. Rex Bulgarorum cum sua gente ad Christianismum conuersus, missis ad eum a sede apostolica sacris ordinis ministris, acceptis etiam a rege Ludouico subsidiis, adeo in fide solidatur, ut non multo post maiore filio in regem ordinato, ipse abrenuntians seculo monachus factus sit. Sed cum filius eius iuueniliter agens ad  gentilitatis cultum uellet redire, militie cingulo et cultu regio resumpto, filium persecutus cepit, et oculis eius effossis eum in carcerem trusit, et filio iuniore in regnum locato sacrum habitum recepit, et in eo usque ad finem uite perseuerauit. Ludouicus rex Noricorum, id est Baioariorum, filius Ludouici Pii post festiuitatem Paschalem regnum suum inter filios suos diuisit, et Carolo dedit Noricam, id est Baioariam, et Martas contra Sclauos et Longobardos; Ludouico uero Thoringiam, et Austrasios Francos, et Saxoniam; Carolo alteri Alemanniam et Curaualam, id est comitatum Cornugallie.  Herespem a suis perempto, Salomon filius eius super Brittones regnat, qui Carolo contra se uenienti confederatur. Northmanni Galliam repetentes,  Nannetis, Andegauis, Pictauis et Turonis terminos depopulantur. Quibus accurrentes dux Aquitanie Ranulphus, et Robertus fortis Malchio, dum ipsi incaute preliantes perimuntur, ceteri a Northmannis ut oues a lupis aceruatim sternuntur.



867.

Saracenis Beneuentanam regionem incursantibus, Ludouicus imperator uiriliter occurrit: ad cuius auxilium Lotharius frater properans, multa quidem prelia cum eo strenue gessit; sed exercitu suo propter intemperiem eris morbis et morsibus aranearum nimis grauato cum multo suorum dispendio rediit. Hoc anno regnauit Ethelredus filius Ethenulfi: qui cum Danis multa bella  gessit. Uno anno nouies collatis et infestis signis conflixit. Interfecti sunt a parte Danorum comites 9, rex unus, populus sine numero. Obiit Nicolaus papa: post quem centesimus octauus sedit Adrianus II, annis 5. Sed secundum quedam Chronicam ponitur 2 annis tardius.



868.

Cometes manifeste apparuit. Michel imperator Grecorum sensu diminutus familiares suos iubebat occidi, quos ad se rediens sibi presentari exigebat. Basilius, quem Michel imperator pauperem ex familia unius abbatis sibi asciuerat, et cubicularium factum ad tantos honores prouexerat, ut alter ab imperatore appellaretur, sepe iussus ab imperatore per insaniam occidi, timens ne tali occasione occideretur, elegit magis ipse imperatorem interficere, quam ab eo interfici, et imperauit annis 17.



869.

Corpus sancti Mauri discipuli sancti Benedicti a Glana folio in Burgundiam propter timorem Northmannorum transfertur ad cenobium Fossatense, quod construxit sanctus Balberteus discipulus sancti Columbani.



870.

Lotharius rex ad Adrianum papam se excommunicantem uadit; a quo dum pro comprobatione innocentie sue ad examinationem corporis et sanguinis Domini tam ipse quam optimates inuitati fuissent; et ipse, et omnes qui cum eo corpus Domini temere accipere presumpserunt, intra ipsum annum perierunt, ipso statim in reditu Placentie defuncto.



871.


Colonie celebrata synodo ad dedicationem ecclesie a tribus metropolitis Luithperto Maguntino, Bertulfo Treuirensi, Willeberto Coloniensi, cum ab eis maior ecclesia Sancti Petri deberet dedicari, precedente nocte audite sunt uoces malignorum spirituum inter se dolentium et conquerentium, se a possessis diu sedibus debere expelli. Carolus rex Francorum, defuncto fratre suo Lothario, dum Lotharingiam solus usurpare nititur, per moderantiam et industriam fratris sui Ludouici regis Germanie ad hoc attractus est ut equaliter inter se regnum fratruelis diuiderent. Cuius Ludouici exercitus contra Sclauos uaria bella uario euentu gessit.



872.

Carolum regem Francorum domestica in  filiis calamitas afflixit. Siquidem Carlomanum in cleritatu usque ad diaconatus officium prouectum pater cepit et excecauit; pro eo quod ad apostasiam conuersus, et omni genere nocendi regnum perturbans, alter quidam Iulianus effectus erat. Alter filius eius Carolus, dum inconsulte uoluisset experiri cuiusdam Albuini militis fortitudinem, ab eodem Albuino ignorante quis esset, interfectus est. Basilius imperator Grecorum inter cetera munera mittit Ludouico regi Germanorum crystallum mire magnitudinis gemmis et auro ornatum, cum parte non modica sancte crucis. Obiit Ethelredus rex Ethenulfi filius. Post quem regnauit Ofredus filius Etheuf iunior; qui olim a papa Leone u unctionem  regiam et coronam susceperat. Hic regnauit annis 28, et mensibus sex. Nouem continuis annis cum hostibus pugnauit: qui cum, quadam die in insula inclusus, solus domi esset, sociis per oram fluminis ad piscandum dispersis, corpus curis egrum sopori dedit; et ecce sanctus Cuthbertus Lindifarnensis quondam episcopus sic dormientem alloquitur: »Ego sum Cuthbertus, si audisti, misit me Dominus, ut tibi prospera nuntiem. Anglia iamdudum peccatorum suorum penas luit. Modo tandem indigenarum sanctorum meritis a Domino respecta est. Tu miserabiliter regno extorris post paucum tempus in solio gloriose reponeris. Et hoc tibi signum. uenient hodie piscatores tui magnam piscium multitudinem corbibus euehentes,  quod mirum est; cum gelante aqua fluminis nichil tale speretur, sed et tempus frigidum omnem artem piscantium eludit. Tu fortune secunde compos, memento liberatoris tui, et eius nuntii.« Hoc idem uisum est per somnium matri sue. Experrecti ambo somnia sua referebant; et ecce piscatores adueniunt cum magna piscium copia. Non multo post ergastulum exire ausus, in quo a Danis tenebatur, magna astutia periculum fecit. Regis enim Danorum subiit tentoria sub specie nuntii, unius tantum sibi fidelissimi fruens conscientia. Ibi tanquam artis oculatorie professor, etiam in secretioria triclinii omnia arcana oculis et auribus percepit, pluresque dies ibi moratus ad Ebungiam rediit, exponensque sociis omnia, irruit repente  super barbaros otiosos, quorum plurimis occisis, reliqui cum rege suo dederunt obsides, quod Christiani fierent, et ab Anglia discederent, quod et fecerunt. Rex eorum Gedrum, quem nostri Gurmindum uocant, cum 30 proceribus et omni pene populo baptizatus, et in filium ab Elfredo rege susceptus est. Ceteri ex Danis, qui Christiani esse noluerunt, cum Hastingo mare transfretauerunt. Secundum quedam Chronica, 8 synodus sub Adriano papa facta est. Post hunc ad annum sedit centesimus nonus, Ioannes uIII, annis 10, diebus 2.



873.

Ad hunc Ioannem Ioannes Romane Ecclesie diaconus scripsit uitam primi Gregorii pape, in 4 libellis laudabiliter editam, Adalgisus  dux Beneuentanorum a Grecis seductus, contra Ludouicum imperatorem rebellat, et multas Italie urbes ab eo desciscere facit. Cui imperator uiriliter repugnans, Beneuentum et Capuam capit; sed dolis Adalgisi persuasus exercitum dimittere, ita ab eo est circumuentus, ut non posset euadere, nisi turpi federe facto compulsus iurasse Adalgiso se nunquam in uita sua in Beneuenti fines intraturum. Ob hoc Adalgisus a senatu Romano reus maiestatis et hostis publicus adiudicatus, et bello contra se decreto in Corsicam fugit. Carolus Iunior Ludouici regis Germanorum filius a demonio grauiter in presentia patris et optimatum eius uexatus, in ipsa uexatione confitetur hoc ideo sibi contigisse, quia contra patrem suum conspirationem facere  moliebatur.



874.

In Italie Brixie tribus diebus ac noctibus sanguis de celo pluisse narratur. Northmanni a regno Germanie tributum exigentes, ab exercitu Ludouici grauiter cesi uincuntur. Innumerabiles locuste Galliam depopulantur, ceteris locustis maiores, habentes senas alas, sex pedes, duos dentes lapide duriores; ut castrorum acies turmatim uolantes, duces cum paucis itinere unius diei mittentes ad metanda loca uenture multitudini, circa horam nonam ad locum preuisum uenientes, ibique solis ortum exspectantes per spatium unius diete erem uelabant, ipsum solis splendorem obnubilantes; ore lato, extenso intestino omnia uiridia in herbis  et arboribus uastabant, spatium diurni itineris 4 aut 5 millibus extendentes. He miserabili spectaculo usque ad mare Britannicum peruenientes, tandem flatu uentorum in profundum maris demerse sunt; sed estu Oceani ad littus reiecte, putredine sua ere corrupto multos perire fecerunt. Secuta fames ualida multos consumpsit inedia, ut pene tertia pars hominum consumpta sit in Gallia.



875.

Hiems solito asperior et prolixior; nix et gelu a Kalendis Nouembris usque ad equinoctium uernale. Ludouico regi Germanorum apparuit in somnis genitor suus Ludouicus Pius, admonens eum per nomen sancte Trinitatis, ut eum eriperet a tormentis, quibus detinebatur, ut tandem eternam  requiem habere mereretur. Ob hoc ad diuersa monasteria eleemosynis destinatis obnixe filius succurrebat patri. Unde datur intelligi, quod licet idem imperator multa Deo et hominibus placita fecisset, plura tamen Deo contraria in regno suo fieri consensit. In quibus grauiora uidebantur, quod heresi Nicolaitarum non restitit, et monita Gabrielis archangeli duodecim capitulis comprehensa, que Emarchus ei legenda et seruanda obtulit, seruare non studuit. Northmanni urbem Andegauis quasi in ea habitaturi cum suis omnibus occupant. Ad quam oppugnandam Carolus rex ascito Salomone rege Brittonum multis diebus eam obsedit. Sed cum Northmanni ad desperationem adducti fuissent, rex multo exercitu pecunia ab eis accepta  egressum eis annuit, eisque hoc pacto peiora faciendi locum dedit.



876.

Cometes solito rutilantior apparet. Subita et nimia aquarum mundatio facta est in Iunio, ita ut in Saxonia uilla quedam longe a torrentibus et fluminibus remota in momento cum hominibus et bestiis, cum arboribus et edificiis, cum ecclesia et altari penitus absorpta sit, ut nullum habitationis remanserit uestigium. Ludouicus imperator in Italia moritur: cuius patruus Carolus Caluus rex Francorum Romam pergit; ubi Ioanne papa et Romanis per munera sibi conciliatis imperator creatur, et imperat annis 2. Brittones rege suo Salomone mortuo pro contentione regnandi intestino inter se  bello colliduntur, sicque inuiti cessant ab exterminio Gallie.



877.

Carolus Caluus post adeptum imperium ultra se elatus consuetudines Francorum paruipendens, Grecas glorias, et habitus insolitos affectabat; et talari dalmatica indutus, desuper accinctus balteo pendente usque ad pedes, capite inuoluto uelamine serico, et diademate imposito pendebat: et cum esset lepore timidior, et paratior hostes fugere  quam fugare, fratrem suum Ludouicum regem Germanie lacessebat: minatus ei tantas copias se conducturum, ut ab equis flumine exhausto, ipse per aridum alueum Germanie regnum intraret. Henricus monachus uitam sancti Germani Autissiodorensis heroico metro in sex libellis luculenter exaratam Carolo imperatori obtulit, Ludouicus rex Germanie moritur, relinquens tres filios suos heredes: quibus regnum suum, ut supra diximus, diuisit; qui regnauit super filios suos in omni pietate sua annis decem, obiit anno regni sui 54. Filii eius fuerunt Ludouicus Iunior, et Carolus, qui non multo post imperauit, et Carlomanus pater Arnulfi imperatoris. Carolus autem Caluus imperator de morte fratris sui gauisus, iniustitiam, quam contra fratrem  conceperat, contra filios fratris perficere paratus, cum 50 et eo amplius hominum millibus regnum eorum aggressus, Coloniam usque uenit; filiis Ludouici alias occupatis. Ludouicus autem Iunior legatione ad patruum missa, rogat ea que pacis sunt. Quod cum impetrare non posset, uiriliter eum bello excepit; eumque uictum cum nimio exercitus damno fugere compulit, et cum multo dedecore. Ingruente in Germania pecorum pestilentia, dum canes undique collecti cadaueribus incumberent, ita disparuerunt, ut nec uiui, nec mortui reperirentur.



878.

Carolus Caluus Romam secundo profectus, Bosoni germano uxoris sue neptem, filiam Ludouici  imperatoris uxorem dedit, et data ei Prouincia in regem coronauit, ut etiam regibus imperare uideretur. Qui audiens fratrueles suos Carlomanum et Carolum contra se exercitum adducere, pauore solutus reditum parat; et in reditu a quodam Sedechia Iudeo male potionatus, Mantue moritur, anno imperii tertio inchoante, regni autem 38, tertio Nonas Octobris: qui coronatus fuerat Rome in imperatorem octauo Kalendas Ianuarii.



LIBER XLuI


 Carolus iste Caluus monasterium S. Cornelii apud Compendium fundauit et perfecit. Hic castrum cogitauerat ipse facere ad instar Constantinopolis, quem Carolus Magnus apud uillam suam Aquisgrani instituerat, instituit apud uillam S. Dionysii. Et quoniam ecclesie S. Dionysii multa rapuerat, que alii dederant, spineam coronam Domini, et unum de clauis, et de ligno crucis, et alia quedam ei obtulit. Sudarium uero apud Compendium reliquit. Hec instituit ipse tempore Nicolai pape. Antequam autem reliquie iste ostenderentur populo, tanta fames solebat esse in Gallia, ut asinos et caballos comederent; quod per Domini misericordiam postea cessauit. Sigebertus dicit, hunc Carolum in reditu a Roma mortuum fuisse Mantue.  Alibi legi ego, quod Romam pergens, in itinere obiit, et sepultus est apud Lugdunum in monasterio Mantonay. Post multum tempus apparuit ipse in uisu noctis cuidam monacho Sancti Dionysii, nomine Erthongario, et in eadem nocte cuidam clerico Sancti Quintini uiromanduensis, nomine Alphoni, dicens utrique, se esse Carolum Caluum, et ex Dei iussu eis apparuisse, ut diceret eis, quod Deo, et sancto Dionysio displicebat, quod corpus eius non esset sepultum in ecclesia S. Dionysii, cui tanta munera pro Dei honore contulerat. Irent ergo, et dicerent Ludouico filio suo, et proceribus regni, ut eum referrent. Sic ergo relatus est tempore ualteri abbatis Sancti Dionysii, et sepultus in ecclesia S. Dionysii ante altare Sancte Trinitatis. Hoc tempore  claruit Ioannes Scotus, uir perspicacis ingenii, et mellite facundie; qui dudum concrepantibus undique bellorum fragoribus per Franciam, ad Carolum Caluum transierat: cuius rogatu Hierar chiam Dionysii Areopagite e Greco in Latinum uerbum e uerbo transtulit. Composuit etiam librum, quem De natura diuisione titulauit, ad questiones soluendas bene utilem, si tamen ei in aliquibus ignoscatur; in quibus a Latinorum tramite deuiauit, dum in Grecos acriter oculos intendit. Hic succedentibus annis munificentia Elfredi allectus, uenit in Angliam, et apud monasterium Malmesberiense a pueris quos docebat graphiis, ut fertur, perforatus, etiam martyr estimatus est. Huius hoc epitaphium fuit:

 Clauditur hoc tumulo sanctus sophista Ioannes,
Qui ditatus erat iam uiuens dogmate miro;
Martyrio tandem Christi conscendere regnum,
Quo meruit sancti regnant per secula cuncti.
Scabii sunt hi uersus, et moderni temporis lima carentes. Eodem tempore claruit Milo monachus Sancti Amandi; qui uitam sancti Amandi metrice composuit, et librum De sobrietate ad Carolum Caluum scripsit. Sub hoc Milone adolescebat nepos eius Hubaldus, qui in septem artium liberalium peritia clarus, egregie preter cetera in musica claruit: et de multis sanctis cantus dulci et regulari modulatione composuit.



879.

Post Carolum Caluum regnat in Francia Ludouicus filius eius, cognomento Balbus, annis 2.  Iunior uero Carolus filius Ludouici Germanorum regis imperium adeptus est, adnitentibus sibi quibusdam nobilium Romanorum; quamuis Ioannes papa satageret imperium transferre ad Ludouicum Balbum. Qui Ioannes propter hoc iniuriatus a Romanis, quia Carolo non fauebat, uenit in Franciam, et cum rege Ludouico Balbo anno pene uno moratus est. Northmannorum plusquam quinque millia a Francis in Gallia cesa sunt. Hytingus fugatus ab Anglia ab Elfredo rege, ut supra dictum est, cum suis transfretauit; et Parisius, et Turonis, et multas alias urbes, que supra Sequanam et Ligerim site sunt, ciuibus euacuans, usque ad Tyrrhenum mare grassatus est.



880.

ODO, Cluniacensis abbas. Hic Hastingus, uastatis  superioribus Gallie partibus, obsedit Turonum. Cuius cum murus crebro pulsaretur ariete, curritur ad corpus sancti Martini, et deferunt illud ad locum debiliorem, mortuum pro uiuis defensorem facientes. Mox fugerunt Dani, quos Turonici persecuti sunt usque ad sextum lapidem. Ibidem edificata est Sancti Martini Ecclesia, in loco illo, ubi sanctum corpus substiterat.

Ibidem erant antiquarum maceriarum ruine, ubi dicebatur aula fuisse ualentiniani, in qua sedens, non dignatus est assurgere Martino, donec afflante incendio territus assurrexit. Post tria lustra fuge Hastingi, uenit ab eisdem finibus Rollo. Qui, uictis Brittonibus et Flandrensibus, et urbibus eorum et  oppidis succensis, uenit Cenomanum, et obsedit eam; misit presides exercitus sui ad Turonum. Sed tunc Dei prouidentia Carus et Ligeris adeo inundauerant, ut ad Turonum accedere non possent. Porro sexdecim monachi gladio percussi, abbas et alii 24 in cauernis latitantes euaserant. Qui ad hoc reseruati sunt, ut patroni sui corpus prosequerentur. Abbas tamen Herbernus de latebris abstractus nullis tormentis cogi potuit, uel thesauros Ecclesie prodere, uel monachos latitantes. Horum nullus residuus fuit, quem non Martinus Ecclesie regimini preficeret. Tunc abbas et illi 24, recedentibus Danis, a canonicis sancti Martini cum reuerentia suscepti sunt, et adducti ad urbem, et ibi aliti. Transactis sex mensibus Rollo Cenomanum cepit. Tunc  transmissum est corpus sancti Martini Aurelianis; cuius custodes fuerunt Herbernus abbas cum 24 monachis, et 12 canonicis, et 12 burgensibus Nouicastri, qui illis in omnibus necessariis prouidebant. Postea peruenerunt ad sanctum Benedictum. Deinde audientes quod Rollo iam Aurelianis uenisset, perrexerunt Cableiam, postea Autissiodorum, ubi innumera miracula facta sunt in ecclesia Beati Germani.

GUILLELMUS. Cum aduentantes pro remediorum gratia plurima conferrent, orta est lis pro partitione pecunie inter Turonicos et Autissiodorenses. Ad hanc litem soluendam ponitur leprosus inter duorum sanctorum corpora. Arcetur tota nocte humana custodia. Lucescente aurora apparuit pars  illa leprosi que proxima fuerat Martino, tota curata, altera adhuc remanente leprosa. Regyratur corpus, et obuertunt Martino latus morbidum. Altero mane repertus est totus curatus, cedente Germano honori hospitis sui. Eo tempore Dani per annos tredecim Gallias infestauerunt, donec tandem ab Arnulfo imperatore multis preliis uicti in Angliam refugerunt. In quo spatio Elfredus totam insulam, preter id quod Dani habebant, suis subdidit. Qui Cinidoniam caput regni Merciorum dedit cuidam primario cum filia sua Egelfreda; ex qua idem primarius, nomine Etelredus, tulit liberos Ethelendam et Eduardum, qui postea regnauit. Hic Elfredus iam duodennis expers omnis litterature erat.  Sed tamen a matre benigno ludo inuitatur, ut pro munere, quod in manibus tenebat susciperet, si cito addisceret, ioco litteras ingressus, auiditate siticulosa combibit. Hos libros in Anglicam linguam conuertit: Orosium, Pastorale sancti Gregorii, Gesta Anglorum, Betii librum De consolat. Tempus diurnum ita diuidebat: Octo horas impendebat in scribendo, orando et legendo; octo in cura corporis, octo in expediendis regni negotiis. Eratque propter hoc in capella eius candela 24 partium, edituusque, qui per combustionem candele regem de singulis officiis admoneret. Dimidiam portionem omnium censuum suorum iuste duntaxat acquisitorum monasteriis delegauit. Cunctos preterea redditus in duas diuisit partes, et deinde primam in  tres: quarum unam dedit ministris suis curialibus; secundam operatoribus, quos iugiter in nouarum edium constructione mirabili, et ignoto Anglis modo construebat: tertiam aduenis. Secunda pars reddituum ita diuisa est, ut prima daretur pauperibus regionis sue, secunda monasteriis, tertia, . . . . . . quarta transmarinis ecclesiis.

Semper in sinu gestabat libellum, in quo continebatur diurnus cursus Psalmorum, ut quando uacabat, arriperet, et precaretur. Filiam Ethelfeldam dedit uxorem Balduino comiti Flandrie; ex qua ille habuit Arnulfum, de quo sunt comites Flandrie, et Adulphum, qui suscepit a Patre Bononie comitatum. Sepultus est Wintonie in monasterio suo. Rollo autem iste, de quo supra dictum est, nobili  quidem, sed per uetustatem obsoleta prosapia Noricorum, regis precepto patria pulsus, multos, quos uel es alienum, uel conscientia scelerum exagitabat, magnis spebus sollicitatos secum abduxit, pyraticam aggressus, cui non hesit: cuius ciues nec armis nec muris confisi, beate Marie simperatum adorant, id est camisiam; quam Carolus Caluus a Constantinopoli cum aliis reliquiis aduehi fecerat. Hanc camisiam in modum uexilli super propugnacula custodum exponunt; hostes uisam ridere, et in eam sagittas dirigere. Quorum oculis mox obtenebratis, nec ante tendere, nec retrocedere ualebant. Quod uidentes oppidani, mira eorum cede se satiarunt. Euasit tamen Rollo, quem sue fidei Deus reseruabat. Nec multo post Rothomagum, et confines  eius urbis obtinuit, anno Domini 836, anno scilicet uno ante mortem Caroli Calui; cuius filius Ludouicus Nortanimbros quidem uicit, sed non expulit. Hec Guillelmus, qui semper ponit mortem Caroli uno anno citius, quam Sigebertus: qui Sigebertus nunquam ponit cognomen huius Caroli, quia nunquam nominat eum Caluum, sed simpliciter Carolum. Alii cum historia Caluum eum appellant. Sol hora diei nona ita obscuratus est, ut stelle in eo apparerent. Ludouicus Balbus moritur apud Compendium in palatio, sexto Idus Aprilis, uxorem suam grauidam relinquens: secundum Willelmum anno Domini 870, secundum Sigebertum, duobus minus, tardiusque. De imperio Francis uarie sentientibus;  aliis illud filio Ludouici Balbi ex concubina deberi iudicantibus; aliis Bosoni prouincie Regulo ad illud iniuste inuadendum assentientibus, qui habebat uxorem neptem Caroli Calui, aliis illud regno Germanie resociare uolentibus. Nascitur interim Ludouici Balbi filius posthumus. Is ex nomine aui Carolus nominatus est. Filii tamen Ludouici Balbi ex concubina Ludouicus et Carlomannus interim regnum Francorum inter se diuidentes regnant annis 5 qui semper Bosonem persecuti sunt.  In silua Francie carbonaria plusquam nouem millia Romanorum cesa sunt. GUILLELMUS. Ludouicus frater Carlomanni cum Normannis bellum gerens, in pago Merminiaco uictoriam adeptus est, et non multo post obiit, pridie Nonas Augusti anno Domini  882. Regnauit autem annos duos, menses tres, dies uiginti quatuor. Cui successit frater eius Carlomannus, qui regnauit annos tres, et dies sex.



882.

Carolus rex Germanorum, fratre suo Carlo manno defuncto, et non multo post Ludouico altero fratre suo immatura morte preuento, post claras de inimicis uictorias regnum Germanie totum obtinuit simul cum imperio Romanorum. Carolus Rome a papa Ioanne benedicitur. Normanni adiunctis sibi Danis, Franciam et Lotharingiam peruagantes, Ambianum, Atrebatum, Corbeiam, Cameracum, Taruennam, fines Noricorum, Menapiorum, Bredatensium, omnemque terram circa Schaldum flumen, monasteria Sanctorum Walterici et Ricarii ferro et igne deuastant, Walfluuium ingressi, totam Butinam,  palatium etiam Neomagi incenderunt. Eodem anno Godefridus et Ligefridus reges Normannorum cum inestimabili multitudine iuxta Mosam in loco Hastan consedentes, Leodium, Traiectum, Tungriam, Coloniam, Bunnam cum adiacentibus castellis comburunt. Aquis in palatio equos stabulantes, oppidum ipsum et palatium incendunt. Monasteria Stabulaus, Malmudarium, Indam, Prumiam incendunt. Sacri ordinis in utroque sexu ministri ubi poterant opportunius, latebant; et sanctorum corpora et pignora locis tutioribus abscondebant. Ad hec mala Hug filius Lotharii ex concubina Waldrada in Lotharingia, et Boso supra scriptus in Burgundia tyrannizabant.  Normanni Treuerim incendunt, et Metas usque perueniunt; ibique conserto  prelio Christianos uincunt: in quo prelio Gualo Metensium episcopus cesus est. Carolus imperator a Gallis et Germanis in auxilium euocatus, Normannos obsidet: cum quo Godefridus rex facto federe, ut sibi Frisia prouincia, et Gisla filia Lotharii regis daretur, baptizatus est; et ab imperatore de sacro fonte susceptus. Sigefrido quoque rege nimis imminuto, eos a suo regno recedere fecit. Qui mox Franciam repetentes, post multas incursiones, a Carlomanno Francorum rege duodecim millia marcarum argenti probati pro tributo exigunt: et sic in duodecim annos pacem promittentes, mare repetunt. Hoc tempore Rodulphus quidam corpus sancti Calixti pape et martyris, qui ieiunia  quatuor temporum instituit, a Roma in Franciam transtulit.  GUILLELMUS. Hoc anno mortuus est Carlomannus rex Francorum, octauo Idus Decembris, a singulari ferro percussus in saltu Ennelino, in monte erio. Deinde Carolus rex Sueuorum filius Ludouici regis Baioariorum monarchiam totius imperii Romanorum et Francorum assumpsit anno Domini 885.



885.

Igitur mortuis duobus fratribus Francorum regibus, Normanni Franciam repetunt, dicentes, secum rege Francorum tantum, non cum Francis pactum pacis percussisse. Unde Franci compulsi Carolum imperatorem ad auxilium suum inuitant, et Franciam ei subiiciunt, secundum Sigebertum. Qui contra Normannos apud Louanium castrametatos  semel et bis exercitum misit, sed nil dignum fecit. Regnauit tamen in Francia ab hoc anno annis quinque. Hincmarus fit Remorum episcopus.



886.

Sigebertus hoc anno ponit Marinum papam, qui in aliis chronicis tribus annis anteponitur, id est anno 883. Hic fuit papa 110, et sedit anno uno mensibus 5. Hug filius Lotharii regis ex ualdrada pellice, paternum Lotharingie regnum rebellando assequi sperans, Godefrido Normannorum regi, cui soror sua Gisla nupserat, medietate affectati regni promissa persuadet, ut ab imperatore imperiales fiscos ad libitum suum sibi addi peteret; per hoc utrinque imperatorem circumuenire putans; si annueret, Dani et Normanni hostes regni in uiscera regni immitterentur: si negaret, iustam  rebellandi causam habere uideretur. Ad hoc tractandum, iussu imperatoris Henrico duce, et Godefrido in Batuam conuenientibus, inter agendum Godefridus cum suis perimitur; nec multo post etiam Hug ab Henrico excecatur, et nouissime in monachum Prumie attondetur. Apud Constantinopolim Basilio imperatore mortuo, Leo filius eius imperat an. 18.



887.

Normanni a Louanio exeuntes, Parisius obsident: contra quos Henricus dux exercitum ducens, dum incaute equitat, in foueam, quam Normanni fecerant, et quisquiliis operuerant, lapsus trucidatur. Huo dux et abbas mire pietatis et prudentie moritur. Agapitus fit papa post Marinum.  Hic tamen in aliquibus libris non annotatur. Fuit autem papa 111, uix anno uno.



888.

Carolus imperator cum Normannos nequiret expellere, tandem facto cum eis federe, concessit eis regiones, que erant ultra Sequanam, quarum incole contra se rebellabant: que pars Francie a Normannis Normannia appellata est.

GUILLELMUS. Huius Caroli fertur hec uisio. »In nomine Dei summi, Regis regum, ego Carolus imperator, gratuito Dei dono rex Germanorum, et patricius Romanorum, atque imperator Francorum, sacra nocte diei Dominice, post celebratum nocturnarum horarum diuinum officium, dum irem repausare, et uellem somnum capere, uenit uox ad me terribiliter dicens: »Carole, exiet a te modo spiritus  tuus in hora non modica.« Statimque fui raptus in spiritu; et qui me sustulit, erat candidissimus, tenens in manu sua glomerem lineum, clarissimum iubar luminis emittentem; sicut solent comete facere, quando apparent, cepitque illum dissoluere, et dixit ad me: »Arripe filium glomeris micantis, et liga et noda firmiter in pollice tue manus dextere; quia per illum duceris in labyrintheas infernorum penas.« Hoc dicto precessit me uelociter, distorquens filum lucis sui glomeris, duxitque in profundissimas ualles igneas, que erant plene puteis ardentibus pice et sulphure, plumbo, et cera, et adipe. Ibi inueni pontifices patris mei, et auunculorum meorum. Quos cum pauens interrogarem, cur tam grauia paterentur tormenta,  responderunt. Fuimus episcopi patris tui, et auunculorum tuorum, et dum debuimus illos et populum eorum de pace et concordia commonere, seminauimus discordias, et fuimus incentores malorum. Ideo nunc incendimur in istis tartareis suppliciis, et nos, et alii homicidiorum et rapinarum amatores. Huc etiam tui episcopi et satellites uenient, qui similiter amant nunc facere. Et dum tremebundus auscultarem, ecce nigerrimi demones auolantes cum uncis igneis, uolebant apprehendere filum glomeris, quem in manu tenebam, et ad se attrahere. Sed reuerberantibus radiis illius glomeris non ualebant illum attingere. Deinde post tergum meum currentes, uoluerunt me aduncare, et in ipsos puteos sulphureos precipitare. Sed ductor  meus qui portabat glomerem, iactauit super scapulas meas filum glomeris, et duplicauit illum, traxitque me post se fortiter, sicque ascendimus super montes igneos altissimos, de quibus oriebantur paludes et flumina feruentia, et omnia metallorum genera bullientia. Ubi reperi innumeras animas hominum, et principum patris mei, et fratrum meorum, et precipitatas, alias usque ad capillos, alias usque ad mentum, alias usque ad umbilicum; et clamauerunt ad me eiulando. Dum uiximus, amauimus tecum, et cum patre tuo, et cum fratribus tuis, et cum auunculis tuis facere prelia, et holadias, et rapinas, pro cupiditate terrena. Ideo in ista bullientia flumina, et metallorum diuersa genera torquemur.

 Et cum ad hec timidus accederem, audiui retro me animas clamantes: Potentes potenter tormenta patientur . Et respexi, et uidi super ripas fluminis bullientis fornaces piceas et sulphureas, plenas magnis draconibus, et scorpionibus, et serpentibus diuersi generis: ubi etiam uidi aliquos patris mei principes, et fratrum meorum, et auunculorum meorum, dicentes mihi: Heu nobis, Carole! uides, quam grauia habemus tormenta, propter nostram malitiam et superbiam, et mala consilia, que regibus nostris et tibi dedimus, propter cupiditatem. Cumque dolendo contremiscerem, accurrerunt ad me dracones apertis faucibus plenis igne et sulphure et pice, uolentes me inglutire. At  ductor meus triplicauit super me filum; a cuius radiis claritatis superata sunt ora eorum ignea: et pertraxit me ualidius: et descendimus in uallem que erat ex ima parte tenebrosa, et ardens, uelut clibanus ignis; ex altera uero parte tam amenissima et splendidissima, ut nulla ratione dicere ualeam. uertique me contra tenebrosam et flammiuomam partem, uidique ibi aliquos reges de genere meo in magnis suppliciis: et inde nimis angustiatus, putaui me statim in ipsis suppliciis demergendum a gigantibus nigerrimis, qui ipsam uallem conflammabant generibus ignium; et ualde tremens, glomeris filo illuminante oculos meos, uidi e latere uallis paulisper albescere lumen ibique duos fontes fluere. Unus erat nimium calidus, alter uero  clarus et tepidus, et erant ibi duo dolia, cumque illuc irem, filo glomeris regente gressus meos, intentus super unum, ubi erat fluens aqua, uidi ibi patrem meum Ludouicum stare usque ad femora: et dum essem nimis dolore aggrauatus, et angore percitus, dixit ad me: »Domine meus, Carole, noli timere. Scio, quia rursus reuertetur spiritus tuus ad corpus tuum; et permisit te Deus huc uenire, ut uideres, propter que peccata ego, et omnes quos uidisti, talia toleramus supplicia. Uno enim die sum in isto feruentis dolii balneo; et altero die transmittor in altero isto suauissimo aque dolio: et hoc fit precibus S. Petri, et S. Remigii; cuius patrociniis hactenus genus nostrum regendo regnauit. Sed si mihi subueneris cito, tu et mei  episcopi, et abbates, et omnis ordo ecclesiasticus, missis et oblationibus, et orationibus, et psalmodiis, uigiliis, et eleemosynis, uelociter liberabor de isto aque bullientis dolio. Nam frater meus Lotharius, et eius filius Ludouicus, sancti Petri, sanctique Remigii precibus iam exempti sunt de istis penis, et iam ducti in paradisi gaudium.« Dixitque ad me: »Respice sinistrorsum.« Respexi, et uidi duo dolia altissima bullientia. »Ista, inquit, tibi sunt preparata, nisi te emendaueris, et penitentiam egeris de tuis nefandis delictis.« Tunc cepi grauiter horrere. Cernens autem ductor meus me in tanto pauore, dixit ad me: »Sequere me ad dexteram luculentissime uallis paradisi.« Et contemplatus sum in ingenti claritate sedere cum  gloriosis regibus auunculum meum Lotharium super lapidem topazium mire magnitudinis, coronatum diademate pretioso, et iuxta eum filium eius Ludouicum similiter coronatum; uidensque me, comiter accersiuit, blanda uoce dicens: »Carole, successor meus nunc tertius in imperio Romano, ueni ad me. Scio quod per penalem locum uenisti, ubi est pater tuus frater meus positus in thermis sibi destinatis; sed per misericordiam Dei citissime de penis illis liberabitur, sicut et nos liberati sumus, meritis S. Petri, et precibus S. Remigii; cui Deus magnum apostolatum dedit super reges, et super genus Francorum; qui nisi quisquiliis nostre propaginis suffragatus fuerit, iam desinet genealogia nostra regnare et imperare. Unde  scio quod tolletur citius potestas de manu tua, et postea paruissimo uiues tempore.« Tunc conuersus contra me Ludouicus filius eius, dixit mihi: »Imperium, quod hactenus tenuisti, iure hereditario debet suscipere Ludouicus filius filie mee.« Et hoc dicto, uisum est mihi afferre in presentia Ludouicum infantulum: tunc intuens eum Lotharius, dixit mihi: »Talis uidetur esse infans, qualis ille puer fuit, quem statuit Dominus in medio discipulorum, et dixit: Dico uobis quia angeli eorum semper uident faciem Patris mei, qui in celis est . Tu uero redde illi potestatem imperii per filum glomeris, quem manu tenes.« Disnodans ergo filium de pollice dextere mee, donabam  illi monarchiam omnem imperii per ipsum filum. Statimque ipsum glomum fulgidum sicut iubar solis coadunatum est totum in manu eius. Sicque post hoc factum notabile reuersus est spiritus meus in corpus meum, ualde fessus et conterritus. Post hanc uisionem, uix duobus annis superuixit hic Carolus.



889.

Adrianus III sedit, papa centesimus duodecimus uel centesimus undecimus, quia Agapitus in quibusdam libris non numeratur. Sedit autem anno 1, et mensibus 4, Carolus imperator zelat uxorem suam, eo quod plus iusto ageret cum Luithardo uercellensi episcopo, cum protestatur in concione, se nunquam cum ea concubuisse carnaliter, illa se uirginem gloriata, accepto repudio monasterium  petiit.



890.

Carolus imperator corpore et animo deficiens, ab optimatibus regni repudiatur, et Arnulfus filius Carlomani regis, fratruelis eius in regnum sublimatus regnat annis 12. Hic Arnulfus patruo suo Carolo eximperatori etiam necessariis egenti fiscos in Alemania delegauit; qui Carolus anno sequenti obiit. GUILLELMUS: Cui successit in regno Francorum Carolus puer, filius Ludouici illius, qui apud Compendium obiit; in imperio uero successit ei Arnulfus, de genere imperatorio, tutor illius Ludouici pueri, de quo superior uisio egerat; qui Arnulfus 11 an. regnauit. Iste Carolus duxit uxorem filiam Edwardi regis Anglorum.



891.

SIGEBERTUS. Romanum imperium et regnum  Francie misere discerpitur. In Italia namque Berengarius et Wido de regno contendunt. Franci uero, neglecto Carolo puero uix decenni, filio Ludouici Balbi, regem sibi preficiunt Odonem filium Roberti ducis, quem superius diximus a Normannis occisum. Radulfus autem, corona sibi imposita, rex Burgundionum statuitur; que regnum multo tempore durauit.

SIGEBERTUS. Ab hoc tempore Luitprandus diaconus Ticinensis Ecclesie historiam suam orditur. Basilius fit papa centesimus duodecimus. Hic in aliquibus libris non inuenitur. Normanni Parisius expugnauerunt, Burgundiam aggrediuntur; et Senonis urbem oppugnant, sed non expugnant. In Italia Sarraceni castrum quoddam Fraxinetum occupantes,  magno exitio Italie illud ceperunt. Guillelmus Elfredus, de quo supra dictum est, fuit litteratissimus, et semper ualetudinis aduerse, et semper aut fico aut aliquo interraneorum morbo agitatus; quod eum a Domino precibus exegisse aiunt, ut minus illecebras amplecteretur mundanas. Centurias et decimas instituit, et tantam pacem patrie infundit, ut etiam per publicos aggeres, ubi semite per quadriuium finduntur, armillas aureas iuberet suspendi, que uiatorum ariditatem riderent, dum non essent, qui raperent. Romam, et ad S. Thomam in India multa munera misit; legatus in hoc missus est Sigelmus Scireburnensis episcopus, qui penetrans Indiam, multas gemmas et  plurima aromata inde retulit; et partem ligni Dominici missam regi a papa Marino. Monasterium unum construxit in Adelingia, ubi olim captiuus fuerat, ibique Ioannem abbatem instituit ex antiqua Saxonia oriundum: alterum in Wintonia, quod dicitur Nouum monasterium, ubi Gribaldum abbatem constituit: qui se uocante et archiepiscopo mittente, cognitus, quod se puerum olim, ut ferunt, transeuntem benigno confouerat hospitio. Causa euocationis fuit, ut litterature studium pene iam tunc in Anglia sepultum sua suscitaret industria. Item Sustoniense monasterium, quod sanctimonialibus impleuit; ubi, et abbatissam constituit filiam suam Effiginam. Habebat autem ex Scondeuui Asserionem quemdam nobiliter eruditum, quem  Sciburne fecit episcopum. Hic sensum librorum Betii De Consolatione planioribus uerbis enodauit, quos rex ipse in Anglicam linguam uertit. Euocauit ex Mercia Wictrorum episcopum Werefritum, qui iussa regis Dialogorum libros in Anglicum sermonem conuertit. Post hunc regnauit Eduardus, cuius mater Ethelfloda Ethelredi regis Merciorum relicta, experta difficultatem primi partus perpetuo a uiro abstinuit, protestans non conuenire regis filie, ut tanto periculo se committeret. Eduardus regnauit annis 23, et dedit filiam suam Editham Carolo regi Francorum filio Ludouici Balbi. Filias suas instituit primo litteris erudiri, et mox colo et fuso et acu exerceri: filios quoque suos primo litteris fecit imbui, deinde regni gubernacula addiscere.



892.


SIGEBERTUS. Normanni a Senonis Parisius repetunt, et inde per Marronam fluuium repulsi Trecas urbem incendunt, et usque uirdunum et Tullum urbes cuncta depopulantur. Wido Berengarium bis uictum ex prelio fugat. Odo rex Francorum Danos super Axonam fluuium bello uincit.



893.

Arnulphus rex Zuendebaldo duci Marnensium ducatum Bemanorum addens, et Bemanos per hoc sibi infestos fecit, et Zuendebaldo per adiectionem potentie materiam contra se rebellandi dedit. Ad quem debellandum cum non sufficeret, gentem Hungarorum, Deo inimicam, regno immisit, eorumque auxilio Zuendebaldum deuicit, et tributarium fecit.



894.


Sanctus Waldricus, uel Uldaricus in Baioaria nascitur. Normanni iterum a Parisius repulsi, fines Britonum incessunt et primo uictores, postea a Britonibus uincuntur, in duobus preliis duodecim millibus suorum peremptis. Odone rege per consilium Francorum in Aquitania demorante, ipsi Franci puerum Carolum Ludouici Balbi filium, in regnum paternum reuocant, et Remis a Fulcone archiepiscopo in regem inungi faciunt; et oritur longa concertatio inter eum et Odonem. Sunderoldus Maguntie archiepiscopus a Normannis Uuormatie martyrizatur. Stephanus fit papa centesimus duodecimus.



895.

Si hoc anno Stephanus iste quartus huius nominis primum sedit, ergo aut Basilius quatuor  annis sedit; aut si nullus sedit inter Adrianum et Stephanum, sicut quidam libri loquuntur, ergo tot annis uacauit episcopatus; aut Stephanus iste prius sedit, quam scribatur hic, et pluribus annis, secundum magnum Hugonem, sedit statim post Adrianum anno Domini 886. Sedit autem annis 6, diebus 13. Normanni Lotharingiam repetentes, circa Leodium cum Christianis pugnant et uincunt. Arnulphus imperator audita cede suorum in Baioaria contra Normannos properat cum ualido exercitu, quos super fluuium, qui Tilia dicitur, pedestri prelio adorsus, tantam ex eis stragem fecit, ut ex innumerabili multitudine uix superesset, qui ad classem aduersum nuntium ferret. Normannorum residui transuadata Mosa Ribuarium et Arduennam uastando peruagantes,  trans mare recedunt. Hoc tempore claruit Remigius Antissiodorensis, in exponendis Scripturis diuinis et humanis studiosus. Hoc etiam tempore claruit in Burgundia Berno, ex comite abbas Gigniacensis cenobii a se fundati: qui etiam ex dono Aure comitisse construxit Cluniacum cenobium in cellam Gigniacensem.



896.

Imperator Zuendebaldum filium suum ex concubina facit regem Lothariensium. Carolus rex opem Arnulfi imperatoris contra Odonem implorat: ad cuius auxilium Arnulfus exercitum misit, sed parum profuit. Carolus rex Hundeum regem Normannorum de sacro fonte suscepit.

GUILLELMUS. Carolus, gener Eduardi regis Anglie, Rollonem accersiuit, et Christianum fieri fecit,  et Normanniam dedit ei cum filia sua Gislan, que esset uas pacis, ita ut ipse Rollo teneret Normanniam de dono Francorum, sicut de domino suo. Tunc astantibus consulentibus, ut pedem largitoris oscularetur, dedignatus genibus regis aduolui, apprehensum pedem eius ad os suum stans attraxit: quo resupinato, secutus est risus Normanorum, Francis reprehendentibus, excusat Rollo factum, allegans talem prouincie sue morem. Dedit etiam idem Carolus eidem Rollo Cenomanorum comitatum, et Britanniam, que sunt appendices Normannie.

ODO abbas Cluniacensis. Rollone ad fidem conuerso relatum est corpus sancti Martini ab Antissiodoro  Turonum. In cuius reditu quicunque qualicunque incommodo detenti essent, etiam non apportati, etiam non rogantes, etiam non uolentes, sanati sunt. Nam duo paralytici de morbo suo uictum querentes, audientes que fiebant, communicato consilio, aptatis baculis sub ascellas repere, magis quam fugere tentabant, fugientesque in uiti sanati sunt. Quod ipsi postea confessi sunt, non audentes celare. Ingresso autem Martino fines parochie sue tempore brumali, omnia fructeta uestita sunt foliis et floribus, et tam cerei quam lampades accendebantur igne diuinitus misso, et maxime in duabus basilicis in eius nomine consecratis, in Maiore monasterio, et in ecclesia Castrinoui. in qua nunc usque seruatur, et dextra leuaque in omnibus  ecclesiis campane diuinitus pulsabantur, nemine tangente. Factum est hoc anno a transuectione eius, XIII Idibus Decembris, et synodali auctoritate decretum est, ut hoc festum celebrare ageretur ab Adelardo archiepiscopo Turonensi, et a prouincialibus suis Rannone Aurelianensi fratre Adalardi, Mainaldo Cenomanensi, Lupo Andegauensi, et a suffraganeis totius prouincie episcopis. Secundum Sigebertum uidetur, quod duos principes Normannorum baptizati fecerit Carolus iste: Hundeum regem Normannorum, quem ipse nominat, et Rollonem istum, quem nusquam nominat, et qui nunquam rex dictus est.



897.

Arnulfus imperator a Berengario interpellatus ad auxilium sui contra Widonem, Zuendebaldum  filium suum cum exercitu misit in Italiam. Sed Wido uiribus agens, et primores exercitus donis corrumpens, inefficaces redire fecit.



898.

Arnulfus imperator Longobardiam potenter ingressus, Pergamum urbem armis cepit: cuius comitem Ambrosium ante portam urbis laqueo suspendens, ceteris urbibus terrore incusso, ad obsequelam suam omnes adduxit. Odo musicus ex clerico Turonensi monachum profitetur sub Bernone abbate.  Odo rex Francorum moritur, obtestans primates, ut Carolum in regnum susciperent. Carolus regno Francorum toto recepto, regnauit annis 27. Apud Triburias celebrata synodo contra laicos, qui auctoritatem episcopalem imminuere tentabant; plura super statu sancte Ecclesie  decreta sunt.



900.

Formosus Portuensis episcopus fit papa Romanus 114 contra uoluntatem quorumdam Romanorum, qui Sergium diaconum Romane Ecclesie facere papam uoluerant, sed non preualuerant. Hic Formosus cum aliquando in sinistram suspicionem Ioanni pape uenisset, timore eius fugiens, episcopatum Portuensem reliquit: et quia reuocatus a papa redire noluit, anathematizatus est: et tandem ad satisfaciendum pape in Galliam ueniens, usque ad laicalem habitum degradatus est: iurans se non amplius Romam intraturum, nec episcopatum sue urbis repetiturum; confirmans etiam proprie manus scripto, se in laicali communione perseueraturum.  Post a Martino successore Ioannis in episcopatu contra datum sacramentum restitutus, non solum Romam intrauit, sed etiam Romane Ecclesie papatum suscepit. Propter quod cum multo scandalo per multos annos questio et controuersia agitata est in Ecclesia, aliis ordinationem eius et ab eo ordinatorum irritam esse debere preiudicantibus; aliis e contra qualiscunque fuerit Formosus, tamen propter sacerdotalis officii dignitatem, et fidem eorum, qui ordinati ab eo fuerant, omnes consecrationes eius ratas esse debere, saniori consilio iudicantibus: presertim cum ipse Formosus a Martino papa absolutus fuerit a sacramento et periurio. Ab hoc Formoso Arnulfus imperator Romam uenit, sed non admissus Romam Leoninam obsedit, Lepusculo  forte uersus Romam fugiente, et exercitu cum clamore nimio sequente, Romani timentes se de muro proiiciunt, et hostibus per factos aceruos locum ascendendi murum faciunt. Sicque capta Roma, illos, qui papam iniuriauerant, decollari fecit, et a papa in imperatorem Romanorum bene ictus est. GUILLELMUS. Tempore Eduardi regis Anglorum, erat Rome Formosus papa: qui misit epistolas in Angliam, excommunicans Eduardum, et omnes subditos eius; quia per septem annos plenos destituta fuerat omnis regio Geinssorum, id est uestsaxonia, episcopis Tunc congregato concilio constituti sunt singulis prouinciis singuli episcopi, et quod olim duo habuerant, in quinque diuiserunt.

 SIGEBERTUS. Fulco Remorum archiepiscopus permitur a Wingmaro satellite Balduini Flandrensium comitis, pro eo quod abbatiam Sancti uedasti Atrebaris a Carolo in beneficium acceperat, quam Balduinus iam per aliquot annos nullo concedente inuaserat.



901.

Wido rex Arnulfum imperatorem se usquequaque persequentem non ferens, quippe cui nec urbes, nec castra natura munita resistere poterant, dum se fugiendo tutaretur, imperator uxorem eius obsedit: que iam rebus suis diffidens, per unum imperatoris familiarem multa pecunia corruptum ei poculum mortiferum dedit. Quo hausto per triduum excitari non potuit, apertis oculis nichil loqui aut sentire ualuit: que res eum repedare cegit.  Quem recedentem Wido persecutus a Deo percussus obiit.





GUILLELMUS. Hoc anno incepit regnare Edwardus filie Elfredi filius, de quo supra dictum est. Bonefacius fit papa centesimus decimus quintus. Arnulphus imperator longa egritudine dissolutus, uel, ut quidam ferunt afflictus a minutis uermibus, quos pedunculos uocant, adeo in corpore eius scaturientibus, ut a nullo medicorum minui possent, moritur, post quem filius eius Ludouicus regnat annis 10. GUILLELMUS. Hic est Ludouicus ille puer, de quo superior uisio Caroli narrat. Iste Ludouicus, secundum Guillelmum filius fuit illius Caroli, qui dedit Normanniam Rolloni et filiam suam Gillam: secundum Sigebertum filius fuit Arnulfi. Forte non de  naturali filio dicit, sed de adoptato. Stephanus fit papa centesimus decimus sextus, mensibus quatuor. Hic primum a Formoso papa episcopus Anagnie ordinatus, ipsum Formosum persequitur, et omnes ordinationes eius irritas esse debere decreuit, et alia horribilia dictu in eum facit. Legitur enim, quia ipse, non Sergius, corpus Formosi a sepulcro in concilio protractum, et papali ueste exutum, laicali induerit, et abscissis duobus digitis dextre manus, in Tiberim precipitari fecit. Romanus fit papa centesimus decimus septimus. In Italia pro Widone filius eius Lambertus contra Berengarium regnat paruissimo tempore; quo mortuo, Berengarius regno Italie potitur. Theodorus fit  papa centesimus decimus octauus. Hic contra Stephanum papam sentiens, reconciliauit ordinatos a Formoso, quos Stephanus per uim intus Rome et non foris exordinauerat; nee tamen presumpserat eos iterum consecrare. His reconciliatis Theodorus papa libros abrenuntiationis reddidit, et igni cremari precipit. Ioannes fit papa centesimus decimus nonus. Hic etiam ad confirmandam Formosi ordinationem, quam Stephanus deposuerat, synodum 74 episcoporum presentibus Francorum archiepiscopis et rege apud Rauennam statuit, et coram eis cumbusta est synodus, quam Stephanus in damnationem Formosi fecerat. Hungarorum gens barbara, que quibusdam clusis remorata nec ad meridianam plagam, nec ad occidentalem exeundi  antea habuerat facultatem; per Arnulphum ruptis clusis emissa, que Arnulfo uiuente aliquantulum temperauerat rabiem suam, modo eo mortuo per totam Galliam, Germaniam, Italiam, ut tempestas diffunditur. Zuendebaldus rex a Lothariensibus in bello perimitur. In qua conspiratione et bello quicunque uulneratus est, aut mortem non euasit, aut nunquam postea sanari potuit. Francone Leodiensium episcopo mortuo, Stephanus episcopus subrogatur, uir sanctitate et scientia clarus; qui uitam et passionem sancti Lamberti martyris ad Hermendum episcopum urbanius edidit: cantum quoque nocturnum de eodem martyre, et de sancta Trinitate, et de Inuentione protomartyris Stephani, dulci et regulari modulatione composuit. Conradus  pater illius Conradi qui post Ludouicum regnauit perimitur in bello a comite Alberto.  Ludouicus rex conserto cum Hungaris prelio miserabiliter uincitur. Benedictus fit papa centesimus uicesimus. Apud Constantinopolim Leone imperatore mortuo, Constantinus filius eius, et Alexander frater uincfkonis imperat anno uno.



906.

Leo fit papa centesimus uicesimus primus. Hunc post 30 dies ordinationis sue Christophorus presbyter suus capiens, et in carcerem trudens per inuasionem fit papa centesimus uicesimus secundus. Hungari superioris anni uictoria elati regnum Ludouici sub tributo redigunt. Apud Grecos Romanus humilis genere, sed quia leonem ferocem occiderat,  experte fortitudinis habitus, et per hoc a Leone imperatore dux naualis exercitus constitutus, uolens fieri tutor Constantini imperatoris, qui admodum puer erat; tutorem illi a patre deputatum, et omnes principes palatii ad se extra urbem euocatos capit, et palatio eliminat, et seruientes sibi officiis curialibus honorat. Phocas autem qui terrestrem exercitum contra Simonem Bulgarorum regem duxerat, hoc nuntio perterritus fugit a bello, et omnes fugere fecit; sicque animos et uires Bulgaribus addidit Grecos acrius debellandi. Ipse uero Phocas a Romano captus oculis priuatur.



907

Hungari Bulgaros uictos tributarios faciunt. Sergius fit papa centesimus uicesimus tertius. Iste est Sergius propter Formosum a papatu reprobatus,  qui ab eodem Formoso episcopus ex diacono factus, ad Francos tamen se contulit, et eorum auxilio Christophorum inuasorem capiens, et in carcerem trudens, latenter Romam ingressus papatum inuasit, et Romanos minis et terroribus perpulit, ut omnes ordinationes Formosi irritas haberent, et in ultionem sue repulse, quod dictu quoque nefas est, Formosum sepulcro abstractum in sedem pontificatus sacerdotaliter indutum decollari precepit: et insuper tribus digitis dextere manus abscissis, in Tiberim iactari fecit; et omnes quos ille ordinauerat, iniuste exordinauit, et iniustius reordinauit: quem Formosum a piscatoribus inuentum, et in basilica principis apostolorum loculo deportatum quedam sanctorum imagines adorasse, et  uenerabiliter salutasse, palam omnibus uise sunt. Apud Grecos Romanus Pater Basileos factus, ut securius ageret, matrem Constantini imperatoris uxorem duxit, suam uero filiam ipsi Constantino despondit.



908.

Romanus impetrato a principibus, ut etiam indumenta imperialia et diadema imperii acciperet, non iam tutor imperatoris, sed super imperatorem imperator esse uidebatur: qui etiam Christophorum filium suum imperio ascitum Constantino imperatori in procedendo preferebat.  Sed Christophorus non multo post obiit. Hungaris Italiam deuastantibus, rex Berengarins eos bello aggressus miserabiliter uincitur. Romanus Grecorum imperator Bulgares Grecos fortiter debellantes facto  federe mitigauit.



910.

Saraceni ex Africa a rege suo missi in Italiam, ut Apuliam et Calabriam contra Romanum imperatorem rebellantes sub ditione illius redigerent pugnando, Apulis et Calabris fortiter debellatis Romam uersus gyrantes, Galerium montem occupant, ibique munitione sibi facta multas urbes Italie debellauerunt. Regino abbas Prumiensis Chronicam suam a Natiuitate Domini inchoatam usque ad hunc annum perduxit. Adelbertus quidam ex primoribus Austrasiorum per septennium Ludouico regi rebellis, dolo Hatonis episcopi Maguntini ad regem deductus decollatur.



911.

Hungari Germaniam uastant, Ludouicum  filium Bosonis ex filia Ludouici imperatoris, ab Italiensibus a Burgundia inuitatum ad regnum, Berengarius excipiens bello, iurare illum compulit, ut si redire permitteretur, nunquam ultra in Italiam ueniret.  Ludouicus rex Germanie moritur, qui propter insolentiam tyrannorum in Italia, et multam malorum ingruentiam, imperia et benedictionem non meruit; post quem regnauit Conradus , annis 7, qui et ipse Conradus caruit imperiali benedictione. Berno abbas moriturus Odonem olim musicum Conradi constituit abbatem Cluniacensis cenobii, ea conditione, ut Ecclesia Cluniacensis solueret annuatim Ecclesie Gigniacensi censum duodecim denariorum.  Ludouicus  Bosonis filius ab Italiensibus ad regnandum reinuitatus, tam cito oblitus iuramenti sui, in Italiam contra Berengarium uadit: et eo expulso, regnum Italie usurpat.  Contra Conradum regem potentiores regni principes rebellionem meditati, Arnaudus scilicet de Baioaria, Bucardus de Sueuia, Euerardus de Francia, Gislebertus de Lotharingia, et horum omnium precellentior Henricus dux de Saxonia et Turingia, tam sapientia quam fortitudine regis ad eius gratiam reducuntur. Solus Arnaudus Hungaros cum uxore et filiis fugiens, usque ad mortem regis ibi mansit.



915.

Ludouicus uero recaptus a Berengario a custodibus auro corruptis in urbem immisso, oculis priuatur. Hungari Berengario confederati Alemaniam  uastant, et a Baioariis et Alemanis grauiter ceduntur. Carolus rex Francorum regnum Lotharingie recipit.



916.

Hic est Carolus gener Edwardi regis Anglorum, qui Normanniam Rolloni dedit, et filiam aliam Gislam. Sarraceni a Fraxineto et Galtero monte exeuntes, Calabriam, Apuliam et Beneuentum, Romanorum quoque urbes ita occupant, ut unam mediam Romani, mediam Sarraceni tenerent, et grauissime Italiam premebant. Anastasius papa centesimus uicesimus quartus sedet. Post quem Lando centesimus uicesimus quintus.

Hungari Alemaniam totam deuastantes, usque Fuldam peruenerunt.



918.


Romanus imperator Grecorum filios suos Stephanum et Constantinum pro domino suo Constantino imperatore imperare constituit: ipso Constantino imperatore opere manuum suarum, picturam scilicet pulchre exercendo, uictum sibi querente. Hattonem Maguntinum episcopum, cuius dolo olim Adelbertus perierat, rex Conradus sollicitat etiam contra Henricum Saxonum ducem, propter potentiam ipsius sibi suspectam. Ad quod cum iam torquem auream episcopus fabricasset, que collo ducis secum conuiuantis iniiceretur, dolo prodito frustratus est: et post triduum morbo et angore, uel, ut alii dicunt, fulminis ictu interiit. Complices etiam concilii a duce patria eliminati sunt. Misso autem exercitu a rege contra Henricum, tanta  cede Saxones in eos debacchati sunt: ut a mimis declamaretur, ubinam esset infernus ille, qui tantam cesorum multitudinem capere posset. Hungari per Alemaniam in Alsatiam, et usque ad Lotharingiam perueniunt.



919.

Conradus rex moriens, coram principibus regni regem designat Henricum filium Ottonis Saxonum ducis, qui regnauit annos 18. Ioannes episcopus Rauennatis fit papa centesimus uicesimus sextus.  Henricus rex contra Arnauldum ab Hungaris regressum cum exercitu in Baioariam profectus, eum uirtute et sapientia sua ad gratiam suam inflexit; addens ei ordinationem episcoporum  Baioarie. Burcardum etiam ducem Alemanie bello territum ad se inflexit. Robertus dux frater Odonis regis, appetens regnum Francorum contra Carolum, inquietabat Franciam; eiusque instinctu omnes pene primores Francie aduersabantur Carolo.  Stephano Leodiensium episcopo defuncto, Ricarius uir catholicus a Carolo per auctoritatem pape Rome ordinatur episcopus, repudiato Hilduino, qui, pecunia data duci Gisleberto, ambiebat episcopatum. Hoc tempore clarebat inter nobiles Lotharingie S. Wibertus, qui Gemmelacense cenobium fundauit; qui diuitiis, nobilitate ac potentia clarus, cingulum mundane militie deponens, monachus factus est. Ziptandus dux Bohemie ad fidem Christi conuersus, iuste et religiose  in Bohemia principatur: et post eum Watislaus filius eius iustitia et sanctitate preclarus, cui frater suus Boleslaus nimis aduersabatur.  Hungaris Franciam, Alsatiam, Alemaniam, Saxoniamque depopulantibus, Henricus rex iuxta urbem Meresburch congressus, uouens Deo pro adipiscenda uictoria se heresin Simoniacam de regno suo eradicaturum, eos pene usque ad internecionem deleuit. Idem rex Henricus quoscunque fures, aut latrones, aut sicarios manu fortes, et bellis aptos uidebat, indulta eis uenia, agros et arma dabat, et legionem ex eis faciens, ad debellandos barbaros exponebat, adiiciens omnino, ut ciuibus tantummodo parcerent. Carolus rex Francorum cum auxilio Lothariensium iuxta urbem Suessionem  pugnans contra Robertum fratrem Odonis regis, qui contra se regnum Francorum inuadebat, cum multis peremit, et se et Franciam Henrico regi submittit, eique in pignus perpetui federis et amoris mittit manum pretiosi martyris Dionysii Parisiensis auro gemmisque inclusam.



923.

Reges Henricus et Carolus apud Bunnam confederantur, et Carolus reddit Henrico regi regnum Lotharingie, episcopis et comitibus utrinque iurando rem confirmantibus. Africani qui per munitionem Galeriani montis totam Italiam laniabant, per auxilium Romani Grecorum imperatoris, consertam cum eis pugna, ita attriti sunt, ut ne unus quidem superfuerit, qui non aut trucidaretur  aut caperetur; multis testantibus, apostolos Petrum et Paulum in illo uisos in auxilium Christianorum.



924.

Henricus rex pacem cum Hungaris in nouem annos firmat. Carolus rex Francorum a comite Heriberto capitur, Partone truditur in custodiam ob necem Roberti ducis ab eo perempti. Rodulphus rex Burgondionum ab Italiensibus ad regnandum inuitatus contra Berengarium, conserta cum Berengario pugna, eoque uicto et expulso, regnum Italie tribus annis tenuit. Guillelmus hoc anno post Edwardum qui regnauit annis 23, regnauit filius eius Ethelfinnus  annis 16. Hic, ut ferunt, ex  concubina natus est. uix in tota Anglia fuit ullum uetustum monasterium, quod non uel edificiis, uel ornamentis, uel libris, uel prediis decorauerit; recentia monasteria faciebat quasi ex professo, uetusta quasi aliud agens, artifici benignitate insigniebat. Sitrico regi Nortannimbrote dedit in uxorem uram ex suis sororibus; quo post annum mortuo prouinciam illam sibi subegit. Widnalium regem Walnensium, et . . . . . a suis regnis expulit; quos tamen postea miseratione commotus in antiquum sub se regnare permisit. Postremum illi fuit cum Adelano filio Sitrici, qui timens regem sibi occurrentem cum exercitu, mimum se simulauit, et assumpta in manu cithara ad tentorium regis Ethelstimi uenit, cantitans pro foribus, unde  facile admissus est, cantandoque inter psallendum omnia oculis scrutabatur. Post conuiuium abire iussus, pretium cantus accepit, quod asportare dedignans sub se in terra defodit. Notatum est hoc a quodam, qui olim illi militauerat, et confestim Ethelstano dictum: qui hominem incusans, quod hostem pre oculis positum non prodidisset: hoc responsum accepit: »Idem sacramentum quod tibi nuper, o rex, feci, quondam Adalano feceram. Sed amoue hinc tentorium, usque dum partes relicte ueniant mane, ut inimicum petulanter exsultantem modesta cunctatione frangas.« Adalanus ergo nocte adueniens, episcopum quemdam qui uespere ad exercitum uenerat cum omni familia occidit, ultraque progrediens regem imparatum  offendit; qui hostes nichil tale ausuros putauerat. Rex ergo stratis excussus, cum suos ad bellum acueret, gladius eius fortuitu e uagina excidit: inclamatoque Deo et sancto Adelmo, qui erat eius ex antiqua stirpe consanguineus, reducta ad uaginam manu inuenit ensem, qui hodieque pro miraculo seruatur in thesauro regum, et est una parte sectilis, nec unquam auri uel argenti receptibilis. Hoc Dei dono fretus tota die usque ad uesperam indefessus fugauit Adalanum cum exercitu. Cecidit ibi rex Scotorum Constantinus perfide animositatis et uiuacis senecte homo, aliique reges 5, et comites 12, et omnis pene turba Barbarorum. Pauci qui remanserant, pro fide Christi suscipienda conseruati  sunt. Norwalensium, id est Aquilonalium Britonum reguli uectigalis nomine annuatim ei soluebant auri libras 20, argenti 300, boues 25, et quot liberet canes uenaticos, et aues uenaticas. Urbem Excestram Orthonuualensibus abstulit, quam turribus et muro muniuit ex quadratis lapidibus, Aroldus rex quidam Nauricorum misit ei nauem aurea rostra habentem, et uelum purpureum, densa testudine inauratorum clypeorum intrinsecus coagitatam. Hunc Etelstanum, patre defuncto, uoluerunt emuli in urbe uuintonia secare, quorum princeps erat Helfredus quidam, qui deprehensus missus est Romam, ut ibi se coram apostolico Ioanne iure iurando defenderet qui cum iurasset ante altare Sancti Petri, cecidit, et manibus famulorum  ad Anglorum scholam portatus, tertia nocte mortuus est. Misit ad eumdem Ethelstanum Rabaudus prepositus Samsonis archiepiscopi ossa sancti Senatoris, et sancti Paterni, et sancti Stabilionis, qui fuit magister eiusdem sancti Paterni, et uno die, ac eadem hora cum eodem Paterno migrauit ad Christum. Isti sancti tunc de Britannia minori, et de Normannia translati ad tutiora loca fuerant. Sed et alie tunc multe reliquie Normannis Gallias infestantibus similiter translate, facile uenum patebant. Hic Etelstanus de concubina dicitur fuisse natus hoc modo. Erat in quadam uilla opilionis filia pulcherrima: hec per nocturnam uisionem uidit lunam de suo uentre splendere, et totam Angliam suo lumine illustrare. Quod cum illa sodalibus  retulisset, et ille hoc idem uillice, que filios regis nutriebat, enarrassent; illa eam assumpsit, et loco filie habuit. Quam postea in domo eius adamauit Edwardus regis Elfredi filius, ex qua genuit Ethelstanum. Ad hunc Ethelstanum misit Henricus Conradi filius rex Teutonicorum, et imperator Romanorum, sororem eius Othoni filio expostulans. Alteram eius sororem habuit Ludouicus Aquitanorum princeps, de genere Caroli Magni superstes.  Rex Henricus urbem Sclauorum Brennaburch capit, et uictis Sclauis tributum imponit. Post hec agrarios milites recensens, edixit, ut octo eorum in agris, nonus in urbe moraretur: quatenus octo in agris et sibi et nono laborarent; nonus uero in urbe tertiam partem omnium frugum  illorum reseruaret in edibus a se ad hoc exstructis, ut in bello nichil alicui eorum deesset; urbesque rebus et uiris plene essent. Berengarius rex ab Italiensibus impie perimitur. Hungari Salardo duce Italiam peruagantes, Papiam obsident, et incendunt.  Carolus rex Francorum sub custodia Herberti exsul et martyr moritur: post quem Rodulphus rex Burgundionum regnat in Francia annis 2. Simeon Bulgar ex philosopho monachus, ex monacho miles, dominatur Bulgaribus, et Grecos grauiter atterit, sed Romanus imperator Grecorum eius insaniam, facto federe, mitigat.  Post mortem Caroli regis, nolentibus Lotharingis Henrico subesse, quidam Lotharingus, nomine Christianus, simulata infirmitate, Gislebertum  ducem ad se dolo euocatum cepit, regique misit; ut per eum Lotharingiam sibi subigeret. At rex, inspecta industria et potentia Gisleberti, filiam suam Terbergam ei despondit, et cum iterum Lotharingie prefecit. Ludouicus filius Caroli regis insidiantes sibi fugiens, per mare transiit in Angliam, mater enim eius filia fuerat regis Anglorum. Rodulphus rex ab Italis repudiatur, et Hugo comes Arelatensium in regnum Italie subrogatur.  Hugo rex Italie quosdam Italos sibi suspectos, consilio et uirtute Samsonis comitis circumuentos, sibi substrauit. Ratherius Lobiensis monachus, uir nimie simplicitatis, sed experientia liberalium artium nominatus, cum Hilduino, qui olim episcopatum  Leodiensem ambierat, in Italiam ad Hugonem regem profectus, ab eodem Hugone ueronensis episcopus constituitur, Hilduino Mediolani ordinato. Rex Henricus Ranna urbem Dalmatie capit, et Dalmatie tributum imponit. Ludouicus in Franciam reuersus, licet erumnose, tamen in regno restitutus, regnat annis 27.  Lanceam mirandi operis, et clauis Iesu Christi sanctificatam, que dicitur Magni Constantini fuisse, donatam Rodulpho regi Burgundionum et Italie a Samsone comite, rex Henricus precibus, minis et muneribus, addita etiam parte prouincie Sueuorum, a Rodulpho comite extorquet: et hanc ad insigne et tutamen imperii posteris reliquit.



930.


Ioannes papa a militibus Widonis marchionis captus, et in custodiam trusus, ceruicali super os eius posito pessime strangulatus est: post quem alter Ioannes fit papa centesimus uicesimus septimus, frater Alberici Romani expulso Hugone regentis. Alibi legitur hoc in loco Leo. Hic sextus huius nominis sedit papa centesimus uicesimus septimus mensibus 7. uenceslaus princeps Bohemie a rege Henrico in Praga urbe obsessus, se et urbem regi dedidit, et impositam Bohemie mulctam tributi soluit.



931.

Henricus rex reges Normannorum et Abrandarum Christianos facit. Redocrii usque ad ducenta millia hominum conspirantes contra Henricum regem rebellant, et regnum eius grauiter infestant,  et uicinas gentes ad rebellandum animant, sed a ducibus regis Bernardo et Thietmaro graui bello uicti omnes pene moriuntur, aut fugientes in mare uicinum demerguntur: et hoc facto uicine gentes rebellione deterrentur.



932.

Arnauldus dux Baioariorum in Italiam contra Hugonem regem ueniens a ueronensibus suscipitur, et cum Hugone confligens uincitur. Raherius episcopus ab Hugone episcopatu pulsus, quia Baioariis fauerat, Papie exsiliatur: ubi et librum de suis erumnis luculenter edidit. Scripsit et alia multa legentibus utilia.



933.

Beneuentani contra Grecos bellum agentes, quotquot Grecorum capiebant ennuchisabant. Stephanus septimus fit papa centesimus uicesimus octauus,  annis duobus, et mense uno.



934.

Hungari tributum a Saxonibus repetentes, ab exercitu Henrici regis aut occiduntur, aut capiuntur, usque ad internecionem. Tributum quod repetebatur, Deo pro gratiarum actione in ecclesiis et pauperibus distribuitur. Otho filius Henrici regis uxorem ducit filiam Eadmundi regis Anglorum. Hec est illa soror Ethelstani regis de qua superius locutus est Guillelmus: non Eadmundi, sed Edwardi regis filia: sed Sigebertus alia nomina ponit regum Anglie quam Guillelmus aliquando. Ioannes undecimus fit papa centesimus uicesimus nonus, annis 4, mensibus 10, cuius anno 1 legitur regnasse Berengarius III, annis 8.



935.

Rex Henricus Danos, qui per piraticam Frisones  incursabant, uincit, et tributarios facit, et Chuppam regem eorum baptizari facit. In urbe Genuensi fons sanguinis largiter fluxit, portendens fortassis ipsius urbis imminentem ruinam: que eodem anno ab Africanis cum classe illuc uenientibus capta, cunctis ciuibus, exceptis paruulis et mulieribus, captis aut occisis, etiam thesauris suis est uacuata.



936.

Rodulphus rex Burgundie moritur. Leo uII, fit papa centesimus tricesimus, annis 3, mensibus 6, diebus 10. Hinc apparet Sigebertum non bene adnotasse annos papatum; cum Ioannes ille, qui proximus sedit ante hunc Leonem, sederit annis 4, mens. 10, secundum magistrum Hugonem, et secundum Sigebertum non nisi anno uno. Ille  tamen Sigebertus in chronicis suis nunquam ponit certos eorum annos, sed tantam dicit eos sedisse tunc, et non tot annis uel tot. Ego autem numeros eorum de chronicis magistri Hugonis ubique pono. Inger rex Russorum sciens exercitus Grecorum ductos esse contra Sarracenos, et ad insularum custodias dispersos, ad expugnandam Constantinopolim cum mille nauibus et eo amplius uenit, adeo de uictoria iam securus, ut Grecos occidi, non capi iuberet; quibus imperator Romanus cum paucis uiriliter occurrens, Greco igne circumcirca iniecto, pene omnes cum nauibus paucis exussit, paucis euadentibus, omnes captiuos decollari iussit.



937.

Sol sereno celo obscuratus est, per fenestras uero domorum radios sanguineos emittebat.  Hominis cuiusdam sinistra manus ferro amputata, post annum pene ad integrum ei dormienti restituta est; cui pro signo miraculi quasi sanguinea linea loco coniunctionis relicta est. Henricus rex moritur, qui licet in uincendis inimicis gloriosus fuerit, quia tamen pacificus erat, nullam operam dedit, ut effugatis ab Italia tyrannis, qui quasi conductiui mercenarii alter alteri succedentes imperium dilaniabant, benedictionem imperialem susciperet. Guillelmus tamen, ut supra dictum est, dicit eum imperatorem Romanorum fuisse; sed fallitur. Post quem Otho filius eius ex Mathilde filia Theodorici ducis Saxonum imperauit annis 36. Mons uero ubi rex Henricus sepultus est, postea flammas multis in locis euomebat. Obiit  Odo primus abbas Cluniacensis, cui successit Ademarus.



938.

Primus contra Othonem rebellauit Euerardus comes Palatini, et cum eo Gillebertus dux Lotharingie: qui Gerbergam sororem ipsius imperatoris uxorem habebat. Hungari per Austrasiam et Alemaniam, multis ciuitatibus igne et gladio consumptis, Wormatie Rheno transito usque ad Oceanum Gallias uastant, et per Italiam redeunt. Princeps Bohemie uanceslaus uir sanctus a fratre suo Boislao occiditur, ambitione percipiendi principatus seducto. In cuius ultionem rex Otho bellum et indixit, et longa inter eos concertatio per annos quatuordecim protracta est.



939.

Euerardus et Gislebertus Henricum fratrem  Othonis obsessum capiunt, eumque fallacia sua ab imperatoris fidelitate seiunctum factioni sue coniungunt; suggerentes ei regnum magis competere nato in patris regno, quam Othoni ante regnum nato. Stephanus uIII fit papa centesimus tricesimus primus et sedit annis 3, mensibus 4, diebus 15. Hungari a Saxonibus grauiter ceduntur. Otho a Baioariis sibi resistentibus interim rediens Euerardum exsiliat: iterum Baioarios aggressus omnes sibi subdidit, preter unum filium Arnaudi. Idem Otho construit urbem Machathaburch, que et Parthenopolis dicta est, id est uirginum ciuitas. Heresis anthropomorphitarum Italiam uexat; contra quam Ratherius ueronensis episcopus et uerbis et scriptis reclamat.



940.


Otho in Lotharingiam usque ad Capremontem uenit: Berengarius iunior Berengarii senioris ex filia nepos, timens regem Hugonem se persequentem, pro eo quod contra eum regnum Italie affectaret, ad Hermannum Sueuorum ducem, et per eum ad Othonem regem fugit. Rex Otho Boislaum bello superat, at Boislaus pro uictoria securos circumueniens, principem militie regis cum multis trucidat; rex uero Bohemiam deuastat. GUILLELMUS. Hoc anno regnauit Edmundus Adelstani frater annorum octodecim; annis sex et dimidio regnauit. Hic Glastoniensem Ecclesiam magnis prediis et honoribus ditauit, et confirmauit donationem suam per priuilegium litteris aureis scriptum in libro Euangeliorum eleganter composito, quem eidem  ecclesie dedit. Hic Edmundus latronem quemdam nomine Leo eliminauerat, qui post 6 annos regressus, die Sancti Augustini Cantuariensis archiepiscopi inopinus apud Prouchelecie inter conuiuas regis assedit; quia scilicet tunc solebant Angli festiue conuiuari, ob memoriam predicationis sancti Augustini. Hic latro tunc forte iuxta ducem recumbebat. Quem rex ipse partibus de cena dedignatus fuerat, qui cum a rege solo recognitus fuisset, ceteris in uina spumantibus rex ira accensus predoni in capillos inuolat, et ad terram elidit; qui latenter sicam de uagina eductam in pectus regis infixit, qui mox examinatus est. Latro uero concurrentibus satellitibus membratim discerptus  est, nonnullos prius saucians. Preuiderat hunc regis finem beatus Dunstanus tunc Glastoniensis abbas, demonis ante se saltantis gesticulationibus, et plausibus edoctus scurrilibus. Qui mox conscendens, et ad curiam properans, in medio itinere rei geste nuntium accepit. Sepultus est in Glastoniensi ecclesia, data in inferias uilla in qua occubuit.



941.

Ludouicus rex Francorum Lotharingiam inuadens, usque ad Alsatiam uenit ductu Euerardi et Gisleberti. Rex Hugo misso sibi Greco igne ab imperatore Grecorum Fraxinetum oppugnat, et nauibus Sarracenorum exustis illud expugnat, et eos inde fugat. Tagmarus frater Othonis regis ab eo ad hostes ipsius transit, et inter cetera mala  Herhesburch castrum capit, ibique a rege conclusus reus intra ecclesiam confessus interiit.

Marinus fit papa centesimus tricesimus secundus et sedit annis 3, mens 6, diebus 14, qui tamen anno sequenti, non isto, a magistro Hugone ponitur. Ad hunc sanctus Waldericus Romam ueniens, ab eo cognouit se futurum episcopum Auguste uindelicorum, quod post annos 15 factum est. Ex hoc coniicitur Marinum papam prophetie spiritum habuisse. SIGEBERTUS. Gislebertus et Euerardus cum Henrico fratre imperatoris iuxta Rhenum contra Othonem bellum parantes, milites Othonis offendunt. Et multi cum paucis congressione facta, Othone interim in alio Rheni littore ante clauos Domini lancee infixos in oratione prostrato, uicti  terga dederunt, Henrico in brachio insanabiliter uulnerato. Orta dissensione inter principes de uarietate legis, utrum deberent, auis superstitibus filii filiorum post patres defunctos hereditare, an exhereditatis fratruelibus, deberet hereditas ad patruos redire ex regis Othonis omniumque principum sententia, cognitio ueritatis gladiatorio iudicio commissa est, cessitque uictoria iis, qui censebant fratrum filios debere cum patribus hereditare.

Rex Otho obsedit Brissagam oppidum Alsatie, quod Ludouicus rex per milites Gisleberti et Euerardi tenebat: in qua obsidione suasu Frederici Maguntini episcopi, qui iam animo ab Othone defecerat, multi ab eodem Othone defecerunt, eaque re, aliis territis solus rex interritus mansit. Interim  fideles regis, Udo scilicet et Conradus frater Hermanni Sueuorum ducis, Euerardum et Gislebertum predando regno secure intentos iuxta Rhenum inopinate aggressi acerrime debellant; Euerardo gladiis perempto, Gisleberto autem Rheni undis submerso. Ceterorum uix aliquis fuit, qui non aut trucidaretur, aut caperetur. Hoc nuntio infideles regis corde franguntur, et Ludouicus ab Alsatia discedit, et rex et fideles eius cum ipso gratulantur. Ludouicus rex uxorem ducit Gerbergam que uxor fuerat Gisleberti, sororque erat Othonis regis. Filiam uero Gisleberti neptem suam dedit Otho Bertollo duci Baioarie et ducatus eius Othoni datur. Ademarus Cluniacensis abbas substituit sibi abbatem Maiolum. GUILLELMUS. Hoc anno Guillelmus  Rollonis filius dux Normannie, dolo in Francia occisus est ab Alsone, cognomento Curto. Clauis ad eius cingulum inuenta est fere familiaris scrinii, in quo inuenta sunt indumenta monachilia, que semper inter bella meditabatur se gestaturum apud Gimegium; quem locum a tempore Hastingi desertum ipse fruticosis sentibus purgauerat, et ad hunc statum qui modo est euexerat. Huius filius fuit Richardus.



944.

SIGEBERTUS. Otho dux Lothariensium obit, cui succedit Conradus gener regis Othonis. Stephanus et Constantinus imperatores filii Romani imperatoris, egre ferentes iusta se patris sui seueritate a iuuenili leuitate cerceri, dispositis in palatio insidiis,  ignorante altero Constantino Leonis imperatoris filio, patrem de palatii solio deponunt, et tonso ei, ut moris est, capite, ad uicinam insulam, in qua cenobite preliabantur, transmittunt. Sol horribilem eclipsim passus est feria sexta, hora diei 3, quo die in Hispania Abdaram rex Sarracenorum a Radamiro Christianissimo rege Gallicie in bello superatus est. In Italia cometa mire magnitudinis apparuit, portendens famem que secuta est.



945.

Rex Otho corpus Innocentii martyris in urbe Magataburch transfert; qui totam Lotharingiam sibi subiugauit, resistente sibi solo Metensium episcopo Adeberone. Stephanus et Constantinus uidentes post patris sui depulsionem Constantinum  filium Leonis imperatoris ab omnibus sibi preferri, et se iam uix in secundis haberi, cum deliberarent hoc quod de patre fecerant etiam de Constantino facere, publicato eorum consilio per Diabolinum incentorem huius consilii, cum ad conuiuium ex condicto consedissent et de prioratu sedendi inter se consulto decertarent, dato signo a uiris Constantini ambo fratres solio deturbantur, et tonsis capitibus ad idem monasterium ad quod patrem transmiserant, et ipsi transmittuntur: et ita euacuato palatio ab imperatoribus abusiuis, ipse Constantinus et Romanus filius eius ex filia Romani imperatoris imperant annis 19. Rex Otho Burgundiam sibi subiugat: barbaros occasione intestini belli undique irruentes Gero comes fortiter ac frequenter  debellat. Regi Francorum Ludouico Hugo comes Parisiensis nimis aduersatur, qui filius fuit Roberti tyranni in bello Suessionico a Carolo rege perempti.



946.

Agapitus secundus fit papa centesimus tricesimus tertius qui sedit annis 10, mens. 6, diebus 10. Henricus frater imperatoris in urbe Metelburch a fratre obsessus, proiectis armis ad pedes eius procidens, et misericordiam implorans, in custodiam includitur. Fredericus archiepiscopus Maguntie a ciuibus excluditur. Rex Otho contra se rebellare molientes multos cepit, et multos occidit. Mortuo Bertaldo duce, rex Otho fratri suo Henrico dat ducatum Baioarie, et sic eum reprimit a rebellione.  GUILLELMUS. Hoc anno regnauit Edredus III ex filiis Edwardi annis 9, et dimidio. Dunstanus, nuntio huius egrotantis audito, cum illuc equum acceleraret, uocem desuper sonantem audiuit, modo rex Edredus obdormiuit in Domino. Sepultus est uintonie in episcopatu.



947.

Berengarium a Sueuia in Italiam reuersum uidens rex Hugo ab Italiensibus, se deserto recipi, Lotharium filium suum, ut saltem Berengario conregnet, Italiensium fidei commendat; ipse Arelatem unde uenerat repetit, qui Hugo post annum mortuus est, quo mortuo Lotharius filius eius in Italia solo nomine regnat annis 2.



948.

Berengarius actu et potestate rex, et cunctis acceptus, per Italiam tyrannizat. Dux Baioarie  Henricus Aquileiam in Italia capit, Rundatos bis superat, Ticinium transit, et cum multis manubiis redit. Ludouicus rex Francorum a suis ducibus circumuentus a Normannis capitur, et consilio Hugonis Laudunum missus publice custodie traditur. Carlomannus uero maior filius eius a Normannis abductus Rothomagi moritur.



949.

Taxis rex Hungarorum in Italiam ueniens, 10 modios nummorum a Berengario, ut rediret, accepit. Rex Otho cum 32 legionibus Franciam ad liberandum Ludouicum aggreditur. Ludouicus eius metu a custodia relaxatur. Rex Otho Laudunum capit, Hugonem intra Parisius concludit, Remis capit, Hugonis nepote, qui episcopatum Remensem usurpauerat expulso, legitimum episcopum restituit.  Usque Rothomagium potenter accedit: et castellis ac urbibus quas ceperat Ludouico redditis, in Saxoniam redit. Rex Otho in Bohemiam contra Boislaum proficiscitur.



950.

Boislaus regi reconciliatur, eique tandem fideliter subiicitur: et pacto pacis secundum nutum regis facto manus ei dedit. Rege Othone secundam expeditionem in Franciam parante, Hugo uirtutem eius non ferens ei iuxta fluuium Carum occurrit; et, pacto pacis secundum nutum regis facto, manus ei dedit.



951.

Maguntia ab Othone rege obsessa est. Fredericus archiepiscopus captus, et in custodiam trusus, non multo post per indulgentiam regis relaxatus. Rex Otho filium suum Lidulfum ex filia regis  Anglorum testamento post se regem designat.



952.

Lidulphus filius Othonis regis, instinctu Conradi ducis cum eo rebellat contra patrem: Rhemesburch capit, et multas alias urbes, et principes a patre ad se auertit; rex illum intra Maguntiam conclusum obsedit.



953.

Bellum fuit super Mosam inter Conradum et Rhaginerium comitem Aginensium. Mortuo Wichfrido Coloniensium archiepiscopo, successit ei Bruno frater Othonis regis, cuius uitam Rogerus scripsit. Huius Brunonis studio translata sunt a Roma Coloniam corpora sanctorum Eligii, Patrocli, Priuati, Gregorii, cum baculo sancti Petri.



954.

Rex Otho uxorem secundam ducit, relictam  Ludouici Italorum regis, et per eam Papiam accipit. Rherius bis episcopatu ueronensi depulsus ordinatur Leodiensium episcopus, post Fatabertum, agente Brunone archiepiscopo.



955.

Lidulpho ad gratiam sui patris reducto, Conradus dux Dei et regis transfuga, ad Hungaros se transferens, eos in Lotharingiam usque ad Carbonarium syluam perduxit, et uirtute Dei apud Lobias contra eos ostensa, ultra prodire prohibiti inanes redierunt. Berengarius rex Italie in Germania ad regem Othonem uenit, eique suis suique filii manibus datis se illi committit. Ludouico Francorum rege mortuo, Lotharius filius ex Gerberga sorore Othonis regnauit annis 31. GUILLELMUS. Hoc anno regnare incepit Eduius filius Edmundi  superioris regis; adolescens petulans et libidinosus, qui cognatam suam duxit uxorem. Ipso quoque die quo in regem sacratus fuerat, in frequentissimo concessu procerum de rebus seriis agentium, e medio quasi ludibundus prorupit in triclinium, et in complexum ganee deuolutus. Dunstanus autem lasciuientem iuuenem uiolenter e cubiculo abstraxit, et pellicem repudiare coactum perpetuum sibi inimicum fecit. Mox enim miserrimis satellitibus subnixus omnes monachos in tota Anglia prius facultatum auxilio destitutos, mox exsilio deportatos calamitatibus indignis affecit. Ipsum Dunstanum in Flandriam expulit. Malmesberiense cenobium iam plusquam ducentis septuaginta annis inhabitatum a monachis, stabulum clericorum  fecit. Tunc corpus beati Adelmi tot annis abditum a clericis de terra leuatum, et in scrinio locatum est: cui dedit rex predium amplissimum; in cetera uero cenobia nimis inhumanus fuit, tum propter etatis lubricum, tum propter pellicis consilium. Regnauit annis 4. SIGEBERTUS. A Baioariis contra Sclauos prospere pugnatur. Ioannes XII fit papa centesimus trigesimus quartus et sedit annis 7.



956

In Italia lapis mire magnitudinis tonitru et tempestate turbulenta de celo iactus ingens miraculum uidentibus prebuit; templa plerisque in locis ualida tempestate concussa sunt; utriusque ordinis sacerdotes ictu fulminis interierunt, et plura horrenda dictu portenta monstrata sunt. Frederico  Maguntino episcopo mortuo successit Guillelmus regis Othonis filius. Rherio ab episcopatu Leodiensium eiecto substituitur Baldricus adnitente auunculo suo Raginerio comite Montensi. Lidulfus Othonis regis filius in Italia moritur.



957.

Hungaris interim regnum Othonis ductu Conradi ducis depopulantibus, Otho eos bello excepit. Conrado ab Hungaris ad eum penitendo refugiente, et orante Deum, ut pro pena perfidie sue ab Hungaris perimeretur: quo bello Hungari in tantum sunt uicti et attenuati, ut ultra iam nec mutire ausi fuerint; aut nullus, aut rarus eorum euasit. Conradus tamen secundum uotum suum ibi occubuit: tres reguli Hungarorum in bello capti, suspendio  perierunt. Bruno archiepiscopus ducatum Lothariensium post Conradum adeptus, cenobium S. Pantaleonis Colonie construxit. Henricus dux Baioarie frater regis Othonis moritur: cui successit Henricus filius eius.



958.

Bruno archiepiscopus plures Normannorum cum principibus eorum baptizari fecit. uiemannus a facie regis Othonis trans Albiam fugiens, Sclauos in regnum eius conduxit: quos rex fortiter debellauit, occiso regulo eorum cum multis, et septingentis captiuis capite cesis.



359.

Obiit sanctus Gerardus fundator Broniensis cenobii, Bruno archiepiscopus et archidux Lotharingie secundas partes in regno fratris sui potenter et industrie agens, Raginerium comitem Montensem,  qui Longicollus cognominabatur, apud ualentinianas euocatum cepit, et irreuocabili exsilio damnauit, pro eo quod regnum bellis inquietabat, uel quod uerius fuisse dicitur, pro eo quod, mortue Gisleberto duce consanguineo suo, ea que Gislebertus uxori sue Gerberge sorori imperatoris in dotem contulerat, uiolenter ei auferre presumebat. Bonis Raginerii confiscatis, filii eius Raginerus et Lambertus ad Lotharium regem Francorum confugerunt. Prodigiosa res multos terret, et a uitiis cercet, notis crucis in ueste plurimorum apparentibus; quorumdam autem uestibus quasi lepra sordentibus Guillelmus. Hoc anno regnare incepit Edgarus, filius Eadmundi, frater Edwii, iuuenculus annorum 16. Quo nascente, Dunstanus audisse fertur  uocem Anglicam dicentem: Pax Anglie, quandiu puer ille regnauerit et Dunstanus noster uixerit sedecim annis regnauit; nullum fere annum regnauit, quo non nouum monasterium fundauerit. Regem Scotorum Kynadium Romptorum Malcholinum archipiratam Malcesium; omnesque reges ualnensium numero 5 ad curiam coactos perpetuo sacramento sibi obligauit: quos apud urbem Legionem sibi occurrentes in pompam triumphi per fluuium deduxit una naui impositos: in cuius prora sedebat ipse, et illi remigabant. Fama eius exciti uenerunt eum uidere Saxones et Flandrenses et Dani: a quibus didicerunt tunc temporis Angli inconditam animi ferocitatem a Saxonibus, a Flandrensibus eneruem corporum mollitiem, a Danis  potationem. Florebat tunc in Anglia Dunstanus, prius abbas Glastonie, post episcopus uintonie, mox archiepiscopus Cantuarie, multe in seculo potentie, magneque apud Deum gratie: post regem Elfredum excitator mirificus artium liberalium et locorum regalium reparator magnificus: qui ut potationem compatriotarum refrenaret, clauos aureos uel argenteos iussit uasis affigi, ut, dum metam suam quisque cognosceret, non plus subseruiente uerecundia uel ipse appeteret, uel alium appetere cogeret. Huius discipulus fuit Atheluoldus, ex monacho Glastoniensi abbas Altendoniensis, et post episcopus Wintoniensis, qui talia et tanta fecit caput urbis unius, quot et quanta uix  posse facere uideretur rex Anglie totius. Hic clericos expulit de Wintonia, et pro eis monachos introduxit. Floruit etiam tunc Osualdus nepos Odonis archiepiscopi, qui ante Dunstanum fuerat ex monacho Floriacensi uigornie episcopus, et post Eboraci archiepiscopus: qui monasterium Ramesie in quodam palustri loco edificauit, clericos a uigornia expulit, et posuit pro eis monachos regulares.



960.

SIGEBERTUS. Hoc tempore per industriam Othonis regis meliorato imperii et Ecclesie statu, multa monasteria et cenobia ad laudem Dei aut restaurantur, aut ampliantur, aut edificantur.



961.

Gallia et Germania iam bene pacatis, intendens rex Otho etiam Italiam pacare, presertim id  hoc eum anxie euocantibus Ioanne papa ceterisque episcopis, ut eos liberaret de manibus tyrannorum Berengarii et Adelberti filii eius, filium suum Othonem puerum septennem Aquisgrani die sancto Pentecostes in regem fecit inungi: eoque commendato archiepiscopis, fratri Brunoni, et filio Guillelmo, ad Italiam tendit. Apud Constantinopolim Romano imperatore defuncto Nicephorus imperat annis 10.



962.

Sanctus Wibertus fundator Gemmelacensis cenobii apud Gorsiam, ubi Deo militabat propter amorem feruentis ibi religionis, dormiuit in Christo. Corpus eius relatum est ad cenobium Gemmelacense.



963.

Otho Italia peruagata et tyrannis metu eius perterritis, ita ut in locis natura munitis laterent,  aut Sarracenorum auxilia quererent, Rome a Ioanne papa in imperatorem benedicitur: tyranni et Ioanne papa et a Romanis abiurantur. Eo repatriante Adelbertus a papa Ioanne a Fraxineto Romam reuocatur, sed imperatore redeunte refugiunt. Collecto autem a tota Italia episcoporum concilio Ioannes papa de nefariis causis infamatur: qui tertio euocatus, dum se excusatum uenire cunctatur, post multa tandem eo a cunctis preiudicato, Leo adhuc laicus electione omnium, et consensu imperatoris papa substituitur. Sicque Leo presidens apostolice sedi fecit ordinationes, et ea que erant apostolica. Nec longum Romani alterata fide apud imperatorem, Ioannem papam recipiunt. Ille, synodo  collecta, Leonem deposuit, et eius gesta cassauit. Statutumque est publico omnium iudicio synodum a Leone habitam nec nominandam synodum; sed prostibulum fauens adulteris. Quicunque ergo ab eo ordinati erant, damnati, iussi sunt suam ipsorum proscriptionem presentare in charta hec uerba continente: Pater meus nichil mihi dedit. Et sic depositi remanserunt in gradibus, quos prius habuerunt. Si qui autem digni iudicantur, iterum ordinantur, non accepta priori consecratione: indicto illis eodem decreto, quod et damnatis a Constantino neophyto. Romani igitur a papa Ioanne pecunia illecti, imperatorem cum paucis Rome morantem subito aggressi, ita ab imperatoris exercitu sunt attriti, ut nisi ab imperatore et papa  Leone milites imperatoris a cede reuocarentur, usque ad internecionem Romani delerentur. Quibus per Leonem imperatori reconciliatis, post abscessum imperatoris Leo papa sibi insidias parari sentiens, ad imperatorem fugit. Ioannes autem ex papa se cum uxore cuiusdam oblectans, a diabolo in tempore percutitur, ac sine uiatico moritur. Romani uero contra iuramentum quod imperatori fecerant, se nunquam electuros papam sine eius et filii sui Othonis consensu, Benedictum sibi papam statuunt. Imperator autem, Roma obsessa, Romanos cede et fame adeo afflixit, ut Leonem papam se recepturos promitterent. Sic Benedictus reiectus est a papatu et sacerdotio, et a Leone exordinatus est Guillelmus. Hoc anno Domini 963 sedit  Benedictus u papa centesimus trigesimus quintus, mensibus 2, post quem Leo uIII papa centesimus trigesimus sextus, anno uno, mens. 4.



964.

Adelberone Metensi episcopo mortuo, qui frater fuerat Frederici ducis, succedit Deodoricus consobrinus imperatoris. Hic, ut legitur, inspiciens litteras nominum omnium episcoporum Metensium, quas angelus Domini dicitur dedisse sancto Clementi primo Metensium episcopo, et notatas alias auro, alias argento, alias uiliore metallo, pro meritorum qualitate: cum uideret etiam primam litteram sui nominis argento prenotatam, dixisse fertur, se in episcopatu tanta bona facturum, ut ipsa nominis sui littera auro deberet adnotari. Cuius bone intentionis initium ostensum est in cenobio  S. martyris et leuite uincentii fundato in ipsius urbis insula Arnulpho sene Flandrensium comite mortuo. Lotharius rex Francorum grauiter infestat et uastat.



965.

Ioannes XIII fit papa centesimus trigesimus septimus, uel trigesimus sextus, Benedicto priore non computato, et sedit annis 7, mensibus 11. Otho imperator Pentecosten Aquisgranis celebrauit, concurrentibus ibi a Francia sororibus suis Gerberga regina Francorum, matre Lotharii regis et Caroli ducis, et Hawide uxore Hugonis Parisiensium comitis, quorum filius fuit Hugo, qui postea regnauit in Francia. Ubi omnis illa regalis prosapia multo congratulationis gaudio est affecta. Bruno archiepiscopus et dux in Franciam pergens, ad pacificandos nepotes suos, Lotharium regem, et filios Hugonis,  febre correptus apud Compendium, Remos redit; ibique quidquid in re mancipi habebat, per testamentum ecclesiis sanctorum delegatis, mortuus est. Cuius corpus a Deoderico Metensium episcopo Coloniam relatum est. Otho Italiam repetit. Guillelmus dicit Ioannem papam hoc anno generalem synodum congregasse.



966.

Guillelmus archiepiscopus imperatoris filius Maguntie moritur. Hoc tempore Danis, qui Christum simul et idola colebant, cum Popone clerico in conuiuio altercantibus super cultura Dei et deorum, Danis asserentibus, Iesum Christum esse quidem Deum, Deos uero maiores et antiquiores esse illo; Popone contra affirmante Iesum Christum  solum esse uerum Deum, qui Deus unus est in substantia, et trinus in personis; rex Danorum Alradus condidit clerico, ut fidem propositam a se probaret testimonio ueritatis. Quo annuente, ingentis ponderis ferrum ualde ignitum manibus illius ferendum imponitur. Quod cum clericus usque ad placitum omnium tulisset absque ulla lesione, rex abiecta penitus idololatria, se suosque ad cole dum solum uerum Deum conuertit; clericus uero episcopus factus est. uicmanus diu contra imperatorem rebellis a Misaca Sclauorum regulo imperatoris amico et milite perimitur. GUILLELMUS. Etgarus, rex Anglie, dum quadam die in uenatione esset, fessus somnoque resolutus iacebat sub malo siluatica, cum ecce canis femina uenatica pregnans,  et iuxta pedes illius accubitans, dormitantem exterruit. Nam, ipsa tacente, catuli aluo inclusi multiformes et sonoros latratus edidere. Attonitus rex oculos ad cacumen arboris intendit, et uidet poma unum et alterum delapsa in fluuium: quorum collisione bullis equalibus inter se crispantibus uoce articulata sic insonuit: uel his te, id est bene est tibi. Non multo post undarum uoluminibus agentibus, urceolus super aquam apparuit, et post urceolum urceus exundans aqua: nam alter prior uacuus erat, et quamuis crebro gurgitis impulsu maior minorem urgeret, ut scilicet aquas suas in illum infunderet: nunquam id obtinere potuit, quin urceolus uacuus recederet, iterumque quasi superbo gestu uictor urceum impeteret.

 Regressus rex post hanc uisionem domum anxius, patefecit omnia matri sue: cui tanquam sancte femine Deus multa solebat reuelare. Hec dicebatur Elfiga: que tam pia et dulcis erat, ut etiam reos quos iudicium palam damnauerat, occulte redimeret; quamlibet pretiosam uestem conspecto pauperi statim dabat, corpore speciosissima, et artificio manuum prudentissima, et omnibus operibus bonis intenta. Postero igitur mane dixit filio suo: »Latratus catulorum quem matre quiescente dedere, significat quod post obitum tuum quiescentibus illis qui modo ualent et uiuunt, nondum nati nebulones contra Dei Ecclesiam latrabunt. Quod autem unum pomum secutum est alterum, ita ut ex collisione secundi in primum uideretur uox sonuisse:  uel his te, hoc innuit, quod ex te qui ad instar arboris magne totam in umbras Angliam, duo procedent filii: fautores secundi exstinguent primum: tunc diuerse partis incentores dicent pueris utrisque, uel his te; quia mortuus regnabit in celo, uiuus in seculo. Quod autem urceus maior minorem implere non poterat, signat quod gentes aquilonares, que numerosiores sunt quam Angli, Angliam post mortem tuam impetent: et quamuis crebro compatriotarum aduentu rumas suas impleant, nunquam tamen hunc angulum mundi poterunt implere; sed Angli nostri cum maxime uicti uidebuntur eas expellent.« Hic Etgarus rex adeo in sanctitate sua seuerus fuit, ut  temporibus eius nullus fuerit priuatus latro, nullus popularis predo, nisi qui mallet proprie uite dispendio in fortunas alienas grassari. Quin etiam omnis generis feras sanguinis auidas ex regno exterminare cogitauit. Widialo regi uallensium indixit, ut sibi quotannis tributum trecentorum Luporum solueret. Quod cum ille tribus annis fecisset, quarto destitit, nullum se ulterius posse inuenire professus. Gracillimi corporis fuit, et uirtutis immense, ita ut ultro ad congrediendum lacesseret quemcunque audacem; hoc maxime timens, ne in tali colludio timeretur. Omni estate pro Pascha naues per omnia littora coadunari precipiebat ad occidentalem insule partem, cum orientali classe: et rursus cum occidentali ad borealem; inde cum boreali ad  orientalem remigrare consuetus, ut exploraret, ne quid pirate turbarent. Hieme et uere per omnes prouincias equitabat, iudicia potentiorum exquirens, ne ius uiolarent.

uenit aliquando, cum esset adolescens, in monasterium, quod situm est uultumnie; ubi quedam puella de nobilibus Anglorum orta, inter sanctimoniales in communi habitu nutriebatur; quam uidens et concupiscens, misit pro illa; que timens pudori suo, raptum uelum a quadam sanctimoniali capiti suo imposuit, et sic ad regem iuit. Quam uidens ille, quam subito, inquit, sanctimonialis effecta es! Et ablato uelo, renitenti uim intulit. Hoc sciens Dunstanus, contristatus ualde uenit ad regem. Cui uenienti cum rex occurreret, et eum, ut solebat,  per manum ducere uellet, Dunstanus manum suam turbato uultu retraxit, nec ea contingi a rege passus est. Quem de adulterio increpans, ait: »Laua prius manus tuas per penitentiam, ut possis tenere manum pontificis.« Ad hoc rex territus cecidit ad pedes eius, ueniam petens. Cui Dunstanus septennem penitentiam iniunxit, quam ille deuote compleuit. Ex illa uirgine, que dicebatur uulfrida, genuit rex Etgarus sanctam Edigtam. Aliam cuiusdam ducis filiam pulcherrimam adamauit; et eam ad se nocte adduci precepit. Mater autem indignata etiam regis concubinatum in filiam, ancillam suam pro filia subornauit, que et ipsa pulchra erat. Quodam tempore rex uenatum perrexerat, et Dunstanum, qui tunc forte secum erat, missam rogauit  differre, donec rediret. Appropinquante hora tertia, uir Dei sacris induitur uestibus, regemque exspectat, stans cubitis innixus altari, et lacrymis deditus. Tunc subito sopore leuiter pressus rapitur in celum, immistus angelis, audit eos sancte Trinitati modulatis uocibus canere! Kyrie eleison, Christe eleison, Kyrie eleison, quorum cantum retinens, ad se reuersus est, et interrogat, si rex aduenisset, respondetur: Non. Iterum ergo orat, et iterum in celum raptus audit ibi altisona uoce dici: Ite, missa est; cumque responderetur: Deo gratias, accurrerunt clerici regis, regem adesse dicentes. Quibus ille respondit, quod iam missam audierat, nec aliam eo die uel auditurus esset, uel celebraturus. Interrogatus  quare; uisionem aperit, et sumpto ex hoc sermone, prohibuit regi ne ulterius in die Dominica uenatum pergeret. Kyrie eleison quod in celo audierat, suos clericos docuit, et in multis locis hodie per Angliam cantatur.

Hoc Edgaro nato mandauit pater eius Edmundus Dunstano, quod uolebat cum eo loqui. Ad quem dum iret, obuium habuit diabolum mimo similem, ludentem et subsilientem. Agnoscens per spiritum quid significare uellet, iussit eum coram omnibus apparere uisibiliter, sicut apparebat sibi; quod et factum est. Requisitus Dunstanus quid significaret gaudium demonis, dixit regem in proximo moriturum, et regnum multas tribulationes passurum. Igitur antequam transirent septem dies, occisus  est rex a latrone in conuiuio, sicut supra diximus: cui successit Edredus frater eius. Qui diligens Dunstanum, facere uoluit eum episcopum Wentanum, defuncto iam Elfego episcopo, cognomento Caluo, qui fuerat cognatus Dunstani; ille autem noluit. Rex ergo rogauit reginam, ut eum rogaret episcopatum suscipere. Qui respondit se uiuente rege non futurum episcopum. Tunc substitutus est Elfinus quidam. Septimo die uidit Dunstanus in somnis, se Romam peruenisse, et beatum Petrum in sua Ecclesia, et B. Paulum in sua adorasse, et mox urbe relicta in patriam redisse. Cumque Montem gaudii attigisset, apparuerunt ei Petrus et Paulus, et Andreas, singuli in manibus suis singulos gladios auro inscriptos preferentes, et ei pro munere benedictionis  apostolice conferentes. In gladio Petri scriptum erat: In principio erat uerbum, et uerbum erat apud Deum, et Deus erat uerbum . In gladio Pauli scriptum erat nomen Pauli; in gladio Andree, nomen Andree. Cui Andreas, blande illum intuens, modulata uoce canebat: Tollite iugum meum super uos, et discite a me, quia mitis sum et humilis corde; et inuenietis requiem animabus uestris . Petrus autem iubens illum manum extendere, percutiebat eum uirga leni ictu in palma, dicens: »Iugum Domini ulterius ne abiicias.« Expergefactus retulit regi Edredo uisionem: qui exposuit eam, dicens eum futurum Cantuarie episcopum; quia ibi ecclesia constructa est in honorem Fili Dei, qui est uerbum in principio. Post hec idem rex  infirmatus mandauit Dunstano, ut ueniret ad se. Qui pergens, dum medium uie peregisset, audiuit uocem de celo dicentem: »Rex Elredus in pace quiescit.« Ad quam uocem equus uiri Dei sine omni lesione ad terram corruens, exstinctus est. ueniens ergo Dunstanus ad regem, inuenit eum defunctum, et ab omnibus solum relictum, omnibus subtrahentibus se ab exsequiis defuncti: et ipse eum sepeliuit.

Post quem regnauit Edmundi filius Eduuius, quem Dunstanus reliquit, uidens eum incorrigibilem. Erat tunc quedam mulier nobilis formosa, filiam habens formosam; utraque impudica regis erat concubina; et laborabant, ut alterutra illarum regina fieret. Per illam mulierem eiectus est Dunstanus  de monasterio suo; quam etiam adiuuerunt quidam fratres eiusdem monasterii, inuidia moti, et eo carere cupientes. Cumque res Ecclesie diriperentur, demon in atrio templi risum excussum edidit. Quod cognoscens Dunstanus ait: »Tu gaudes, unde doleo; sed certe scias, quod nichil est gaudium, quod nunc habes me recedente, respectu tristitie, quam habiturus es me reuertente.« His auditis, demon aufugit. Deinde Dunstanus fugit in Flandriam; post quem misit prefata mulier, qui ei oculos eruerent; sed non potuerunt eum consequi. Qui mansit apud Gandauum, in quo loco sepe uisitauit eum, et confortauit sanctus Andreas apostolus: cuius apostoli dentem circumferebat in baculo.  Nam quodam die cum demon illi esset infestus in specie ursi, Dunstanus illum baculo quem tenebat uerberauit, ita ut baculus ipse in tres partes frangeretur. Et dicebat uerberando: Exsurgat Deus et dissipentur inimici eius, et fugiant qui oderunt eum a facie eius , et addidit: »Si uiuat Dunstanus, scias inimice, quod faciet talem baculum, qui pro gracilitate non frangetur, ut iste.« Fecit ergo alium baculum fortem et grossum, cuius summitatem argento circumposito decorauit, in modum sphere concaue formato; in qua reposuit dentem sancti Andree apostoli, cuius sepe familiari fouebatur alloquio. Quadam igitur die, dum oraret apud Gandauum, obdormiuit, et uidit se esse apud Glastoniam cum fratribus uespertinam horam psallentibus,  et post Magnificat cantabatur Antiphona: Quare detraxistis sermonibus ueritatis: quam cum cantassent usque ad illum locum: uerumtamen que cogitasti explete , subito omnes conticuerunt. Quibus tacentibus, dum uultu et uoce et signis instaret Dunstanus, ut totam percantarent, et e contrario illi muti et confusi persisterent, audita est uox de transuerso in sublimibus, dicens: »Nequaquam, nequaquam fiet hoc, ut quod cogitauerint, opere expleant. Nunquam enim se a tua potestate, o Dunstane, euellent. Nunquam te ab illius cenobii prelatione deponent.« Post hec fugatus est Eduuius ultra Tamisiam, et nefanda meretrix eius occisa.

Tunc Edgarus frater eius factus est rex a fluuio  Humbre usque ad fluuium Tamisie, et diuisum est regnum in duo. Hic Dunstanum a Flandria reuocauit: tunc electus est Dunstanus in episcopum Wiciorum. Quem dum consecraret Odo Cantuariensis archiepiscopus, omisso Ecclesie Wiciorum titulo, titulauit eum ad archiepiscopatum Cantuariensem. Interea rex Eduuius mortuus est, cuius anima Dunstano oranti a quibusdam teterrimis hominibus presentata est; qui pro eo tantum plorauit et laborauit, iniuriarum eius immemor; donec se exauditum cognouit. Unde facto non grandi interuallo Mauri illi ad Dunstanum redierunt sua preda uacui, dicentes se uindicaturos de illo; quorum minas Dunstanus nichili pendens, gratias egit Deo. Post hec factus est episcopus Londoniensis, et gubernabat  duas simul Ecclesias, Wigorniensem et Londoniensem, sed coactus. Sic impleta est prior eius uisio. Nam Ecclesia Wigorniensis in nomine Petri apostoli, Londoniensis in nomine Pauli consecrata est. Postea mortuo Odone archiepiscopo, ad Cantuarie sedem translatus est. Hanc sedem obtinuerat prius a rege Elfinus uunentanus episcopus per regni principes, quos muneribus demulserat et promissionibus. Qui cum Romam pro palleo pergeret, in Alpibus pre nimio frigore mortuus est. Post hunc substitutus est Birtelmus Dorsetensis episcopus, modestus et humilis; sed quia non erat constans ad corrigenda uitia, iussus est redire ad Ecclesiam suam. Eo tempore quidam comes duxerat  cognatam suam; correptus a Dunstano, parere noluit, ut eam relinqueret; excommunicatur. Ille adiit regem, conquerens de Dunstano. Rex mandauit archiepiscopo, ut eum absolueret; qui noluit, sed eum grauius excommunicauit. Ille Romam cum multis muneribus misit; apostolicus mandauit Dunstano, ut eum absolueret. Absit hoc, inquit Dunstanus, ut causa alicuius mortalis hominis contemnem legem Dei mei! Quod uidens comes penituit, et uxorem suam repudiauit, nudisque pedibus et laneis indutus, uirgam in manu gerens, cecidit ad pedes Dunstani, generale concilium celebrantis, et tunc primo absolutus est.

Quodam tempore capti sunt tres fabricatores false monete: qui mox adiudicati sunt ad sustinendam  penam tali crimini promulgatam per Angliam, id est ad manuum abscissionem. Quod Dunstanum non latuit. Die ergo Pentecostes celebraturus missam percunctatus est; utrum lex impleta esset; et responsum est, propter reuerentiam diei festi dilatam esse penam usque in diem alterum. »Nequaquam, inquit; ego ad altare hodie non accedam, donec debitam sustinuerint penam; nam negotium ad me respicit,« ipse enim uiri in potestate eius erant. Dixit, et pro eis qui manus perdituri erant multum plorans, ostendit, de qua affectione hoc dixerit. Quibus punitis, ascendit ad altare leta facie, dicens: »Nunc confido, quod sacrificium de manu mea suscipiet Omnipotens.« In qua missa  dum diceret: Ecclesiam tuam, quam pacificare, custodire, adunare, et regere digneris  , niuea columba multis uidentibus super eum descendit, et alis expansis super caput eius sic mansit in silentio, usque dum sacrificium perficeretur. Quo completo, diuertit super tumbam Odonis prefati archiepiscopi, alis suis eam complexans, et rostro deosculans. Unde Dunstanus quoties postea ante sepulcrum eius transiuit, semper genua flexit; et eum postea appellauit Odonem sododem, id est Odonem bonum. Dum autem digrederetur ab altari, ministris pro signo quod acciderat in diuersa euntibus, non fuit qui casulam illius susciperet: que pependit in ere, nec terram tetigit, ne seruum Dei a sua intentione  turbaret. Is dedicabat aliquando ecclesiam cuiusdam nobilis; ubi dum aqua deficeret ad ministerium, et ille nobilis turbaretur, uir Domini percussit baculo terram premissa prece, et fons erupit. Aliam quamdam ecclesiam dedicabat, quam inspiciens non esse conuersam uersus orientem, humero suo parum suppressit eam; et mox eam ad orientem conuertisse fertur. Quadam nocte cum dormiret, per uisum raptus est in superna, et uidere sibi uisus est matrem suam cuidam potentissimo regi coniugio copulatam, sub immensa confluentium magnatorum letitia, resonantibus undique hymnis et laudibus in gloriam illius regis, diuersis organis concrepantibus;  quibus dum ipse magnifice delectatus intenderet, accessit ad eum iuuenis quidam candidissimo tectus amictu, dicens: »Quare, aliis omnibus gaudentibus et cantantibus, tu solus taces in nuptiis matris tue?« Cui respondit, se nescire quid in laudem regis cantaret. Cui ille: »uis, inquit, instrui, quid cantare debeas?« Respondit: »Cupio.« Et ille: »Canta: O Rex gentium, Dominator omnium, propter sedem maiestatis tue da nobis indulgentiam, Rex Christe, peccatorum, alleluia  .« Quam sepius ille cantans et repetens, miro modo delectabatur. Exspergefactus statim illam antiphonam iussit scribi.

Hic Dunstanus natus fuit de nobili Anglorum genere. Pater eius Herstanus, mater Kynederta dicta  est. Hec eo pregnans, in die Purificationis B. Marie cum marito suo ibat ad ecclesiam Glastoniensem, portantes cereos in manibus, quos offerrent. Incepta missa, sereno celo, subito luminaria omnium exstincta sunt: et ecce, omnibus stupentibus et attonitis et se inuicem respicientibus, subito ignis de celo lapsus cereum Kynederte accendit: a quo omnes alii lumen mutuati sunt. Baptizatus puer uocatus est Dunstanus, quod interpretatur montanus lapis. Quadam die parentes eius duxerunt eum ad prefatam ecclesiam: ubi dum pro eo pernoctarent, apparuit eis quidam uultus angelici, puerum per manum accipiens, et hinc inde modesto discursu per atrium ducens, dixit illis: »Sic  edificabitur locus ad conuersationem illorum, qui in seruitio Dei nutriendi sunt, uel a pueritia, uel a morum prauitate in nouitatem gratie per hunc puerum conuertendi.« Igitur in ipsa ecclesia magistro commendatus est. Quodam die infirmatus est ualde; cumque uideretur spiritum exhalare, media nocte subito lecto desiliit; et pro reddita sibi sanitate gratias acturus ad ecclesiam currit. Inuidens autem illius deuotioni diabolus, simulauit magnum globum canum latrantium. Qui demonum sciens esse figmenta, signauit se, et inuocato nomine Christi, uirgam, quam in uia iacentem inuenit, uibrauit contra eos, et fugere compulit. ueniens autem ad ecclesiam, inuenit eam clausam, et scalam  parieti affixam: quam ascendens, nullumque aditum reperiens, cepit descendere ex altera tecti parte. Deus delectatus in eius deuotione et innocentia, disponebat gressus eius: et subito per angelum sublatus, ante altare depositus est, Ecclesia undique clausa, et ipso ignorante, quod circa se ageretur: et ibi mane inuentus est dormiens. Inquisitus, quomodo illuc aduenisset, simpliciter respondit, se nescire.

Erat tunc Athelmus Cantuariensis archiepiscopus, patruus eius, qui eum regi Ethelstano commendauit. Erat autem idem Dunstanus peritus scribendi, pingendi, sculpendi, in cera, ligno, osse,  auro, argento, ere, et preter hec in instrumentis musici generis. Dum ergo ueniret ad domum cuiusdam matrone, ut horarium ei inauraret in opus Ecclesie, et haberet iam opus in manibus, cythara quam suspenderat ad parietem cepit per seipsam nullo tangente psallere uocibus modulatis: Gaudent in celis anime sanctorum, antiphonam totam. Inuiderunt ei curiales, et eum de magica apud regem infamauerunt. Quod uidens ipse, iuit tunc ad cognatum suum Elfegum Wentenum episcopum. Ad quem cum iret, ab insidiatoribus inuidis preuentus est, et equo deiectus, et egregie uerberatus; sed ne perimeretur, gratia Dei multitudo canum obstitit, que ex insperato in eos irruens, illum defendit. ueniens igitur ad episcopum, factus est ab eo monachus,  quamuis proposuisset uxorem ducere. Deinde factus presbyter uenit in Glastoniam, et fecit sibi cellulam, in eo loco, ubi cereus matris eius diuinitus accensus fuerat; quatuor tantum pedum in longitudine, duorum et semis in latitudine; altitudo staturam hominis capiebat. In medio ostii fenestra erat: ibi orabat, et manibus, mirabile dictu! operabatur. Ubi quadam die dum fabrili intenderet operi, uenit ad eum demon in humana effigie, rogitans, nescio quid, sibi fieri. Qui cum se pararet ex caritate ad faciendum, quod ille rogabat, demon cepit mutare formam et uerba: ut nunc senex, nunc puer, nunc puella lasciua uideretur. Quod uidens Dunstanus, intellexit prestigias, et dissimulans cepit patienter ferre motus eius: sumptisque tenaculis  fortiter ignitis, demonem per nasum fortiter arripuit, et stringendo tenuit: cumque ille conaretur euadere, traxit illum intus, et tandem diu uexatum cum dedecore proiecit. Qui per plateam currens, clamitabat eiulans: »Utquid fecit diabolus ille caluus? Me misericordie opus ab eo petentem misere afflixit, et longo igne combussit.« Post hoc in eo loco non est ausus inimicus ulterius eum aggredi. Audiens hoc rusticus quidam, qui sedebat ad focum, emulus beati Dunstani, et libenter audiens detractationem demonis, quasi miserationis obtentu suscepit demonem hospitio: qui paulo post arripiens filium eius proiecit in ignem, et exiit.

Circuire solebat idem sanctus post uigilias loca  sancta, uno tantum comite comitatus. Quod dum faceret, audiuit in ecclesia Beate Marie, que est iuxta ecclesiam, in qua sanctus Augustinus quiescit, alta uoce cantari: Gaudent in celis anime sanctorum, antiphonam totam. Appropinquans autem ostio, et introspiciens per rimas, uidit totam ecclesiam immenso lumine plenam; et cuneum candidatorum ipsam antiphonam letis canentem uocibus. Alio tempore prefatam uirginis ecclesiam simili causa petebat, et ecce beata uirgo Maria numeroso uirginum choro comitata illi occurrit; quem cum summo honore exceptum ad ecclesiam suam ducere cepit, precinentibus duabus de choro puellis:

Cantemus Domino, socie, cantemus honorem,
   Dulcis amor Christi personet ore pio.
 Quos uersus chorus uirginum resumendo cantabat. Postea predicte puelle binos uersus, qui sequuntur, cantabant:

Primus ad ima ruit magna de luce superbus.
   Sic homo cum tumuit, primus, ad ima ruit. 

Sicque donec uir Dei in oratorium perductus est, uirginum chorus primos, et uirgines bine binos, sicut se habent in prefato Sedulii carmine, cantauerunt. Eo tempore idem Dunstanus impetrauit a Ioanne papa, ut clerici qui nollent caste uiuere, a suis ecclesiis pellerentur, et monachi pro eis introducerentur. Quod audiens Athewoldus Wentanus episcopus sepe monuit clericos suos, ut feminas relinquerent. Qui promittebant se facturos, sed  nunquam faciebant. Quod ille cernens, parauit plurimas monachorum cucullas, et die quo canitur postcommunione: Seruite Domino in timore, etc. uestes quas parauerat fecit deferri in chorum: quibus proiectis in medium, ait: »Animaduertistis quid modo cantaueritis?---Animaduertimus,« inquiunt: »Ergo, inquit, seruite Domino in timore, et apprehendite disciplinam, uestem scilicet monachilem: ne, sicut cantastis, pereatis de uia iusta.« Illi inducias petunt, ille autem amplius dare noluit; sed omnes qui monachi fieri noluerunt, eiecit. Aliqui ex illis statim facti sunt monachi, ad quos instruendos uocati ab eodem pontifice monachi de Abendonia: reliqui ad regem abierunt, sibi fieri iustitiam postulantes. Cogitur concilium apud Winthoniam:  Dunstanus allegat ea que ecclesiis data sunt, ideo data, ut sancte et recte uiuentes clerici exaudiri possint pro dantibus, a donis fidelium sustentati. Orat rex, ut hac sola uice clericis parcat, et, si se non correxerint, tunc eos expellat. Tunc Dunstanus siluit, demisso capite in terram de negotio pertractans; siluerunt omnes responsum eius exspectantes. Tunc imago Crucifixi in altum affixa cunctis audientibus dixit: »Non fiet: inde facta bene mutaretis non bene.« Tremefactis omnibus, ait Dunstanus: »Quid amplius uultis, fratres mei? Diuina sententia negotium diffiniuit.« Aiunt: »Audiuimus uere.« Igitur resederunt monachi Winthonie in pace, quandiu clerici illi uixerunt.

 Quibus mortuis, filii ipsorum cupientes recuperare, que in parentibus perdiderant, conduxerant quemdam uirum qui erat in Scotia, pregrandis, ut ferebatur, eloquentie, Bernelmum nomine, contra Dunstanum. Conuentum est igitur apud Kalnam, ubi cum ueterem querimoniam deposuissent, respondit Dunstanus: »Calumnia iam Dominico ore definita est: ego iam senex et laboris impatiens, causam Ecclesie sue Domino Deo committo.« Quod cum dixisset, cecidit solarium cum omnibus qui aderant, excepta illa sola parte in qua Dunstanus et sui sedebant. Sic calumnia illa sopita est. Igitur 48 monasteria monachorum uel sanctimonialium per Dunstanum in Anglia constituta sunt; cooperantibus Osualdo episcopo Wigorniensi, qui fuit post episcopus  Eboracensis, et Athewaldo episcopo Winthoniensi. Post hec coronauit Dunstanus Etgarum regem, qui a 16 anno etatis sue usque ad annum 30, sine insigni regio uixit: anno 30 magnifice Bathonie coronatus est in Pentecoste, nec nisi triennio superuixit. Quadam autem die, cum a Cantuaria discederet Dunstanus, comitatus duobus episcopis, Athewoldo supradicto, et episcopo Roffensi: illi discedentes ab eo singuli in uiam suam, postulantes ab eo benedici, eum in lacrymas commouerunt; qui sciscitantes cur ploraret, »Quia, inquit, cito morituri estis, et me amplius non uidebitis, nec ego uos;« quod et ita contigit. Roffensis enim episcopus, mox ut ciuitatem suam intrauit infirmatus est, et non multo post obiit. Winthoniensis antequam  ad urbem suam perueniret infirmatus est, et non multo post mortuus. Post quem constitutus est episcopus Elfegus abbas Bathoniensis, mandante hoc domino seruo suo Dunstano per sanctum Andream apostolum.



967.

Eo tempore Bulgaribus dominabantur filii Simeonis Petrus et Baianus, quorum Baianus in arte magica adeo ualebat, ut quoties uellet, lupus, uel quelibet fera fieri uideretur.



968.

Otho iunior a patre euocatus Romam, a papa Ioanne in imperatorem benedicitur. Otho pater Beneuentanos duces potentia sua ad subiectionem sui inflexit: qui etiam in terra Saxonica uenas auri et argenti industria sua primus aperuit.



969.


Quidam comes Othonis imperatoris ei familiaris, Rome ante oculos omnium a diabolo arreptus, ita ut seipsum dentibus discerperet, iussu imperatoris ad papam Ioannem adductus, ut catena sancti Petri collo eius circumdaretur, dum a fallacibus clericis semel et bis alia catena furenti adhiberetur, nec quidquam remedii proueniret, ubi nichil uirtutis inerat; tandem uera sancti Petri catena allata, et collo furentis circumdata, diabolus clamans, et multum spumans abscessit. Qua catena Deodericus Metensis episcopus arrepta, cum diceret se eam, nisi manu abscissa, non dimissurum, tandem imperator sedato litigio a papa Ioanne obtinuit, ut annulum huius catene exsectum episcopus mereretur. Otho imperator dum partem exercitus  ad Grecos misisset, ut uxorem filio suo Othoni acciperent, Greci super eos irruunt, castra diripiunt; plures occidunt, plures capiunt, et Constantinopolim mittunt.

Ad hoc dedecus uindicandum, Otho eminentiores ex suis in Calabriam mittit, qui Grecos aggressi, plures occidnut; plures truncatis naribus dehonestant, et per Apuliam et Calabriam a Grecis tributum exigunt. Constantinopolitani audientes hoc, contra imperatorem suum Nicephorum insurgunt.



970.

Deodericus Metensium episcopus dum per triennum Italica expeditione sub Othone imperatore militaret, de diuersis Italie locis quocunque modo potuit corpora sanctorum collegit: a Marsia sanctum  Elpidium confessorem, cuius socium Euthychium episcopum ipse imperator iam sustulerat: ab Amitermis Eutychetem martyrem, cum reliquiis Maronis et uictorini sociorum eius; a Fulginis Felicianum episcopum et martyrem; a Parisio Asclepiodorum martyrem; a Spoleta Scenam martyrem cum Gregorio martyre Spoletano; a Corduno pignora uincentii leuite et martyris; ab Hispania olim a duobus monachis Capuam, a Capua uero illuc deportata; a Meuania alterum uincentium episcopum et martyrem; a uinoritia Leontium episcopum et martyrem; a Florentia Mineatem martyrem, ab urbe Tudertina Fortunatum episcopum et confessorem, a Corsinio Luciam Syracusanam uirginem et martyrem, a Faraoldo duce Spoletanorum olim illuc translatam  a Syracusis; a Sabinis partes corporum Prothi et Hyacinthi. Hec omnia cum parte catene sancti Petri apostoli, cum capillis eiusdem, et sanguine sancti Stephani protomartyris et cum parte craticule sancti Laurentii martyris a papa Ioanne sibi data, cum aliis multis sanctorum pignoribus, presul Deodericus in Galliam hoc anno transtulit; et in ecclesia Sancti uincentii martyris a se in insula urbis constructa locauit.



971.

Apud Constantinopolim Nicephorus imperator timens a filiis suis imperio expelli, quia senex erat, uolebat eos eunuchisare: quorum mater regina, quia nullo modo aliter poterat eos liberare, suasit Ioanni Nicephorum occidere, et imperare. Ioannes itaque occulte cum funibus intrauit palatium,  et occiso Nicephoro, imperauit annos 6.



972.

Otho imperator Othoni filio et imperatori neptem Ioannis imperatoris Constantinopolitani, Theophaniam nomine, a Ioanne papa coronatam in legitimo matrimonio sociauit. Naugerus fit episcopus Leodiensis. Hic urbem muro circumcinxit, edificiis honestauit, maiorem ecclesiam corpore sancti Lamberti insignitam a fundamentis renouauit. Cenobium Sancti Ioannis Euangeliste in insula fundauit.



973.

Benedictus uI fit papa centesimus tricesimus septimus, qui sedit anno 1 et mensibus 6. Otho senior imperator obit; cuius uitam Widinchindus monachus descripsit: qui etiam historiam Saxonum usque ad hunc annum conscripsit. Post  quem Otho filius eius imperat an. 10. Raghinerius et Lambertus filii Raginerii Longicolli, paulatim resumptis uiribus a Francia redeunt; et cum Garno et Ranneldo, qui comitatum patris eius occupauerant, bello apud Parronam confligunt, eosque cum multis perimunt; et super Hagnam fluuium castello Buxide munito Lotharingiam infestant. Wenceslaus princeps Bohemie a fratre suo Bolislao propter preripiendum principatum interfectus, urbem Pragam in qua requiescit, multis miraculis illustrat.



974.

Donus fit papa centesimus tricesimus octauus, qui sedit anno 1, et mens. 7 Ratherius apud Lobias moritur; de quo est illud monostichon:

uerone presul, sed ter Raterius exsul.
 Contra Othonem rebellat patruelis eius Henricus dux Baioarie. Otho imperator castellum Buxidis obsidet, captum diruit, captos in eo exsiliat, nec tamen Raginerius a rebellione desistit.



975.

Bonifacius uII sedit papa centesimus trigesimus nonus, anno 1, mense 1. Otho Henricum ducem sibi subiugat. Maiolus abbas Cluniacensis sanctitate et religione claret. Gelu magnum a Kal. Nouemb. usque ad equinoctium uernale. Guillel Etgarus rex moritur, et sepelitur Glastonia. Post quem regnauit Eduardus filius eius 8 annis et dimidio. Tunc uisus est cometes. Apud uicum regium, qui uocatur Calna, clerici quondam ab ecclesiis suis expulsi noua prelia suscitarunt; quorum unus Olferius omnia pene monasteria, que reuerendissimus Atheuoldus  construxerat, euertit. Conuentum est primo apud Winthoniam, ubi imago Domini, ut supra diximus, aperte contra clericos locuta est, non sedatis illis. Conuentum est iterum apud Calnam, ubi solarium, ut supra dictum est, corruit. Absens erat rex propter etatem, sed considebant in cenaculo totius Anglie senatores, cum quibus repente solarium totum cum asseribus et trabibus cecidit; omnibusque ad terram allisis, solus Dunstanus super unam trabem, que superstes erat, euasit: reliqui uel mortui sunt, uel perpetuo languerunt. Omnes Angli tunc et deinceps in sententiam Dunstani, relictis clericis, transierunt. Idem Dunstanus Eduardum regem fecerat contra uoluntatem optimatum,  et nouerce, que puerulum nondum 7 annorum regem uolebat facere, ut ipsa pro eo regnaret, unde irata redeunti de uenatione Eduardo, dispersis hac et illac sociis, cum sitiret ualde, poculum porrexit, et bibentem satelles sica transfodit. Ibi ostensa sunt de celo lumina, et claudus gressum, mutus uerbum recuperauit. Cumque illuc Elfreda regina uenisset, equus eius ibidem stans, nullis stimulis moueri potuit. Mutatur equus, secundus quoque moueri non potuit. Tunc Elferius ille clericus, qui monasteria destruxerat sacro corpore de ignobili loco leuato, regales inferias apud Scestaniam soluit; sed post annum uermibus, quos pediculos dicimus, consumptus est. Elfrida uero dure penituit, cilicio ad carnem induta, et solo dormiens sine  ceruicali. Mulier pulchra et casta, sed insolens; cuius insolentia in Eduardum longam patrie acquisiuit seruitutem. Est autem apud Scestoniam monasterium feminarum Deo deuotarum.



976.

SIGEBERTUS. Otho imperator contra Slauos proficiscitur. Filii Reghinerii Longicolli auxilio Francorum, et maxime Caroli postea ducis fulti, lacessunt bello Godefridum et Arnulfum comites; qui post Warnerum comitatum Montensem inuaserant. Montem Castrilocum obsident, multis utrinque in conflictu fusis, obsidio remota est, uictoria anceps; datur tamen palma comitibus. Obiit sanctus Waldricus Ansburgensis episcopus: cuius uita qualis fuerit, mox miraculorum gloria patefecit.  Benedictus uII sedit papa centesimus quadragesimus, an. 9, mens. 6.



977.

Gens Leuticiorum ad idololatriam reuoluitur. S. uuiteoth Pragensis episcopus, cognomento Adebertus, sanctitate et doctrina apud Winidos claret. Filii Raghinerii animati Francorum consilio, ut pro se uiriliter agerent: Raghinerus quippe Hauuidem filiam Hugonis postea regis, Lambertus uero Gerbergam filiam Caroli ducis uxores duxerant, in terra patrum suorum relocati sunt. Ducatus Lotharingie datur Carolo fratri Lotharii Francorum regis, multis insuper conducto beneficiis, ut et ipse ab insolentiis desistat, et fratris sui Lotharii motibus obsistat. Abhinc de Constantinopolitano imperio tacet Sigebertus. Magister Hugo in  Chronicis dicit, quod Ioan. Simbolius, qui interfecit Nicephorum, imperauit pro eo cum Basilio et Constantino pueris. Ioanne autem defuncto, regnauerunt predicti Basilius et Constantinus.



978.

Pacato undique regno, cum Otho imperator Aquisgrani moraretur, Lotharius rex Francorum subito ad inuadendam Lotharingiam contendit, et cedente imperatore, quia ad pugnam imparatus erat, rex post multam uastationem repatriauit. Quem cum inestimabili exercitu Otho prosecutus, condicto die scilicet Kal. Octob. Franciam intrauit, quam usque ad Kal. Decemb. peruagatus, fines Remensium, Laudunensium, Suessionum, Parisiensium, diuersa clade uastauit, Ecclesiis tantum Dei omni immunitate concessa. In redeundo tamen  circa Axonam fluuium partem impedimentorum amittit. De his quidam reclusus predixit quod omnes huius mali incentores ante septennium morerentur.



979.

Ignee acies in celo uise sunt per totam noctem u Kal. Nouemb. Hoc anno complentur mille anni a Natiuitate Christi, secundum ueritatem Euangelii: qui secundum cyclum Dionysii anno abhinc uicesimo primo finiuntur: sicque in anno Dominice passionis ueritati euangelice contrariatur. GUILLELMUS. Hoc anno regnare incepit Ethelredus filius Etgari et Effride, qui regnauit annos 36. Hic pusiolus cum baptizaretur, circumstantibus episcopis, in sacro fonte cacauit, et sacramenta interpolauit.  Unde Dunstanus turbatus: Per Deum, inquit, et matrem eius, ignauus homo erit ille. Hic decennis cum fratrem suum necatum conclamari audiret, fletu suo furentem matrem adeo commouit, ut quia flagellum ad manum non habebat, arreptis candelis innocentem cederet, nec prius desisteret, quam pene exanimem et ipsa lacrymis infunderet. Quapropter tota uita sua ita candelas exhorruit, ut nunquam ante se pateretur inferri lumen earum. Huius coronandi capiti cum B. Dunstanus diadema imponeret, ait coram omnibus: »Quia per mortem fratris tui aspirasti ad regnum, propterea audi uerbum Domini: Hec dicit Dominus Deus: Non delebitur peccatum ignominiose matris tue, et peccatum uirorum, qui interfuerunt consilio  eius nequam, nisi multo sanguine miserorum prouincialium: et uenient super gentem Anglorum mala, qualia non est passa ad tempus illud.«



980.

Otho imperator Italiam petit. Otho et Lotharius rex conuenientes super Carum fluuium pacificantur, datis inuicem sacramentis: et rex Lotharius Lotharingiam abiurat. Corpora sanctorum Landoaldi, Adriani, Amantii, a Wentresono Asbanie uico transferuntur Gandauum, cum multa miraculorum gloria.



981.

Otho imperator Apuliam et Calabriam Italie prouincias ad ius regni Grecorum appendentes transferre ad imperium Romanum conatur, maxime propter affinitatem, quam per uxorem suam Theophaniam cum imperatore Grecorum habebat.



982.


Greci infensi, quod imperator Otho prouincias Grecorum inuaderet, conducto sibi Sarracenorum auxilio, imperatori in Calabria bello congrediuntur. In quo bello omnes Romanorum copie pene usque ad internecionem delete sunt. Imperator natando nitens euadere, a nautis ignorantibus eum, capitur; a quodam eorum, qui negotiator Sclauorum erat, agnitus, nec proditus, per illum re delata ad imperatricem, et Deodoricum Metensem episcopum, qui in ciuitate Rosan rei euentum prestolabantur, difficulter per Sclauum et episcopum liberatur. Nautis quippe ad pecunias pro eo redimendo allatas inhiantibus, imperator ascenso equo uix euasit: omnibus autem pro infortunio reipublice animo consternatis, sola imperatrix feminea  et Greca leuitate insultabat eis, quod ab exercitu nationis sue uicti essent Romani; ac per hoc cepit primatibus exosa haberi.



983.

Otho imperator tedio et angore animi deficiens Rome moritur, et de imperatore substituendo inter primates dissentitur: aliis filio ipsius Othoni imperium deberi certantibus, aliis odio imperatricis imperium a filio eius transferre uolentibus ad Henricum ducem filium Henrici, qui fuit frater primi Othonis. Hic Henricus ipsum Othonem puerum factiose raptum in custodia tenebat; sed principes puerum de manu eius extorquentes in regnum sublimant; qui regnauit an. 19.



984.

Lotharius rex Francorum ad inuadendam  Lotharingiam rursum laborans, urbem uirdunum et Godefridum ipsius urbis comitem cepit. Ioannes XIu sedit papa centesimus quadragesimus primus, mens. 9. Deodericus Metensium episcopus obit, et secundum prophetiam uiri Dei, uix aliquis principum, qui in bello Calabrico euasit, diu superuixit. Episcopatum Metensem suscepit Adelbero, uir sanctus et nobilis, filius Frederici ducis.



985.

Ioannes Xu sedit papa centesimus quadragesimus secundus ann. 10, mens. 7. Lotharius rex uidens Othonem regem uirtute militum suorum proficere, urbem uirdunum et Godefridum reddit.



986.

Lothario rege Francorum mortuo, Ludouicus filius eius regnat anno 1. Guillelmus istum Ludouicum  et Ludouicum patrem Lotharii quasi pro uno computat. Sic enim ait: Filius Caroli illius qui dedit filiam suam Gislam Rolloni, fuit Ludouicus. Is a quodam Isambardo, qui ad paganismum uersus, fidem luserat, irritatus, ad singularem pugnam proceres suos de suffragio conuenit; quibus nec responsum referentibus, Hugo quidam non magni nominis tyro, filius Roberti comitis Montisdesiderii ultro pro domino duellum expetiit, et prouocatorem interemit. Ludouicus cum toto exercitu apud Pontoium subsecutus, omnibus barbaris, quos ille adduxerat, uel occisis, uel elapsis, opimam lanceam obtinuit. Sed non multo post pro expeditionis illius labore extrema ualetudine debilitatus, heredem regni Hugonem illum instituit, uel quia uxor eius sterilis  fuerat, uel quia pro breuitate uite sine prole erat. Ita defecit prosapia Caroli Magni.



987.

Ludouico rege Francorum mortuo, Francis regnum transferre uolentibus ad Carolum ducem fratrem Lotharii, dum ille rem ad consilium defert, regnum Francorum usurpat Hugo filius Hugonis comitis Parisiensis ex Hauide sorore I Othonis imperatoris. Ecce quanta diuersitas. Guillelmus dicit istum Hugonem fuisse filium Roberti Montisdesiderii: Sigebertus uero dicit eum fuisse filium Hugonis Parisiensis. Item Guillelmus dicit hunc Hugonem duxisse uxorem filiam Eduardi regis Anglorum, sororem Athelstani regis, qui longe ante hoc tempus regnauit, tempore uidelicet Henrici regis Teutonicorum, patris Othonis primi, qui Otho primus  duxit uxorem unam sororem eiusdem Ethelstani, alteram uero Ludouicus Aquitanorum princeps; tertiam que pulcherrima erat, duxit iste Hugo; misitque patri pro ea munera amplissima, aromata, et gemmas pretiosas, et precipue smaragdos, equos currales plurimos cum phaleris, et uas quoddam ex onychino ita celatum, ut in eo et fluctuare segetes, et gemmare uites, et hominum moueri imagines uiderentur: et ita lucidum et politum, ut uice speculi imagines intuentium redderet. Ensem quoque Constantini Magni, in quo litteris aureis nomen antiqui possessoris legebatur. In capulo quoque super crassas auri laminas clauus ferreus affixus erat, unus ex quatuor qui Dominico corpori fuerant  affixi, lanceam quoque Caroli Magni, quam imperator inuictissimus contra Sarracenos exercitum ducens quoties in hostem uibrauit, uictor rediit. Ferebaturque eadem esse que Dominico lateri manu militis impacta paradisum mortalibus aperuit; uexillum quoque beatissimi martyris Mauritii, principis Thebee legionis, quo idem rex Carolus in bello Hispano quamlibet confertos inimicorum cuneos dirumpere et fugare consueuerat. Diadema quoque ex auro multo et gemmis pretiosis, quarum splendor oculos intuentium reuerberabat. Particulam quoque sancte crucis crystallo inclusam; ita ut per ipsum crystallum posset discerni color, et quantitas ligni; portiuncula quoque corone spinee eodem modo inclusam. Princeps huius legationis  fuit Adulphus, filius Balduini comitis Flandrie, ex filia regis Eduardi Heluida sorore ipsius Ethelstani ex patre. Hec sunt uerba Guillelmi, qui dicit hunc ipsum Ethelstanum Eduardi filium regnasse anno Domini 924, et non regnauit nisi annis 16. Hic autem Hugo regnauit primum hoc anno, id est anno Domini 987, fere 60 annis tardius, quam ille Ethelstanus, pro cuius sorore dicit eum parti eius Eduardo tot munera misisse; nec uideo quomodo utriusque regis tempora concordari possint. Regnauit autem Hugo iste annis 9. Herluinus primus abbas Gemmelacensis obiit.



988.

Carolus dux regnum Francorum ex paterna et auita successione sibi debitum contra Hugonem nepotem suum repetit, eumque bello perurgens, urbem  Laudunum capit. Hugo Carolum in Lauduno obsidet; sed secundo obsidionis mense obsessi prosilientes castra obsidentium incendunt, et rex plurimis peremptis uix fuga euasit. GUILLELMUS. Hoc anno mortuus est sanctus Dunstanus, cuius uitam descripsit Osbernus Cantuarie cantor, nulli nostro tempore stylo secundus, in musica omnium primus. Osfernus de morte eiusdem sancti sic scribit: Instabat, inquit, dies Ascensionis Dominice, et peractis uigiliis remansit solus in oratione in ecclesia Dunstanus, et uidit, et ecce innumera candidatorum multitudo coronas aureas in capitibus gestantium inestimabili fulgore micantium per ecclesie ianuam irrumpens, ante ipsum conglobata constitit, una uoce eum salutans hoc modo:  »Salue, Dunstane noster, salue! Mandat tibi, quem tantopere desideras, Filius Dei, quatenus si paratus es, uenias, et diem hanc, ad cuius gaudium suspiras, nobiscum celebres.« Ad quod ille imperterritus manens sciscitatus est, qui essent. »Cherubini, inquiunt, ac seraphini sumus: et responde quid uelis.« Tunc ille: »Hodie dies solemnissimus est, et incumbit mihi pane uerbi Dei plebem reficere, et ostendere illi quomodo ad hoc gaudium possit peruenire: propter quod et multi conuenerunt, nec debeo illos decipere: et ideo hodie uenire non possum.« Qui dixerunt: »Eia paratus esto, ut die Sabbati presto sis hinc nobiscum Romam uenire, et coram summo pontifice sanctus, sanctus, Sanctus, eternaliter canere.« Annuit ille, et illi recedunt.

 Lecto igitur eo die ad missam Euangelio, locutus est ad plebem, qualiter nunquam locutus fuerat, et reuersus ad altare celebrauit mysteria. Ubi autem uentum est ad benedictionem super populum, iterum ab altari predicaturus regreditur: ita ut non hominem, sed angelum loqui putares. Iterum ad altare reuertitur, et data benedictione, iterum ad populum redit, cunctis stupentibus: et mox ut ad loquendum os aperuit, tanta claritate uultus eius resplenduit, ut nemo in eum intendere posset, obitumque suum illis instare predixit, promittens se illis nunquam defuturum. Et tunc ad mensam Domini regressus est. Eadem die cum a mensa,  sumpto cibo, surrexisset, oratorium petiit et designauit locum in quo se uoluit sepeliri. Mox languor eum inuasit, sexta feria lecto decubuit, omnes aduentantes ad sequenda Christi uestigia incitabat. Sabbato iterum communicatus est: et cum horam suam exspectaret, subito e lecto, in quo iacebat, usque ad superiora leuatus est, et trabibus obsistentibus, ad terram leniter demissus. Quo demisso, dum quasi ad quiescentem qui aufugerant, reuerterentur, iterum usque ad trabes cum lecto suo raptus est, ut prius, et iterum leniter demissus. Hoc usque tertio factum est. Tunc ait ad circumstantes: »uos uidetis quo uocor. Si mecum uultis uenire, ite uia qua incessi. Deus qui me uocat, ipse dirigat corda et corpora uestra ad suam uoluntatem  in pace.« Et responso ab omnibus »Amen,« transiit. Presbyter quidam inter suos nobilis paralyticus factus, ad corpus sancti delatus est, sensitque quemdam, manum per totum corpus suum ducentem, et membra sua resolidantem. Sanatus igitur grande conuiuium celebrabat. Exsultantibus conuiuis, et Dunstanum laudantibus, tumens ille, ait: »Nunquid me inter pauperes numeratis? Etsi Dunstanus non esset, sanatus fuissem.« Quo dicto, statim pristino morbo correptus est: et cum miserabiliter clamaret, emisit spiritum.

Teutonicus quidam ab episcopo sancto excommunicatus fuerat pro crimine uoluptatis et arrogantie, et per 7 annos Satane traditus, sensu perdito toto corpore tremebat. Qui tandem ad sepulcrum  Dunstani pertractus, in nocte Purificationis B. Marie, quando responsorium uidete miraculum inchoabatur, demonem suum cum multo cruore euomuit. Quedam uirgo a natiuitate ceca, erat iuxta tumbam sancti ad uigilias festiuitatis sancti Andiceni, II Kalendas Septembris; que, dum cantaretur responsorium: Sint lumbi uestri precincti, et lucerne ardentes , illuminata est. Quidam puer claudus ab utero, a matre sua illuc delatus est; qui cum, matre sua orante, pomum teneret, subito pomum illud rotari cepit usque ad tumulum sancti; quod ille perdere nolens, statim sanus post illud cucurrit. Moris erat in eodem monasterio pueros omnes uerberari ante quintum diem Natalis Domini, non pro culpis eorum, sed pro usu tantum.  Rogati sunt magistri, ut condonarent illum diem; qui noluerunt, sed omnes ad uirgas se preparauerunt. Ea nocte astitit in uisu uni puerorum Dunstanus, dicens: »Cur tantum pauidi estis, o pueri?---Quia, inquit, domine, furor magistrorum sedari nequit.---Ne timeatis, ait, ego eum sedabo. Ego sum Dunstanus, pater huius monasterii: hoc erit tibi signum, quia liberabo uos. uade, et dic custodibus ecclesie ut auferant de iuxta me et ab ecclesia corpus filii Alredi, quem gentilem odibilis quorumdam adulatio iuxta me ausu temerario sepeliuit. Quod si cito non fecerint, tota hec ecclesia graue damnum sustinebit.« Iam aurora illucescebat, hora pueris tremenda, et magistri stabant  armati corrigiis nodatis, exspectantes pueros ante se transituros: et ecce subito omnes magistri obdormierunt, et pueros per medium transeuntes non fuit qui tangeret. Adolescens autem detulit mandata ad custodes, qui contempserunt. Postea a quibusdam monachis Dunstanus a loco discedere uisus est. A quibus cum detineretur, et cur recederet quereretur, respondit se fetorem pagane carnis, et quorumdam illic uiuentium iniquitates ferre non posse: »Que res, inquit, si emendata non fuerit, tota hec ciuitas, et hec ecclesia luet.« Non multo post ciuitas combusta est, et tota ecclesia cum suis officinis, excepto refectorio et dormitorio cum claustris, que ibi appendebant. Quidam archidiaconus Londonie conuersus est in eodem monasterio, litterarum scientissimus, et cepit religiose  conuersari. Post annum quo monachus factus est, secretarii officio functus est, et cepit paulatim a religione tepescere, dum maiori libertate ceteris potiretur. Tandem fugam parabat, cum quodam iuuene sibi conscio; tamen adhuc animo fluctuabat de hoc, quod facturus erat. Statuit autem apud se, non se discessurum a monasterio, sine licentia sancti Dunstani. uenit itaque ad tumbam eius, querelam faciens de illis: et suam benedictionem petens, ut iter suum prosequerentur; dicens se ipsius futurum quocunque pergeret. ueniensque post chorum, inuenit ibi monachum quemdam reuerendissimum uirgam tenentem, et ei innixum stantem, et se uiuidis oculis intuentem. Quo uiso,  expauit et ab eo diuertere uoluit. Qui, uirga opposita, ait: »Quo uadis?« Innuit ille non esse loquendum. At ille: »Si loquor ad te, dic quo uadis.---Quo, inquit, mea interest.« At sanctus: »Nihil est, reuertere ad sepulcrum, ubi modo fuisti, et mutata uoluntate intentius ora.« Reuersus ille, orauit sicut orauerat prius. Rediens obuisum habuit quem prius in eodem loco; qui quo tenderet requisiuit. Cui ille: »Quid hoc ad te?---Multum, inquit, quod et tu, si te non correxeris, in proximo experieris. Nunc igitur redi iterum, et muta mentem, muta precem.« Cumque ille transire conaretur, potius quam redire, ille uibrata contra eum uirga, redire illum cegit. Qui rediens multum pauidus, orauit tertio eumdem  sermonem; et rediens, ibi non inuenit illum quo inuenerat prius; putansque se bene orasse, properauit ad ostium claustri, ubi offendit quem prius offenderat, turbato uultu contra se stantem, et interrogantem quo pergeret. Qui respondit: »Quis es tu, qui me tanta auctoritate constringis?« Ait: »Queris, quis? Audi: Ego sum Dunstanus, prouisor et archiepiscopus huius loci, amator illorum et adiutor qui uere filii sunt huius ecclesie. Et tu, quomodo suffragium meum queris, qui me et locum istum uis deserere? Mea licentia hinc nunquam exibis, sed uelis, nolis, hic remanebis, hic morieris; et quia me audire contempsisti, ecce in pena tua probabis quod non bene fecisti;« et leuans uirgam  percussit eum tertio acriter, et in terram prostrauit, et disparuit. Ille iacens ibi inuentus est, et portatus in infirmitorium, et cepit quotidie augmentari infirmitas, nec poterat dignosci qualis esset; ille autem reuelare nolebat. Tandem positus est super cilicium, et cepit litania pro eo dici; cumque diceretur: Sancte Dunstane, ora pro eo, rogauit se poni super lectum suum, dicens se modo non moriturum; et accersito priore Henrico confessus est ei omnia, et quod mori non poterat antequam hoc confessus fuisset, et accepta penitentia et benedictione a priore, reddidit spiritum.

Casula sancti Dunstani, in qua cantare solebat, erat apud Londoniam sine ullo auri apparatu. Matrona quedam Londoniensis grauiter infirmata, credebat se nunquam deinceps sanandam; cui, ut  putabatur, mox moriture sanctus Dunstanus apparuit, sciscitans utrum uellet conualescere. Qua respondente, se maxime uelle, ait: »Tolle aurifrigium quod in arca tua est, et pone illud in casula, que est apud Westmonasterium: et conualesces.« Et factum est ita: et quod mirabile fuit aurifrigium illud, nec minus nec maius inuentum est, quam casule ornatus exigebat. GUILLELMUS Non multo post mortem beati Dunstani Dani infestauerunt Angliam, sicut ipse prophetauerat; urbem Cantuariam combusserunt, archiepiscopum reuerendissimum Elfegum adduxerunt in uinculis; quem cum rusticos suos expilare cogerent, ut se redimeret, et nollet, lapidatum securi percusserunt, et  martyrem fecerunt. Cuius sanguine stillante aridum mox reuiruit. Cuius corpus pro tanto miraculo permiserunt Dani reportari Londoniam, ubi et sepultum est, et post 10 annos incorruptum repertum usque ad hoc tempus durat et recens sanguis, et corporis illibata integritas. In Anglia uero sunt 32 pagi, quorum 16 tunc Dani inuaserunt.  SIGEBERTUS. Inundatio aquarum frequens et diutina ultra solitum: estas postea feruentissima, pluribusque perniciosa; unde et fruges immorate sunt. Carolus dux Montem acutum expugnat, Suessionis usque uastando procedit. Inde Remis aggreditur, et Laudunum cum multa preda reuertitur. Siccitas magna uernalis, unde et satio prima impedita est, et fames ingens secuta. Nix nimia decidit, et imber  postea continuus, qui autumnalem sationem omnino impediuit.  Carolus dux Remis occupat; archiepiscopum, quem Hugo rex prefecerat, et quosdam primates capit, et Lauduno relegat.



991.

Carolus dux moritur, cui succedit Otho filius eius. Remis synodo totius Francie congregata Arnulphus nepos Caroli ducis, quem ipse Carolus episcopum Remis substituerat, omnium iudicio exordinatus damnatur, et Adelgarius presbyter, qui urbem prodidit, et portas Carolo aperuit, insolubiliter excommunicatur; Gerbertus uero substituitur. Sed quibusdam causam uentilantibus, non potuisse degradari Arnulphum, absque conscientia et auctoritate Romani pape, Gerbertus depositus ad imperatorem  Othonem se contulit: quem imperator Rauenne archiepiscopum, et post papam constituit Romanum. Unde factum est monosticon illud:

Transit ab R. Gerbertus ad R. fit papa uigens R.
GUILLELMUS. Hic Gerbertus ex Gallia natus, monachus a puero apud Floriacum adoleuit: deinde adolescens claustrum exiens, perrexit Hispaniam, que olim a Romanis possessa, tempore Honorii imperatoris in ius Gothorum concesserat. Gothi autem usque ad tempora Gregorii pape Ariani fuerant; sed tunc per Leandrum Hispalensem episcopum catholici facti sunt, et per Recaredum regem fratrem Hermenegildi, quem pater nocte Paschali pro confessione fidei interfecit. Leandro autem successit Isidorus  uir sanctus et doctus, cuius corpus nostra etate Alfunsus Gallicie rex Toletum transtulit ad pondus auro comparatum. Saraceni autem qui Gothos subiugauerant, ipsi quoque a Carolo Magno uicti, Galliciam et Lusitaniam maximas Hispanie prouincias amiserunt: possident autem usque hodie superiores regiones; et sicut Christiani Toletum, ita ipsi Hispalim, quam Sibiliam uulgariter uocant, caput regni habent, diuinationibus et incantationibus more gentis intenti. Ad hos ueniens Gerbertus, uicit scientia Ptolomeum in astrolabio, Alcandrum in astrorum interstitio, Firmicum in fato. Ibi didicit et cantus auium, et uolatus mysterium, et tenues ex inferno excire figuras. Quadruuium quoque ita ebibit, ut illas in Galliam reuocaret  iamdudum obsoletas. Abacum primus a Sarracenis capiens, regulas dedit, que uix intelliguntur a sudantibus abacistis. Hospitabatur apud quemdam philosophum, quem primo multis expensis, deinde multis promissis demeruit. Hic philosophus unum habebat codicem totius artis conscium; quem nullo modo Gerbertus extorquere potuit a magistro. Tandem illum nocte furatus est, auxiliante filia philosophi, cum qua familiaritatem assiduitate parauerat, sub ceruicali positum, et cum furto aufugit. Philosophus somno excitus indicio stellarum persecutus est fugientem. Profugus autem eadem scientia periculum comperiens, sub ponte ligneo qui proximus erat, se occultabat,  pendulus inter pontem et aquam: et pontem amplectens,  ut nec terram nec aquam tangeret: et ita querentem elusit  .

Quantus labor est ista considerare! certe nulla utilitas. Nam responsa demonum fallere homines desiderantium semper per ambages feruntur, duabus de causis: tum quia incerti sunt de futuris omnibus per liberum arbitrium; tum quia, etiamsi certi essent, semper tamen homines consulentes se per ambiguitatem suam decipere magis gauderent, quam per certitudinem suam, que nulla est, instruere. Non solum autem nulla utilitas nosse ista curiosa, sed etiam magna pernicies. Unde B. Augustinus in lib. De ciuitate Dei X, cap. 9: »Fiebant,« inquit, »miracula in ueteri Testamento simplici fide atque fiducia pietatis, non incantationibus  et carminibus nefarie curiositatis arte compositis, quam uel magiam, uel detestabiliore nomine getiam, uel honorabiliore theurgiam uocant; qui quasi conantur ista discernere, et illicitis artibus deditos alios damnabiles, quos et maleficos uulgus appellat ; alios autem laudabiles uideri uolunt, quibus theurgiam deputant; cum sint utrique ritibus fallacibus demonum obstricti sub nominibus angelorum. Nam et Porphyrius quamdam quasi purgationem anime per theurgiam, cunctanter tamen et pudibunda quodammodo disputatione promittit; reuersionem uero ad Deum hanc artem prestare cuiquam negat, ut uideas cum inter uitium sacrilege curiositatis et philosophie professionem sententiis alternantibus  fluctuare. Nunc enim hanc artem tanquam fallacem, et in ipsa actione periculosam, et legibus prohibitam, cauendam monet: nunc autem uelut eius laudatoribus cedens, utilem dicit esse mundande parti anime, non quidem intellectuali, qua rerum intelligibilium percipitur ueritas, nullas habentium similitudines corporum; sed spirituali, qua corporalium rerum capiuntur imagines. Hanc enim dicit per quasdam consecrationes theurgicas, quas teletas uocant, idoneam fieri atque aptam susceptioni spirituum et angelorum, ad uidendos deos. Ex quibus tamen theurgicis teletis fatetur intellectuali anime nichil purgationis accedere, quod eam faciat idoneam ad uidendum Deum suum, et perspicienda  ea que uera sunt. Ex quo intelligi potest, qualium  deorum, uel qualem uisionem fieri dicat theurgicis consecrationibus, in qua non ea uidentur que uera sunt. Denique animam rationalem, siue quod magis amat dicere, intellectualem in superna dicit posse euadere; etiamsi quod eius spiritale est, nulla theurgica fuerit arte purgatum: porro autem a theurgo spiritalem purgari hactenus, ut non ex hoc ad immortalitatem eternitatemque perueniat. Quanquam itaque discernat a demonibus angelos, erea esse loca demonum, etherea uel empyrea disserens angelorum, et admoneat utendum alicuius demonis amicitia, quo subuectante, uel paululum possit eleuari a terra quisque post mortem, aliam uero uiam esse perhibeat ad angelorum superna consortia: cauendam tamen demonum societatem, expressa  quodammodo confessione testatur, ubi dicit animam post mortem luendo penas, cultum demonum a quibus circumueniebatur horrescere. Ipsamque theurgiam, quam uelut conciliatricem angelorum deorumque commendat, apud tales agere potestates negare non potuit; que uel ipse inuideant purgationi anime, uel artibus seruiant inuidorum, querelam de hac re Chaldei nescio cuius expromens: »Conqueritur,« inquit, »uir in Chaldea bonus, purgande anime magno molimine, frustratos sibi esse successus, cum uir ad eadem potens tactus inuidia, adiuratas sacris precibus potentias alligasset, ne postulata concederent. Ergo et ligauit ille, inquit, et iste non soluit.« Quo indicio dixit apparere theurgiam esse tam boni conficiendi quam  mali, apud deos et apud homines disciplinam, pati etiam deos, et ad illas perturbationes passionesque deduci, quas communiter demonibus et hominibus Apuleius attribuit.« Hec Augustinus.



993.

In Burgundia Odilo Aluernis oriundus, ex clerico Briuatensi monachum professus, in Cluniacensi cenobio fit abbas post Maiolum, per annos 56, miro religionis feruore spectabilis: qui preter cetera pietate insignis, non solum uite exemplis, sed etiam miraculis in uita sua claruit. Qui cum reprehenderetur, quod in peccantes iusto misericordior esse uideretur: »Si damnandus sum, inquit, malo damnari de misericordia quam de duritia.« Otho in imperatorem benedicitur.



994.


Florebant hoc tempore in scientia litterarum: in Lotharingia, Herigerus abbas Lobiensis, Adelboldus episcopus Ultraiectensis; in Francia Fulbertus episcopus Carnotensis, Abbo abbas Floriacensis: qui super calculum uictorii commentatus est. Hugone rege Francorum mortuo, Robertus filius eius regnat annis 34.  Iste rex Robertus fuit in ecclesiasticis canticis non mediocriter doctus. Denique et pulcherrimam sequentiam fecit: Sancti Spiritus adsit nobis gratia, et responsorium istud: O Iuda et Ierusalem: sed et hoc Alleluia fertur fecisse: Eripe me de inimicis meis: et cum quadam die esset Rome in uigilia apostolorum Petri et Pauli, obtulit schedulam quamdam super altare. Putantibus illis magnum aliquid obtulisse, repererunt  illum nichil aliud super altare posuisse nisi schedulam, in qua scriptum erat responsorium istud cum uersu suo: Cornelius centurio, quod ipse rex composuerat cum cantu suo. Ioannes autem, cognomento Belet, dicit Naugerum abbatem de Sancto Gallo de terra Teutonicorum primum composuisse sequentias, et Nicolaus papa eas cantari instituit: post quem Hermannus Contractus inuentor astrolabii, fecit: Rex omnipotens, et: Sancti Spiritus adsit nobis gratia. uideat ergo lector cui magis cedere uelit, Guillelmo an Ioanni.



996.

Gregorius fit papa centesimus quadragesimus tertius, annis 2.



997.

Herbertus ordinatur Coloniensium episcopus, qui multa claruit sanctitate: clarebat etiam  hoc tempore inter Gallos Ansfridus, qui cum fuisset comes Bratuspensium, non minus iustitia quam potentia seculari famosus, deposito militie cingulo tonsuratus in clericum, eo prouectus est ut fieret episcopus Ultraiectensis.



998.

Ioannes XuI fit papa centesimus quadragesimus quartus, mens. 10. Post quem, ut ait Sigebertus, Gerbertus, qui et Siluester, fit papa centesimus quadragesimus quintus, qui et ipse inter claros scientia litterarum egregie claruit. Quidam tamen transito isto Syluestro Agapitum in hoc loco ponunt; quia Syluester non per ostium intrasse dicitur, qui etiam a quibusdam necromantie arguitur, a diabolo autem percussus dicitur obiisse. GUILLEL. Ducum defectio ex superbia regis Ethelredi  processit. Anglos enim nullis causis exstantibus, afficto crimine opibus emungebat; Danos leuibus suspicionibus omnes in uno die per Angliam trucidari iusserat: in uxorem adeo proteruus erat, ut uix eam cubili dignaretur; cum pellicibus uolutabatur. Illa quoque conscientiam alti sanguinis spirans, in maritum tumebat. Erat enim filia Richardi comitis Normannie, filii Guillelmi, qui post patrem 52 annis illi ducatui prefuit, et octauo decimo anno huius regis Ethelredi uitam finiuit. Iacet apud Fiscanum cenobium, quod ipse aliquantis redditibus ampliatum per Guillelmum abbatem Diuionensem regula monastica insigniuit: uir eximius, qui etiam Ethelredum regem iniuriis sepe pulsauit.  Quod cum Rome auditum esset, non est passa Sedes apostolica duos christianos principes inter se digladiari; sed misit in Angliam Leonem Treuerensem episcopum, ut pacem componeret. Actum est hoc anno Domini 991. SIGEBERTUS. Hoc tempore quidam religiosus ab Hierosolymis rediens in Siciliam, reclusi cuiusdam humanitate aliquandiu recreatus, didicit ab eo inter cetera, quod in illa uicinia essent loca flammas eructantia, que uocantur ab incolis olle uulcani, in quibus anime defunctorum luebant diuersa pro meritorum qualitate supplicia, ad ea exsequenda deputatis ibi demonibus; quorum se crebro uoces, iras et terrores, sepe etiam ululatus audisse dicebat, plangentium, quod anime fidelium de manibus eorum eriperentur  per eleemosynas et preces uiuorum fidelium: et hoc tempore magis per orationes Cluniacensium indefesse orantium pro requie defunctorum. Hoc per illum religiosum abbas Odilo comperto, constituit per omnia monasteria sibi subiecta ut, sicut primo die Nouemb. solemnitas Omnium Sanctorum agitur, ita sequenti die omnium in Christo quiescentium celebretur. Qui ritus ad multas Ecclesias transiens, fidelium defunctorum memoriam solemnizari fecit.  In Italia Crescens patriciatu Romanorum arrepto, contra Ottonem imperatorem rebellat.



1000.

Anno Iesu Christi 1000, secundum computationem Dionysii multa prodigia uisa, terremotus factus est permaximus. Cometes apparuit XIX Kal Ianuar. circa horam nonam, aperto celo  quasi facula ardens illapsa est terris, cum longo tractu et cum tanto splendore, ut non modo qui in agris erant, sed etiam qui in tectis irrupto lumine ferirentur. Quia celi scissura sensim euanescente, interim uisa est figura quasi serpentis capite quidem crescente cum ceruleis pedibus.



1001.

Otto imperator Rome Crescentem patricium aggreditur; uictus Crescens, et ex fuga retractus capitur, uilique iumento auerse impositus circumducitur. Et paulatim membris truncatu ad ultimum ante urbem suspenditur.



1002.

Otto imperator Rome degens, dum se cum Romanis remissius agit, tractans qualiter iura regni et Ecclesie ad antiquum statum reformaret, Romani per hoc ad contemptum eius adducti, subito  contra eum conspirant: et aliquot militum eius peremptis eum in palatio obsident; unde per industriam Henrici ducis Baioarie, et Hugonis marchionis Italie simulato pacto uix extractus Roma recedit cum Syluestro papa; et quia uxor Crescentis imperatorem spe regnandi ad amorem sui pellexerat, dolens pro eius discessu, uenenum ei immisit: quo ille consumptus inter remeandum in Italia moritur. Milites transalpini corpus imperatoris cum insignibus imperii ad Galliam referentes, crebris Italorum incursibus lacessiti, armis sibi uiam parant. Sed cum iam res in tuto putaretur, dux Baioarie Henricus iniuriato Heriberto Coloniensi episcopo, a cuius ore omnes pendebant, insignia ab eo uiolenter extorsit; quasi iure hereditario sibi  competentia, Erat enim filius Henrici ducis, qui fuit genitus de Henrico fratre primi Othonis imperatoris. Henricus igitur dux, conciliatis sibi animis quorumdam principum regni, ungitur in regem a uuilligialso Moguntino episcopo, et imperat. an. 21.



1003.

Ioannes XuII sedit papa centesimus quadragesimus sextus mens. 11, post quem Ioannes XuIII sedit papa centesimus quadragesimus septimus annis 5. Abbo Floriacensis abbas in uuasconia martyrizatur. Henricus rex potentiores uiros regni bella contra se concitare uolentes celeriter diuincit, et reges gentilium in interiori Germania commorantes, qui dicuntur uuinidi, tributarios sibi facit.



1004.


Gerardus Cameracensis episcopus, et Adelboldus Ultraiectensis, magni in Ecclesia habentur, et in palatio. Henricus rex Bambergensem Ecclesiam episcopalis sedis honore sublimat: et quia libris carebat, eam omnium rerum suarum heredem facit. Unde Deodericus Metensium episcopus dolens dotem, et patrimonium sororis sue Chunigundis imperatricis, delegari ab imperatore Bambergensi Ecclesie, rebellat.



1005.

Cometes horribilis in austro uisus est. Mortuo Ottone duce, ducatus Lotharingie datur comiti Godefrido, filio Godefridi Ardennensis. Helpericus de Ratione compoti hoc anno scripsit.



1006.

Fames et mortalitas pene per totum orbem inualuit, ita ut sepelientium tedio uiui adhuc spiritum  trahentes obruerentur cum mortuis. Castrum ualentianas situm in marchia Francie et Lotharingie, quod Balduinus comes Flandrensium inuaserat, Henricus imperator obsidet: concurrentibus ad auxilium eius Roberto rege Francorum, et Richardo comite Normannorum.



1007

Henricus imperator quia de obsidione ualentianensi inefficax redierat, contra Balduinum profectus, castrum Gandauum inuadit: et deuastata terra aliquot primores Flandrensium capit; unde Balduinus perterritus illi satisfacit. ualentianas reddit, datisque obsidibus cum sacramento fidelitatis, manus ei dedit. Postea imperator seditione suorum coactus, ualentianas Balduino comiti beneficiauit; ut sibi contra motus suorum auxilio esset;  preterea ei etiam ualacras addidit.



1008.

Baldricus Leodicensium episcopus ordinatur, et Burcardus Wormacensium: qui in Scripturis studiosus magnum illud canonum uolumen edidit, collaborante Ausberto abbate uiro undequaque doctissimo.



1009.

Eclipsis solis facta est hora diei 2. Sergius Iu sedit papa centesimus quadragesimus octauus, an. 2, m. 9. Normanni Frisiam infestantes Tile oppidum incendunt. Henricus imperator, Metis urbem obsidet, propter Deodericum fratrem uxoris sue, contra se rebellantem: qui episcopatum ipsius urbis usurpauerat. Dux enim Mosellanorum Deodericus post fratrem suum Alberonem, dato episcopatu Metensium filio suo adhuc puero, tutorem ei  substituerat ipsum Deodericum: qui, puero urbe excluso et episcopatu usurpato, ipsum etiam Deodericum ducem bello cepit. Urbe ergo per obsidionem pene desolata, tandem pax conuenit.



1010.

Bruno episcopus martyrizatur. Normanni Frisiam repetunt, et multis cesis Ultraiectum oppidum incensum est. Gens Hungarorum hactenus idololatrie dedita, hoc tempore ad fidem Christi conuertitur per Gislam sororem imperatoris, que nupta Hungarorum regi, ad hoc sua instantia regem adduxit, ut se et totam Hungarorum gentem baptizari expeteret; qui in baptismo Stephanus est uocatus; cuius merita per Hungariam multa miraculorum gloria commendat.



1011.


In Lotharingia iuxta montem Castrilocum fonticulus aque multis saluberrimus in sanguinem conuersus, quod probauit mulier, que faciem suam ex huius fontis aqua lotam ostendit multis sanguinolentam.  Albertus ordinatur abbas Gemmelacensis. Benedictus uIII fit papa centesimus quadragesimus nonus, et sedit annis 12. GUILLELMUS. Hoc anno contigit in quadam uilla Saxonie ubi erat ecclesia Magni, martyris, tale quid: In uigilia Natalis Domini Robertus presbyter primam missam de nocte inchoauerat: at in cemeterio Otbertus quidam cum 18 sodalibus, uiris quindecim, feminis 3, choreas ducens, cantilenas seculares perstrepens, ita sacerdotem impediebant ut ipsa uerba eorum inter sacra missarum solemnia  inuitus resonaret. Ille mandat eis, ut tacerent; quo neglecto, imprecatus est, dicens: »Placeat Deo, et sancto Magno, ut ita cantantes permaneatis usque ad annum« uerba pondus habuerunt. Filius presbyteri Ioannes sororem suam cantantem per brachium arripuit, et statim illud a corpore auulsit, sed gutta sanguinis inde non exiit: illa uero toto anno cum ceteris permansit, choros ducens et cantitans. Pluuia non cecidit super eos, non frigus, non calor, non fames, non sitis, non lassitudo eos affecit; indumenta uel calceamenta non sunt attrita; sed quasi uecordes cantabant. Primum usque ad genua, deinde usque ad femora terre demersi sunt. Fabrica tecti aliquando super eos nutu Dei erigebatur, ut pluuias arceret. Euoluto anno Herbertus  Coloniensis episcopus eos absoluit a nodo, quo manus eorum ligabantur, et ante altare Sancti Magni reconciliauit. Filia presbyteri cum aliis duobus continuo exanimata est; ceteri ceteris continuis proximis 3 diebus et noctibus dormierunt; aliqui postea obierunt, et miraculis, ut fertur, coruscarunt, quia ualde penituerunt. Ceteri penam suam membrorum tremore prodiderunt. Hoc ita scriptum reliquit Otbertus ipse, qui fuit unus ex ipsis; in cuius scripti finesic scriptum est: Date sunt nobis littere a domino Peregrino, beati Herberti successore, anno Domini 1013.



1013.

Henricus imperator Italiam petens, ut subueniret suis, quos Greci premebant, circa Beneuentum,  Salernum, et Capuam debacchantes, Troiam ciuitatem capit. Baldricus episcopus cum in uilla Duguardis dicta castellum muniret, Lamberius comes Louaniensis eum aggreditur, et episcopus Lamberto uincente, multis suorum captis et occisis, graui atteritur infortunio. Terre motus factus est maximus circa meridiem XIu Kalendas Decembris.



1014.

Henricus rex in imperatorem benedicitur; qui Godefridum ducem in fines Bratuspensium cum exercitu misit ad obsidendum castrum Louanium; sed inefficax rediit. Baldricus episcopus in insula Leodicensi cenobium Sancti Iacobi apostoli fundauit. Dux Godefridus Girardum comitem multis modis regnum inquietantem bello uicit. In quo filio  eius cum multis occiso, complices eius deterruit. Hoc tempore S. Guiteth, qui et Adelbertus, Pragensis episcopus martyrizatur. Comitatus Beluacensis datur Rogerio episcopo.



1015.

Dux Godefridus comitatum Montensem depopulatur, quem Raginerus cum patruo suo Lamberto Louaniensi insecutus, apud Florinas pugnam conseruit, ubi plusquam 500 uiri occisi sunt, et ipse Lambertus occubuit. Ubi res mira contigit. Cum enim Lambertus spem uictorie iam haberet, habebat enim philacterium a collo usque ad pectus pendens sanctorum reliquiis refertum, quorum patrocinio se in periculis tutum fore credebat. Instante ei termino uite philacterium a collo eius exiens, super tumulum campi exsiliuit,  et mox comes antea inuictus perimitur. Quidam uero militum philacterium accipiens in caliga sua abscondit; sed coxa eius et crure intumescente rem prodidit, et philacterium domino suo Etheloni dedit, fratri scilicet ducis.



1016.

Simeon Syracusis Sicilie oriundus, et postea monachus in monte Sina, hoc tempore clarebat: qui Hierosolymam ueniens, longam pro Christo peregrinationem suscepit; et cum Popone Treuirorum archiepiscopo ad Gallias ueniens, Treuiris in altitudine turris inclusus est: ibique post multas hominum persecutiones, et tentationes demonum, beato fine quieuit: cuius meritum frequens miraculorum gloria monstrauit.



1017.

Cometes solito mirabilior in modum trabis  maxime per 4 menses apparuit. Coboldus post Baldricum fit Leodicensis episcopus.



1018.

In Frisonia Deoderico comite filio Arnurphi Gandauensis debellante Frisones, in uindictam patris sui ab eis occisi, Godefridus dux ad eum debellandum ab imperatore mittitur, et, conserto prelio, repente uoce, nescitur unde emissa: Fugite, fugite, cunctis fugientibus, multi a paucis Frisonibus perimuntur, dux uero capitur.



1019.

Dux Godefridus impetrata Frisonibus ab imperatore totius iniustitie impunitate, a captiuitate soluitur; et non multo post moritur. Cui succedit in ducatu frater eius Gothelo.



1020.

Rodulphus rex Burgundie Burgundionum  insolentiis irritatus, regnum Burgundie Henrico imperatori dare tractat; sed eum ab hac intentione reuocat simulata Burgundionum satisfactio. Benedictus papa in Galliam ad Henricum imperatorem uenit.



1021.

Henricus imperator Natale Domini celebrans Colonie, Heribertum archiepiscopum olim a se iniuriose tractatum humili satisfactione placat: cui reconciliatus archiepiscopus, predixit se propediem moriturum; qui non multo post mortuus, magnis cepit clarere uirtutibus; cui Pilegrimus episcopus successit. Hic Pilegrimus superius peregrinus appellatus est ab Otberto illo, qui fuit unus de choreas ducentibus; sed mirandum est, quomodo idem Otbertus in fine scripti sui dicat, datas  sibi fuisse litteras a domino Peregrino, beati Herberti successore an. Domini 1013, cum beatus Herbertus hic a Sigeberto dicatur mortuus fuisse anno Domini 1021. GUILLELMUS. Colonia prius dicta est Agrippina ab Agrippa genero Augusti: postea a Traiano, qui ibi in imperium allectus, colonias ciuium Romanorum eo deduxit, Colonia. In hac fuit quidam episcopus, clarus religione, sed turpis corpore, qui factus est episcopus hoc modo: imperator Dominica Quinquagesime uenatum pergens, solus ad aream silue deuenit, comitibus hac et illac dispersis: ibi habebat ecclesiam presbyter ille agrestis, deformis ualde, et quasi portentum nature. Imperator se militem mentitus suppliciter missam rogat. Ille confestim se parat. Imperator  interim cogitabat, quare Deus, a quo formosa cuncta procedunt, tam deformem hominem conficere sacramenta sua sineret. uentum est ad illum uersum tractatus: Scitote quoniam Dominus ipse est Deus . In quibus uerbis cum discordaret puer presbyteri, sacerdos concitatiori uoce respondit, quasi imperatori cogitanti: Ipse fecit nos, et non ipsi nos. Quo dicto repercussus imperator, et propheticum uirum estimans, inuitum eum fecit episcopum. Huius hic factor fuit. Erat in monasterio sanctimonialium eiusdem urbis uirgo quedam, que specie et dulci ad omnes sermone amatores suos incendebat: quorum unus diues et generosus eam abduxit, et loco iuste coniugis habuit.  Mandat episcopus, ut mulier monasterio restituatur, et fit. Iterum, absente pontifice, repetitur; excommunicatur raptor, ita ut nullus ciuium cum eo conuiuari aut colloqui auderet. Tunc excommunicatus in predia ruris sui abiit. ueniente autem episcopo ad exitum uite, conuenerunt compatriote, orantes pro excommunicato. Quibus ille respondit: »Si miser ille maledictam illam mulierem deseruerit, sit absolutus; si autem perstiterit, sequente anno hac eadem die et eadem hora qua ego decedam, sit ante Dominum reddere rationem paratus. uidebitis autem me, quando signum ad sextam insonuerit, spiritum efflare.« Sic omnia impleta sunt, utroque sic moriente. Anno enim sequente eodem die et hora qua predixerat, excommunicatus ille  cum amica sua ictus et exanimatus est. Item GUILLELMUS.

Eo tempore Ethelredus Danos fugiens, uenit Normanniam ad Richardum fratrem uxoris sue Emme, filium Richardi ducis, qui cenobium Fiscanense, quod pater inchoauerat, perfecit. Hic noctibus custodias famulorum fallens, ad matutinas monachorum ibat, genua flectens in oratione usque ad lucem. Quadam nocte pergens ad ecclesiam, ostium reperit obseratum: qui excesso uiolenter pessulo soporem sacriste turbauit. Qui surgens a somno, et uidens eum plebeio amictu uestitum, in capillos inuolat, et multos illi colaphos impegit. Postridie in capitulo querelam deposuit, et monachum illum . . . . . Die dicto monachus a iudicibus . . . . .  qui optimi uini ferax est, officio sacriste addixit, pronuntians illum bonum esse monachum, qui bene custodiens munus iniunctum, nec etiam iratus fregit silentium. Iste rex 28 anno ducatus sui mortuus est, iussitque se sepeliri ante ostium ecclesie, ut ab omnibus conculcaretur, et super se plueret. Quem postea Guillelmus abbas tulit inde, et ante altare locauit. Huius frater Robertus archiepiscopus Rothomagi fuit; qui honore abusus, multa flagitia commisit; sed postea in senium uergens, multis eleemosynis quedam deleuit. Richardus iste filium habuit sui nominis, qui fuit dux anno uno; dicitur fuisse inuenenatus a fratre suo Roberto. Unde ipse Robertus post 7 annos Hierosolymam perrexit: qui domum reuertens, apud Niceam urbem  Bithynie ueneno interceptus est. Huic Roberto successit Guillelmus puer. Edmundus fuit filius Ethelredi regis; non ex Emma uxore, sed ex alia quadam, quam obscura fama recondidit. Hic magni roboris fuit, et animo, et corpore: unde ab Anglis uocabatur ferreum latus. Hic cum Cinitone partitus est Angliam: sibi Westsaxoniam retinens, illi concedens Merciam. Non multo post obiit, sepultus Glastonie. Fertur Edricum mortem ei per ministros porrexisse; eius scilicet consilio ferreum uncum ad nature requisita sedenti in locis posterioribus adegisse. Frater eius ex matre Edwinus, per proditorem Edricum, iubente Cinitone, Anglia cessit, qui diu iactatus, et tandem furtiuo reditu  delitescens obiit; sepultus apud Canistochium. Filii eius Edwius et Edwardus missi sunt ad regem Sueuorum, ut perimerentur; sed miseratione eius conseruati sunt, et regem Hunorum petierunt, ubi maior diem obiit, minor Agatham regine sororem uxorem accepit. Fratres ex Emma Elfredus et Edwardus, quandiu Cinito uixit, in Normannia tuto latuere. Auunculus eorum Richardus sororem suam Cinitoni uxorem dedit. Hinc Cinito anno ab Incarnatione Domini 1017 regnare cepit et 20 annis regnauit.



1022.

Durandus fit Leodiensium episcopus, ex humillimo, et pauperrimo, et seruilis conditionis genere; ut esset iam dominus dominorum suorum carnalium. Aquisgrani conuentu regali synodali  per aliquot dies celebrato, tanta siccitas et intemperies eris excanduit, ut multi pre nimio ardore deficerent; multa etiam animalia subito interirent; pauimento et columnis marmoreis tanto sudore madentibus, ut aqua esse respersa a nescientibus crederentur.  Henricus imperator, et Robertus rex Francorum super Carum fluuium apud Euosium conueniunt, de statu Ecclesie, et regni, et imperii tractaturi: et condicto, ut super his confirmandis etiam papam Romanum simul ambo Papie opportune conuenirent; imperator regem et suos, multos etiam, qui tantum ad demirandam imperatoriam maiestatem conuenerant, tanta liberalitate donauit, ut opibus regum Persarum aut Arabum posset comparari regis munificentia.



1024.


In Pascha eclipsis solis facta est. Ioannes Portuensis episcopus, frater Stephani nuper defuncti, fit papa centesimus quadragesimus nonus, ut uult Sigebertus. Sed mirandum est, cuius Stephani pape nuper defuncti frater iste fuerit; cum inter Benedictum precedentem et istum sequentem nullus Stephanus, imo nullus alius papa ponatur. Magister Hugo in chronicis suis sic dicit: Anno Domini 1024 sedit Ioannes XIX papa centesimus quinquagesimus, annis 9, et mens. 9. SIGEBERT. Rogerius inclytus Beluacensis episcopus obiit: qui inter alia beneficia dedit ecclesie S. Petri, cui presidebat. Abacum in Normannia, et Monciacum in uermandensi patria; comitatum quoque eiusdem urbis ab Odone Campaniensi comite impetrauit,  dato ei pro commercio castro Sincratio in Bituricensi territorio sito, quod sibi iure matrimonii competebat. Henricus imperator moritur, delegans regem post se futurum Conradum uirum regii generis et egregie libertatis et liberalitatis; qui nunquam se submiserat alicuius seruituti. Cono dux prepotens cum ad imperium aspirare uellet, repudiatur instinctu Abbonis Maguntini episcopi, et aliquorum regni primatum: et Conradus ad imperium sublimatus imperat annos 15.



1025.

Ioanni pape Stephanus frater suus apparens dixit se infernalibus penis cruciari; sed sperare se interuentu Odilonis abbatis Cluniaci ueniam posse consequi. Pro quo Odilo tandiu orando  laborauit, donec illi reuelaretur se pro illo esse exauditum. Reginaudus fit Leodicensium episcopus, qui Leodii in monte publico instituit cenobium Sancti Laurentii, eique Stephanum abbatem prefecit.



1026.

Robertus rex Francorum ad inuadendam Lotharingiam animum intendit, sed cito ab hoc conatu desistit. Gantelone duce, qui propter priuatum odium grauabat regnum Conradi, et aliis principibus ad pacis unitatem adductis, regi prosperitas et regno accreuit utilitas.



1027.

Conradus rex filium suum adhuc puerum Henricum in regnum sublimat Aquis. Ipse autem in Pascha in imperatorem consecratus, quorumdam  Italorum contra se seuientium motus compescit. Florebant hoc tempore abbates, Odilo Cluniacensis pietate insignis, Guillelmus Diuionensis seueritate reuerendus, Richardus uirdunensis pia grauitate, et graui pietate discretus, Popo Stabulacensis, Elias Coloniensis, Albertus et Stephanus Leodicenses, Berno Augiensis.



1028.

Claruit etiam hoc tempore Guido Aretinus, magni inter musicos nominis: in hoc etiam philosophis preferendus, quod ignotos cantus etiam pueri facilius discunt per eius regulam, quam per uocem magistri, aut per usum alicuius instrumenti: dum sex litteris uel syllabis modulatim appositis ad sex uoces quas solas regulariter musica recipit hisque uocibus per flexuras digitorum leua  manus distinctis per integrum diapason se oculis et auribus ingerunt intente et remisse eleuationes, uel depositiones earumdem sex uocum.



1029.

Conradus imperator rebellantibus Sclauis ad eos debellandos proficiscitur, et eodem anno similiter contra Hungaros rebellantes.



1030.

GUILLELMUS, Cinito rex Anglie Romam profectus, nauigio in Angliam rediit: et mox Malcholinum regem Scotorum rebellantem subegit. Erat tunc in Anglia uir sapientissimus Egelnotus archiepiscopus Cantuariensis, secundus post Liuingum, post Elfegum martyrem ex decano assumptus in episcopum; qui sanctum Elfegum a Londonia reuexit Cantuariam. Qui Roma rediens, apud Papiam brachium sancti Augustini doctoris magni  100 talentis argenti, et talento auri comparatum, apud Conuenturiam misit. Huius etiam monitu rex Cinito ad transmarinas Ecclesias pecunias misit: et maxime ad Ecclesiam Carnotensem, ubi tunc florebat Fulbertus episcopus, sanctitate et philosophia nominatissimus: qui fundamenta Ecclesie sancte Dei Genitricis fecit: et eamdem perfecit miro lapideo tabulatu: qui etiam ab eadem Dei Genitrice in infirmitate sua uisitatus fuisse dicitur, et de eius lacte sanctissimo recreatus. Hic enim multo amore et felicissimo in honorem beate uirginis Dei Genitricis exarsit: quod ostendunt cantus de ea, quos ille edidit celestia uota sonantes. Inter cetera eius opuscula exstat Epistolarum uolumen; in quarum una gratias agit Cinitoni, quod largitatis sue uiscera  in expensis Ecclesie Carnotensis effuderit. Huius Cinitonis an. 15, mortuus est Robertus rex Francorum Hugonis filius; uir eleemosynis deditus, adeo ut festis diebus cum exueret se uel indueret uestibus regiis, si non aliud ad manum haberet, ipsas uestes pauperibus distribueret: nisi ex industria uestiarii egenos importune petentes arcerent. Hic duos filios habuit, Odonem et Henricum. Odo maior natu hebes erat; minor astutus et uehemens. Pater maiorem, minorem mater fouebat; que nummis et pollicitis ingentibus, sicut sunt femine in incepto pertinaces, omnes duces Francorum in sua uota traduxit. Qui coronatus est, maxime annitente Roberto Normanno, priusquam  plene pater exspiraret. Cuius beneficiis obnixus idem Henricus, Guillelmum filium Roberti puerulum, cum pater suus Ierosolymam iret, contra desertores obnixissime iuuit. Qui Henricus regnauit an. 30, Cinito autem rex Sceptonie defunctus, Winthonie sepultus est. SIGEBERTUS. Hoc tempore iussu Conradi imperatoris regali et synodali conuentu apud Triburias habito, inter cetera episcopi hoc capitulum decernere uoluerunt: Ut si quando ieiunium primi mensis eueniret infra hebdomadam, qua caput ieiunii in 4 feria constat, amborum ieiuniorum celebritas officii expletione compleretur. Sed Girardus Cameracensis, et pauci cum eo huic multorum decreto contradicentes, obtinuerunt, ut ieiunium primi mensis in altera hebdomada  in qua habetur officium, secundum antiquam consuetudinem celebretur.



1031.

Sanctus Bardo fit Maguntinus episcopus. Robertus et Richardus minuende domo multitudinis causa hoc tempore a Normannia Francorum digressi Apuliam expetunt; et Italis inter se dissidentibus, dum alteri contra alterum auxilium pretant, hac opportunitate Italos callide et fortiter debellant, et successus suos urgendo nomen suum dilatant, et future prosperitatis sibi uiam parant, eclipsis solis facta est circa meridiem III Kalendas Iulii.



1032.

Istiusmodi decretum ab episcopis Francie datum est subiectis sibi populis seruari. Unus eorum dixit, celitus sibi delatas litteras, que pacem  monerent renouandam in terra: quam rem mandauit ceteris, et hec tradenda populis dedit. Arma quisquam non ferret, direpta non repeteret: sui sanguinis uel cuiuslibet proximi ultor minime existens, percussoribus cogeretur indulgere, ieiunium in pace et aqua omni feria sexta seruarent, sabbato a carne et liquamine abstinerent, soloque hoc contenti ieiunio, in omnium peccatorum remissionem nullam sibi aliam scirent adiiciendam penitentiam: et hoc se seruare sacramento firmarent. Quod qui nollet facere, christianitate priuaretur, et exeuntem de seculo nullus uisitaret, nec sepulture traderet. Alia quoque importabilia quamplurima dedere precepta, que oneri sunt replicare. Hanc mandatorum nouitatem cum multi cupidi nouarum rerum libentius  iusto amplecterentur, Girardus Cameracensis episcopus, qui solus Lothariensium appendebat ad parochiam Francorum, nullius hortatu potuit adduci ad hec suscipienda. Sed singula capitula refellebat dicens, genus hominum ab initio trifariam esse diuisum, in oratoribus, propugnatoribus, agricultoribus. Ut unum duorum, et duos unius egere auxilio. Ideo debere arma ferri, et rapinas reddi; per auctoritatem legis et gratie ultorem percussi uel occisi non exacerbari cogendo, sed sanctum Euangelium ei reconciliari. Ieiunium in 6 uel 7 feria, nec omnibus unum esse imponendum; quia non est una omnium possibilitas: nec omnes hoc uno ieiunio contentos esse debere, quia non est una omnium penitendi necessitas. Hec autem sacramento  firmare, uel sacramenti uiolationem periurio augere, non esse utile. His contradicentes excommunicari, infirmis uisitationes, uel mortuis sepulturam negari, aperte contra Euangelium esse, et omnino detestabile: sufficere authentica Patrum decreta: et super his neglectis impositum congruenter penitentie modum. Benedictus IX sedit papa centesimus quinquagesimus unus annis 14. Frederico duce Mosellanorum mortuo, quia mares filia non habebat, quibus ducatus competeret, Gothelo dux impetrato ab imperatore etiam Mosellanorum ducatu, potentius in Lotharingia principatur.

Burgundionibus non desistentibus a consueta  contra regem suum insolentia, rex Rodulphus regnum Burgundie Conrado imperatori tradit; qui a tempore Arnulfi imperatoris per annos plusquam 130 gentis sue reges habuerant; et ita Burgundia iterum redacta est in prouinciam. GUILLELMUS. Post Cinitonem filius eius secundum famam ex filia Effelmi comitis, regnauit annis 4, et mensibus 4, qui confirmatus in regno nouercam exsiliauit. Que in Flandriam transiit ad Balduinum comitem; post Arnoldum uero regnauit Handenuclus biennio, decem dies minus. Spiritum misit inter pocula apud Lamundum iuxta Blindauam. Wintone iuxta Patrem sepultus est, Haroldi cadauer defossum capite truncari fecit, et in Tamensem proiici. Quod a quodam piscatore captum in sagena, Lundonie tumulatum  est. Tributum inexorabile et importabile Anglie imposuit. Primogenitus Egelredi Elfredus inter mortem Eroldi et exspectationem huius Hardenucti, regnum, ut fertur, ingressus, compatriatarum perfidia, et maxime Godwini, luminibus orbatus est apud Giblingheham. Inde ad Eliense cenobium directus, miseram uitam pauco tempore pane cibario sustentauit, omnibus comitibus, preter Decimes decapitatis. Hac de causa Hardenuctus Hungo Ernuditunensi episcopo infensus, cuius consilio hoc factum dicebatur, illum episcopatu expulit, sed post annum mercede corruptus restituit. Godwinus quoque coactus est sacramentum purgationis afferre: qui etiam post sacramentum dedit ei pro munere ratem auro rostratam habentem 80 milites qui  habebant in singulis brachiis armillas duas, unamquamque sexdecim unciarum auri et in capitibus cassides deauratas, et securim Danicam in humero sinistro, et hastile ferreum in dextera manu.



1034.

Odo Campaniensis regnum Radulphi regis auunculi sui a Conrado imperatore nepote suo repetens, ut sub eo regat Burgundiam efflagitat. Henricus rex Conradi filius uxorem ducit filiam regis Anglorum.



1035.

GUILLELMUS. Hardenuctus rex sororem suam Gunhildam Tinitonis ex Emma filiam Henrico Conradi filio misit; que ad nauem ducta est stipantibus omnibus Anglie proceribus, et in expensas multa conferentibus; que ad sponsum perueniens, multo tempore cum eo fuit; tandem  adulterii accusata, puerulum quemdam sui alumnum, quem secum ex Anglia duxerat, contra delatorem gigantee molis hominem ad monomachiam opposuit, ceteris clientibus timore refugientibus. Concerto duello insimulator per miraculum Dei succiso poplite eneruatus est. Gunildis autem post uictoriam uiro suo repudium dedit; et nec nimis nec blanditiis cum eo manere ulterius consensit; sed sanctimonialis habitum sumens, in seruitio Dei permansit.

SIGEBERTUS. Odo contra imperatorem rebellans Lotharingiam incursat, castella oppugnat; urbem Leucorum, que Tullus dicitur, obsidet, et in nullo temperat furori suo.



1036.


Odo Barrum castrum obsidet et capit. Gothelo autem dux egre ferens insolentiam Francorum, cum Lotharingis occurrit Odoni, et conserto prelio apud Barrum, Odo perimitur, et Francorum exercitus graui cede attritus a Lotharingia fugere compellitur.



1037.

Northmanni in Apulia copiis suis paulatim adductis, ad inuadendam Apuliam fortitudine sua et Italorum imbecillitate animati, castellis et urbibus aut ui aut dolo captis, in Apulia potenter agunt, uicinisque gentibus terrorem sui nominis incutiunt. Henricus Louaniensis comes domi sue perimitur a captiuo Hermanno: cui succedit filius suus Otho; cui immatura morte perempto successit patruus eius Baldricus, qui et Lambertus.



1038.


In mense Aprili octauo Idus eiusdem mensis, uisa est in celo inter australem et orientalem plagam ignea trabs mire magnitudinis; que currens super solem iam ad occasum uergentem, uisa est in terram cadere: cuius uestigia diu uideri potuerunt.



1039.

Conradus imperator Italiam abit, ut rebellionem meditantes debellet; et quia omnes Longobardi coniurauerant, ut non paterentur quemlibet dominum, qui aliud uellet quam ipsi, et qui aliud quam ipsi uellent, ageret contra se; quosdam episcopos in uincula coniecit; et quia episcopus Mediolanensis fuga lapsus est, imperator suburbia Mediolani incendit; die uero Pentecostes cum imperator in parua ecclesia secus urbem coronaretur  ad missam, tam grauia fuerunt tonitrua et fulgura, ut aliqui mente excederent; aliqui etiam spiritum exhalarent. Bruno uero episcopus, qui missam canebat, et secretarius imperatoris, cum aliis tribus, dixerunt se inter missarum solemnia uidisse sanctum Ambrosium imperatori comminantem. Tunc imperator Italia discessit. Pridie Idus Maii ecclipsis solis fuit, et pridie Nonas Iunii imperator obiit. Post quem Henricus filius eius imperauit annis 17 secundum Guillelmum 18.



1040.

Hic Henricus uindelicos subegit, populos Sueuis conterminos: qui uindelici, ut ait Guillelmus, usque hodie Fortunam adorant; cuius idolum in loco nominatissimo ponentes, cornu dextere  illius apponunt plenum potu illo, quem ex aqua et melle confectum hydromellum uocant. Idem fecisse Aegyptios, et omnes pene Orientales populos, affirmat sanctus Hieronymus super Isaiam. Unde ultimo die Nouembris mensis sedentes in commune pregustant, et si cornu plenum inuenerint, magno strepitu applaudunt; qui eis scilicet in futuro anno pleno cornu copia responsura sit in omnibus: si contra sit, gemunt. Hos populos Henricus tributarios fecit, ita ut omnibus solemnitatibus qui us coronabatur, quatuor reges eorum lebetem, quo carnes condiebantur in humeris suis duobus uectibus per annulos 4, inductis ad coquinam uectitarent. Idem Henricus iucundus et hilaris erat. Habebat sororem sanctimonialem, que dum hieme  quadam, que niuibus et pruinis inhorruerat, uno in loco diu detineretur, clericus quidam curialis familiarior iusto puelle crebras in cubiculo eius protelabat uigilias; et quoniam difficile est, crimen non prodere uultu, aduertit hoc aliquis, et iam rem uulgo uentilante, solus imperator non credebat.

Quadam nocte dum diutius simul dormirent usque in mane, ecce nix totam terram operuerat. Tunc clericus, qui se deprehendendum in niue per uestigia timeret, persuasit amice, ut dorso illius impositus angustias illas euaderet; que a tergo leuans amisium extra curiam extulit; et forte tunc imperator mictum surrexerat, et uidit eos per fenestram. Postea euenit occasio, ut episcopatum uacantem daret clerico, ita ei insusurrans: »Accipe episcopatum  hunc, et uide ne ulterius inequites mulieres.« Similiter dans abbatiam germane: »Esto, ait, abbatissa, et ultra non patiaris clericum equitem.« Confusi illi a flagitio destituerunt. Idem imperator habebat clericum satis litteratum, et bone uocis, sed uilem meretriculam ardentius amantem, cum qua nocte quadam solemni uolutatus, mane ad missam imperatoris astabat. Imperator dissimulata scientia mandat ei, ut se ad Euangelium legendum pararet, quod scilicet eius melodia delectaretur; erat enim diaconus. Abnuit ille, ut male sibi conscius; urget imperator, ut probaret eius constantiam; ad extremum parere recusantem iubet a patria exsulare. Quam sententiam amplexus continuo recessit. Mittitur post eum, qui iam compilatis  omnibus, et in sarcinulam compositis, iter maturauerat. Qui letum subridens: Probe, inquit, fecisti, et ego gratulor probitati tue, qui timorem Dei pluris pendis quam patriam, plus iram Dei quam meam. Quapropter habeto episcopatum, qui primus in imperio uacauerit, tantum indecenti amori renunties.

Idem Henricus celebrabat Pentecosten apud Maguntiam. Paulo ante missam cum sedilia pararentur, in ecclesia ortum est iurgium inter cubicularios archiepiscopi et abbatis Fuldensis cenobii, utrorum dominus iuxta imperatorem sederet. Nam Fuldense cenobium in Saxonia sancti Galli corpore insigne, et prediis ditatum est permagnificis; cuius  loci abbas sexaginta millia armatorum prebet in hostem imperatori; et habet ex antiquo priuilegium, ut in magnis festiuitatibus ad dexteram eius sedeat. Itaque uentum est ad pugnam, furoreque per ecclesiam grassante pauimentum sanguine inundauit: sed statim episcopis conuolantibus pace inter reliquos dissidentes statuta, templum purgatum, et missa festiuis clamoribus acta. Sequentia autem percantata, et ultimo eius uersu dicto: Hunc diem gloriosum fecisti, uox ab ere lapsa est: Hunc diem bellicosum ego feci. Rigentibus omnibus pre timore, imperator diligenter intendens letitiam inimici, »Tu, inquit, omnis malitie inuentor simul et incentor, diem bellicosum et arrogantibus luctuosum fecisti; sed nos, per Dei gratiam, qui illum gloriosum  fecit, pauperibus gratiosum reddemus,« et mox reincepta sequentia solemni ploratu Spiritus sancti gratiam inuitabat, intelligens illum aduentasse illis plorantibus, illis cantantibus, omnibus simul pectora tundentibus. Finita missa, egenis per precones clamatis, omnes dapes que sibi et curialibus dabantur, in usus eorum exhausit, ipse obsonia apponens, ipse iuxta disciplinam ministrorum de longe consistens; ipse superflua ciborum abstergens. Idem Henricus tempore Conradi patris sui a quodam clerico fistulam tulerat argenteam, qua pueri ludentes aquam iaculantur, pactus ei episcopatum, cum foret imperator. Adultus repetenti pollicitum impigre dedit. Non multo post aspero morbo correptus decubuit, et morbo crescente  triduo exsensis et mutus iacuit. Episcopi presentes triduano indicto ieiunio pro uita eius Domino supplicabant. Conualescens accitum episcopum, quem pro fistula fecerat, sententia concilii deposuit; professus se toto illo triduo demones infestos sibi uidisse, flammam in se per fistulam iaculantes; flammam dico adeo pertinacem, ut noster ignis respectu illius iocus putetur: interim uero iuuenem semiustulatum aduentasse, ferentem calicem aureum immense magnitudinis, aqua plenum; cuius uisione et laticis aspergine exstinctos ardores euaserat. Hic erat beatus Laurentius martyr gloriosus, cuius ecclesie tectum longa carie dissolutum compaginari fecerat, et preter alia munera calice aureo eamdem ecclesiam honorauerat. Eumdem  Henricum aliquando inimicos fugitantem cerua quedam ultra inuadabilem fluuium euexit. SIGEBERTUS. Henricus imperator uadit ad debellandum Odelricum ducem Bohemanorum, sed Bohemanis uiriliter resistentibus inefficax redit.



1041.

Henricus imperator per orationes sanctorum uirorum auxilio Dei sibi procurato superioris anni infortunium ultus, Odelricum ducem Bohemie superat.



1042.

Bello intestino inter Hungaros moto, Petrus rex ab eis depulsus regno, auxilium ab imperatore Henrico petit, qui propter eum Hungariam deuastat. Guatho ex clerico Sancti Lamberti, uir spiritu sapientie et scientie et feruore religionis insignitus, fit Leodiensis episcopus.

 GUILLELMUS. Hoc anno regnare incepit Edwardus Egelredi filius, qui regnauit annis fere uiginti quatuor. Hic adeo mansuetus fuit, ut nec uiles homines uerbo ledere nosset; et tamen erat ei apud domesticos reuerentia uehemens, apud exteros metus ingens. Nam fouebat eius simplicitatem Deus ut posset timeri, qui nesciret irasci. Die sancto Pasche apud Londoniam magna pompa coronatus est ab Edisio archiepiscopo. Egitham filiam Godwini duxit uxorem; in quam omnes pene liberales artes confluxerant; que uiuo et mortuo marito probri suspicione non caruit; sed moriens tempore Guillelmi ultro iureiurando de integritate satisfecit. Rex ita eam tractauit, ut nec toro amoueret, nec  uirili more cognosceret. Godwinus iste aliquando sedens ad mensam iuxta regem orto sermone de Effredo fratre regis: »Tu, inquit, o rex, ad omnem memoriam fratris tui rugato, ut uideo, uultu me aspicis. Sed nec patiatur Deus, ut istam offam transglutiam, si fui conscius alicuius rei, que spectat ad eius periculum, uel tuum incommodum.« Hoc dicto, offa quam in os miserat suffocatus, oculos inuertit ad mortem. Inde ab ipso filio eius Aroldo, qui regi astabat, sub mensa abstractus est. Hic Godwinus habuit prius uxorem sororem Cinitonis, ex qua puerum genuit; qui dum equo puerili iactanter superbiret, ab eodem portatus in Tamensem fluuium, suffocatus interiit. Mater quoque eius ictu fulminis exanimata est. Hec dicebatur agmina  mancipiorum in Anglia cempta Danemarchiam solere mittere, maxime puellas pulchras. Iste rex Edwardus miraculis et prophetie spiritu claruit. Pauperibus hospitibusque, maxime transmarinis, benignus et munificus. Die sancto Pasche sedens ad mensam apud Westmonasterium diademate coronatus, et optimatum turba uallatus, ceteris auidius comedentibus, auocato a terrenis animo diuinum quiddam speculatus, effusus est in risum. Remotis mensis eius optimates cum prosecuti sciscitantur cur riserit. Cunctatus multum diuque, respondit: »Septem dormientes in monte Celio requiescunt, et iam 200 annis in dextero tacentes latere, nunc in ipsa hora risus mei latus inuerterunt sinistrum, futurumque est, ut 74 annis ita iaceant, dirum nimis  miseris mortalibus omen. Nam in his 74 annis omnia uentura sunt, que Dominus circa finem mundi predixit uentura: gentem contra gentem surrecturam, et regnum aduersus regnum, et terremotus, et pestilentiam, et famem, et terrores de celo, gentilium in Christianos bella, Christianorum in eosdem uictorias.« Talia mirantibus inculcans, septem dormientium passionem, et habitudines singulorum, quod nulla docet littera, ita eis disseruit, ac si quotidie cum eis uictitaret. Erant autem eius optimates, qui eum sciscitabantur, Aroldus et abbas unus et episcopus unus. His auditis, comes Aroldus misit ad inquirendam ueritatem militem unum, abbas monachum, episcopus  clericum, ad imperatorem Constantinopolitanum; adiectis regis sui litteris et muneribus. Quos ille secum benigne habitos ad episcopatum Ephesi destinauit, epistola, quam sacram uocant, comitante, ut ostenderentur legatis regis Anglie septem dormientium corpora. Factumque est secundum prophetiam Edwardi regis. Nam Greci omnes tunc iurarunt se accepisse a patribus, illos septem super dextrum latus quiescere; sed post introitum Anglorum in speluncam super sinistrum eos inuenisse. Nec mora omnia illa secuta sunt, que predixerat. Agareni enim, Arabes et Turci, Syriam et Lyciam, et Mirorem Asiam, et maiores multas urbes, inter quas Ephesum et Ierosolymam, depopulati sunt. Septem annis postea proximis tres pape, id  est uictor, Stephanus et Nicolaus mortui sunt. Apud Constantinopolim Constantinus monachus imperat. 1043. Magister Hugo in Chronicis, post Basilium et Constantinum fratres, quos superius prenominauerat, ponit Constantinum fratrem Basilii solum: post hunc Romanum generum eius; cum uxore Ze, deinde Michelem Etheriarchum cum Ze, deinde Michelem Archontopantui cum Ze, deinde istum Constantinum monachum cum Ze, sed non ponit annos illorum. Henricus imperator iterum Hungariam ingressus cum paucis, Albonem regem bello fugauit, et lanceam insignem regis recepit. Petrum uero, quem Alba expulerat, Hungarorum regno restituit, et Hungariam sibi tributariam fecit.



1044.


Fames ualida Galliam et Germaniam uexat. Obiit dux Gothelo, cuius filius Godefridus, dum ei ducatus Mosellanorum denegatur, altero ducatu repudiato, contra imperatorem rebellat.



1045.

Godefridus hortatu quorumdam fidelium ad recuperandam imperatoris gratiam adductus, ab imperatore capitur, et custodie mancipatur: sed filium suum dans obsidem, relaxatur; quo defuncto in obsidatu, iterum rebellat. Benedictus, qui Simoniace papatum Romanum inuaserat, cum esset rudis litterarum, alterum ad uices ecclesiastici officii exsequendas fecit papam Siluestrum consecrari fecit. Quod cum multis non placeret, tertius superducitur Gregorius, qui duorum uices solus impleret.

Magister Hugo. Siluester III sedit papa centesimus  quinquagesimus secundus diebus quinquaginta sex post quem Gregorius uI sedit papa centesimus quinquagesimus tertius, annis duobus. Iste Benedictus IX, ut ait Petrus Damianus, nepos fuit superioris Benedicti uIII, et dictus est Benedictus minor, respectu illius maioris; de quo maiore Benedicto idem Petrus Damianus sic refert: »Episcopus, inquit, quidam Capuanus uidit Benedictum maiorem papam nigro quasi corporaliter equo insidentem. Heu, inquit, nonne tu es papa Benedictus, quem iam defunctum nouimus? »Ego sum, inquit, infelix ipse.---Quomodo, inquit, est tibi, Pater?---Grauiter, inquit, torqueor; sed de Dei misericordia non despero, si mihi adiutorium prebeatur. Sed perge ad fratrem meum Ioannem, qui  nunc apostolicam sedem occupat, eique de mea parte dic, ut illam potissime summam que in tali theca reposita est, pro me in pauperes distribuat, sicque me redimendum esse. Quandocunque tamen hoc miseratio diuina decreuerit, cognoscat. Nam cetera que pro me indigentibus tradita sunt, nil mihi penitus profuerunt; quia de rapinis et iniustitiis acquisita sunt.« His auditis, episcopus Romam impigre adiit, et Ioanni pape fratris uerba narrauit; et episcopatum mox deseruit, et monachum induit. Eiusdem uero Benedicti nepos Benedictus, qui post eum tertius, Ioanni uero pape II in papatu successit, ut Humbertus archiepiscopus mihi narrauit, apparuit cuidam uasso iuxta molendinum  equo insidenti, et iter agenti. Apparuit autem in speciem monstruosi animalis, cuius aures et cauda asini erant, cetera ursi. Cumque uassus tremefactus fugam iniret, clamauit monstrum illud: »Noli, o uir, expauescere; scito me hominem fuisse, sicut tu es. Sed quia bestialiter uixi, post mortem presentem bestie speciem indui.« Ad quem uassus: »Quisnam fuisti?---Ego, ait, solo nomine Benedictus fui; qui nuper apostolicam sedem indignus obtinui.« Ad quem ille: »Quid habes retributionis?---Nunc, inquit, usque ad diem iudicii per dumosa et squalentia et sulfurea loca et fetida et bullientia raptor et pertrahor: post extremum uero iudicium corpus meum simul animam irremediabilis cruciatus et irreuocabilis olla gehennalis barathri  me deglutiet; ita ut mihi nulla spes inposterum recuperationis restet.« Post hec uerba disparuit. Fuerat autem ab ipso pontificatus exordio usque ad finem uite in ceno luxurie conuersatus, et ideo ab auribus asini in caudam desinebat; duxerat autem per totum uitam carnalem, ideo cetera ursus erat. O quam melius illi fuerat, ut episcopatum deseruisset! Post hunc Benedictum sedit Siluester triginta sex, ut supra dictum est, diebus quinquaginta quinque. Post quem Gregorius uI ante dictus Gratianus, magne religionis et sanctitatis uir, de quo Guillemus hoc modo refert: Is ita Romani apostolatus statum per inertiam antecessorum diminutum inuenit, ut preter pauca oppida urbi uicina, et oblationes fidelium, nichil haberet, quo se sustentaret.  Ciuitates et possessiones in longinquo posite, que ad ius Ecclesie pertinebant a predonibus ablate erant: tramites publici et strata uiarum per totam Italiam a latronibus stipabantur, ut nullus peregrinus nisi cum maiori manu impune transiret. Cessatum est ab omni prouincia Romam iter aggredi. In ipsa Urbe in medio foro uagabantur sicarii. Apostoli ecclesiam uidere cupiens in sicarios incidens, nullo modo sine substantie uel salutis damno domum reuertebatur.

Super ipsa sanctorum apostolorum et martyrum corpora, super sacra altaria gladii nudabantur. Oblationes accedentium uixdum apposite de manibus abripiebantur, abrepte in comessationes et scortorum abusiones insumebantur. Tantis malis Gregorius  primo leniter, et ut pontificem decet, occurrere cepit, amore plusquam terrore; uerbis, plusquam uerberibus agens. Mandat urbanis, ut a peregrinorum infestatione cessarent, et a rapina sacrorum. Alterum enim est contra naturam, ut ille qui communi uescitur ere, non communi fruatur pace: et Christianus inter Christianos libere progredi debet: dum omnes sint ex uno famulitio, et omnes unius sanguinis coniuncti coagulo, redempti pretio. Alterum uero contra precepta Dei qui precepit, ut qui altari deseruiunt, de altari uiuant . Domum Dei debere esse domum orationis, non speluncam latronum , non gladiatorum conuenticulum. Permitterent oblationes  fidelium in usus transire sacerdotum, uel in expensas pauperum; se aliquo modo prouisurum illis, quos egestas ad rapinas compellebat. Quos autem cupiditas exagitabat, ipsi sibi pro timore Dei, et seculi honestate modum ponerent. Inuasores ecclesiastici patrimonii mandatis et epistolis inuitauit, ut aut indebita redderent, aut se iure illa tenere in senatu Romano probarent. Si neutrum facere uellent, Ecclesie membra se non esse cognoscerent. Talia frequenter concionatus, aut nichil, aut parum profecit. Tunc excommunicauit omnes, qui aut talia agerent, aut agentibus conuiuio uel colloquio participarent. Illi autem excommunicati contra furere, minis aures territare, muro urbis armis circumsonare, adeo ut pene papam occiderent.  Tunc papa ferro abscissionis utendum iudicans, arma et equos undecunque conquisiuit, milites et equites adornauit. Ac primum ecclesiam B. Petri preoccupans, raptores oblationum uel exstinxit, uel effugauit. Occisis itaque sibi resistentibus, predia et oppida multo tempore amissa in antiquum ius restituit. Quirites interea rapto uiuere assueti, sanguinarium illum uocabant, et indignum, qui Deo offerret, tot cedium conscius. Ipsi etiam cardinales hec dicebant: adeo ut, cum ille ualetudine, qua defunctus est, decumberet, consilio prius inter se habito, auderent eum admonere, ne se in ecclesia S. Petri cum ceteris apostolicis tumulari preciperet, qui tot hominum mortibus officium fedasset.

 Tunc ille, recollecto spiritu, toruisque luminibus minax, hanc orationem habuit: »Si in uobis uel scintillula humane rationis, uel scientia diuine auctoritatis esse, tam precipiti suasione non conueniretis pontificem uestrum. Qui quantum uixi, et patrimonium meum in uestra commoda effudi, et famam mundi pro uestra liberatione neglexi: et si alii hec que proscinditis attexerent, par erat, uos obsistere; opiniones stultorum melioribus interpretationibus lenientes. Cui, queso, thesaurizaui? Forsitan mihi. At thesauros antecessorum meorum habebam, qui cuiuslibet auaritie sufficerent. Quibus salutem, quibus libertatem restitui? Referretis quidem mihi. At adorabar a populo, et libere que uolebam  actitabam; applaudebatur mihi totis orationibus, acclamabatur in laudes meas totis diebus. Has laudes, hos plausus abstulit mihi uestre tenuitatis contuitus; ad uos flexi animum, et seuerius agendum existimaui; fortunarum uestrarum loculos predo impius baligurriebat. uos inopem uitam diurno pane agebatis; ille de oblationibus uestris pretiosa sibi serica mercabatur; uos populari et dissuto amictu occultos mouebatis iocos. Itaque cum hec nequirem pati, bellum aliis indixi, ut damno ciuium emerem gloriam clericorum. Sed, ut modo experior, in ingratos collata beneficia perdidi. Quod alii per angulos mussitant, uos in publico euomitis; et libertatem quidem probo, sed pietatem requiro. Morientem patrem filii de sepultura sua  exagitant. Communem mortalium domum mihi negabitis? Non arcetur ab introitu ecclesie meretricula: non usurarius, non latro; et uos papam ingredi prohibebitis? Quid refert, an mortuus, an uiuus sacrarium intueat, nisi quod uiuus multis adhuc tentatur illecebris, ut nec in Ecclesia a macula sit immunis; ibi sepe peccandi reperiens materiam, ubi uenerat diluere culpam. Mortuus peccare nescit, imo nequit, supremo carens uiatico. Quam immanis igitur barbaries est, ut hunc a domo Dei excludas, cui peccandi desit et uoluntas et facultas! Quapropter, filii, tam prerupte audacie penitentiam agite. Stulte enim et amare locuti estis. Sed ne sola me niti auctoritate putetis, et rationem accipite. Omnis actus hominis secundum  cordis intentionem debet examinari; ut eo uergat facti iudicium, unde processit faciendi consilium. Ut enim ueritas dicit: Si oculus tuus fuerit simplex, totum corpus tuum lucidum erit: si autem nequam, totum corpus tuum erit tenebrosum . Crebro miserabilis interpellauit egenus, ut eius leuarem inopiam. Ego futurorum nescius non abnui, sed diuersis monetis onustum dimisi; discedens ille latronem offendit, qui uidens eum nummos portantem, claua quam ferebat percussum occidit. Nunquid inde iudicandus sum, qui peregrino dederim, unde causam mortis incurrit? In legibus ecclesiasticis et forensibus idem factum diuerso respectu et punitur et laudatur. Animaduertitur in latronem, qui hominem occidit in occulto; probatur in milite, quod  fuderit hostem in bello. Itaque homicidium in isto laudabile, in illo uituperabile. Laudatus est olim predecessor noster, Adrianus I, predicande memorie, quod inuestituras ecclesiarum Carolo Magno concessit; ita ut nullus electus consecraretur ab episcopo, nisi prius a rege insigniretur baculo et annulo. Erat enim animus Caroli inuictus aduersus auaritiam: nec facile tunc inuenisset aditum aliquis, nisi intrasset per ostium. Preterea per tot terrarum interstitia nequibat requiri sedes apostolica, ut unicuique electo assensum suum commodaret, dum esset prope rex qui nil per auaritiam disponeret. Nunc omnia regum palatia luxus et ambitus occupauit; quare merito sponsa Christi libertatem suam  asseuerat, ne illum tyrannus ambitioso usurpatori prostituat; laudaturque in nostri seculi pontificibus, quod has donationes tulerint principibus. Certe non est episcopi officium, ut ipse iubeat committi prelium. Ceterum spectat ad munus episcopi, ut si naufragium innocentie uideat, et manu et lingua occurrat. Ezechiel sacerdotes accusat, quod non steterint ex aduerso, non se opposuerint murum uel clypeum pro domo Isrel. Due sunt persone in Ecclesia ad resecanda uitia constitute; una que exacuat eloquium, altera que prestet gladium. Ego, ut uos mihi testes estis, non neglexi partes meas. Quoad speraui proficere, armaui linguam; illum cuius interest rem agere gladio, certificaui nuntio. Occupatum se rescripsit bello uindelicorum,  rogans ut meis laboribus, et suis expensis non grauarer latronum conciliabula deturbare. Si renuissem, quam excusationem Deo afferrem, cum imperator suas in me refudisset partes? uiderem cedem ciuium, damnum peregrinorum, et dormitarem? Quisquis parcit latroni, occidit innocentem. Sed obiicitur, non esse sacerdotis, ut se cede cuiusquam commaculet. uerum est: sed non se inquinat, qui sontem premens, insontem liberat. Imo uero beati qui custodiunt iudicium, et faciunt iustitiam in omni tempore . Sacerdotes fuerunt amplissima laude famosi Phinees et Matathias; qui ambo in delinquentes manu sua ulti sunt. Alter amplexus uenereos pugione confodit; alter idolis immolantem immolatitio cruori commiscuit. Zacarias  sacerdos thurificantem regem expulit; et procul dubio non dubitasset occidere, nisi Deus illum accelerasset cedere, preuenit eamdem manum plaga diuina, ut illius cadauer depasceret lepra, cuius animus usurpasset illicita. Deturbatur regis deuotio; et non deturbabitur latronis cupido? Parum est quod excuso; etiam laudandum est, quod feci. Contuli enim illis beneficium, quibus uideor intulisse exitium. Penam minui, dum mortem acceleraui. Sceleratus enim quanto plus uixerit, tanto plus peccabit, nisi forte sit aliquis, quem Deus exemplo singulari respexerit. Mors in commune bona est omnibus; per eam iustus reponitur in celestibus, iniustus ferias ponit sceleribus. Malus per eam dat flagitiis terminum, bonus pertendit ad  brauium. Sanctus propinquat ad palmam, peccator spectat ad ueniam, quia figit flagitiis metam. Gratie mihi habende sunt illorum uice, qui tantis miseriis exempti sunt meo munere. Hec habui, que pro me dicerem, ut uestras assertiones euacuarem. Sed quoniam mee et uestre comminationes falli possunt, committamus nos diuino examini. Corpus meum antecessorum more compositum ante ianuas ecclesie sistite; ianue seris et repagulis damnentur. Si Deus uoluerit ut ingrediar, applaudatis miraculo; sin minus, de cadauere meo faciatis quidquid uobis placuerit. Sic factum est.« Mox enim ut corpus eius ante portas ecclesie seris occlusas positum est, turbo ingens diuinitus emissus repagula  et obstacula dirupit, et ipsas ualuas uehementi impetu patefactas ad parietem cum magno fragore impulit.

Eodem tempore mulier apud Bertheleriam Anglie uillam auguratrix et malefica, cum quadam die comminaretur cornicula quam habebat in deliciis, uocalius solito nescio quid comminata est. Quo audito, domine cultellus de manu excidit, simul et uultus expalluit, et ingemiscens diutissime ait: »Hodie ad ultimum sulcum peruenit aratrum meum; hodie audiam et accipiam grande incommodum.« Adhuc ea loquente uenit nuntius ad eam, dicens: »Mortuus est filius tuus, et tota familia subita ruina interiit.« Quo audito continuo dolore saucia decubuit; uocarique fecit superstites liberos,  monachum et monacham, quibus singultiendo, ait: »Ego miserabili quodam fato meo demoniacis artibus semper inseruii. Ego uitiorum omnium sentina, el illecebrarum magistra fui, et sperabam tamen in religione uestra, a me ipsa desperaui. Nunc ergo quia scio me demones habituram exactores in pena, quos habui suasores in culpa; rogo uos per materna uiscera, ut mea tentetis alleuiare tormenta. Nam de anima sententiam damnationis non reuocabitis. Corpus ergo meum insuite in corio ceruino, et includite in lapideo sarcophago, et operculum ferro et plumbo constringite, et lapidem ipsum tribus magnis catenis circumdate. Si tribus noctibus ita secure iacuero, quarta die infodietis me humo: quanquam uerear ne terra nolit me recipere, pro  maleficiis meis, psalmicines L, sint noctibus, et misse cantentur pro me tot diebus.« Factum est, ut preceperat, et nil ualuit. Primis enim duabus noctibus cum chori clericorum psalmos canerent circa corpus, singuli demones ostium ecclesie immani obice clausum leni negotio confringentes duas extremas catenas diruperunt, media que operosius elaborata, illibata durante. Tertia nocte circa galli cantum strepitu aduenientium hostium omne monasterium uisum est a fundamentis moueri. Unus autem ceteris et uultu terribilior, et statura celsior, ianuas maiori ui concussas in fragmenta deiecit; et arroganti gestu accessit ad sarcophagum. Inclamatoque nomine, ut surgeret imperauit. Qua respondente: »Nequeo pro uinculis, solueris, inquit, et  malo tuo.« Statimque catenam que ceterorum ferociam eluserat, nullo conatu ille ut stupam dirupit, operculumque tumbe pede depulit, et apprehensam manu palam omnibus ab ecclesia extraxit ad fores, ubi paratus erat equus niger superbum hinniens, uncis ferreis per totum protuberantibus. Super quos misera illa imposita, mox ab oculis intuentium cum toto sodalitio disparuit: audiebantur tamen clamores per quatuor fere milliaria miserabiles suppetias orantis.



1046.

Hucusque GUILLELMUS. Hinc SIGEBERTUS. Instinctu Godefridi comes Flandrensium Balduinus contra imperatorem rebellat. Rome uno contra duos, et duobus contra unum altercantibus de papatu,  imperator Romam uadit; et eis canonica et imperiali censura depositis Suidegerus Babenbergis episcopus, qui et Clemens, fit papa centesimus quinquagesimus quartus, et ab eo rex Henricus in imperatorem benedicitur. Sedit autem mensibus 10, diebus 7. Iurauerunt autem Romani se sine consensu Henrici imperatoris nunquam papam electuros. Deoderico Metensium episcopo defuncto succedit Adalbero fratruelis eius, uir magne prudentie et sanctitatis. Ecclesia Sancte Gertrudis Ningellensis, que ante aliquot annos per negligentiam et iniuriam Dominici sanguinis effusi concremata fuerat, in nouam reedificata benedicitur, presente imperatore.



1047.

Nix tanta in occidente decidit, ut siluas  frangeret. Damasus II fit papa centesimus quinquagesimus quintus, qui sedit diebus 24. Godefridus palatium Neomagi incendit, et irreparabiliter destruit. Urbem Clauorum, que uirdunus dicitur, cum maiori sancte Marie ecclesia similiter incendit. Franco scholasticus Leodiensium, et scientia litterarum, et morum probitate claret: qui ad Hermannum episcopum scripsit librum de quadratura circuli  , de qua re Aristoteles ait: »Circuli quadratura est scibile: scientia quidem nondum est, illud uero scibile est.«



1048.

Berno Leucorum episcopus fit papa centesimus quinquagesimus sextus, et uocatur Leo IX qui sedit annos 5, menses 2, dies 6. Hic cum ad capescendam sedem apostolicam Romam pergeret,  audiuit uoces angelorum cantantium: Dicit Dominus: Ego cogito cogitationes pacis, et non afflictionis. Hic de multis sanctis cantus composuit, et multa fecit et scripsit Ecclesie utilia. Hic cum in papatu pauperem leprosum ante fores offendisset, fotum diligenter in lecto suo collocauit: que cum reserato ostio non inuenisset, in paupere se Christum suscepisse obstupuit.

Sciendum tamen quod hunc Leonem ponit magister Hugo duobus annis tardius, id est anno Domini 1050, quod et uerius est, sicut postea probabimus. Obiit Odilo Cluniacensis abbas, cui successit Hugo Augustodunensis territorii indigena, patre Dalmatico consulari, domino castri Sumnum. Mater eo pregnans fastidio partus laborans, quemdam  religiosum consuluit. Qui ad missam positus in contemplatione, uidisse fertur speciem infantilem supra humanum modum mirifice radiantem. Hic adolescens missus est in expeditione quamdam in predam cum ceuis, et cuiusdam rusticuli substantiolam diripuit inuitus; cui postea annuatim reddidit, quod semel perdiderat. Mortuo Odilone, qui monachorum archangelus uocabatur, cum esset prior, in abbatem electus est, primo eum nominante Adalmanno, qui senex et cocus, 40 annis claustralis prouisor exstiterat, plerisque suorum id iniunxerat officii, ut foras circuirent, panes et carnes, diuersaque edulia compararent, cum pannorum multiplici textura. Circa lectum eius inueniebantur, diuerse supellectiles ad usus pauperum cempte: hinc calceorum  uel interularum, siue tunicarum fasces; illinc panum masse, et carnium acerui. Tunicas quoque pauperum cum monachis uel familiaribus ipse sarciebat. Pater eius facto ducis Burgundie, qui sororem eius habebat peremptus, spatium penitentie perdidit; pro quo piissimus Hugo ita se mactare studuit, ut preter ieiunia et eleemosynas et missas, etiam loricam gestauerit. Alium quemdam militem fratris sui Dalmatii homicidam in Cluniaco suscepit. Angelum sui custodem nonnunquam uidebat. Hildefonsus rex Hispaniarum plus omnibus illum excolebat, quia eius precibus de captione fratris sui euaserat. Qui frater eius nomine  Sancius per quemdam episcopum admonitus est ex parte S. Petri qui ei apparuerat, ut fratrem suum Hildefonsum relaxaret, et eum usque ad sceptrum proueheret. Postea ipse B. Petrus apostolus eidem Sancio comminando mortem, nisi hoc faceret, intimauit. Qui mox surgens exturbatus fratrem emancipauit, duplicato censu paterno. Hildefonsus autem emancipatus, intercessoribus suis Cluniacensibus ducentas auri uncias annuatim soluere decreuit; et diem liberationis sue celebrem eis reliquit. Quadam die dum dormiret, uidit per somnium sub capite suo cubare serpentium multitudinem: subitoque capitale suum excutiens, inuenit librum uirgilii suppositum, abiectoque codice seculari in pace quieuit. Aliquando fratres monasterii  B. Marie de Charitate ex consuetudine pacis osculo confortabat. Dum ergo eum singuli per ordinem oscularentur, uenit quidam monachus in ordine suo ad eum osculandum, quem sanctus reiecit. Interrogatus postea a patre suo, respondit se esse mecanicum, et nigromantie prestigiis infectum, quem, mox sanctus Hugo de monasterio expelli fecit. Dormiens quadam die apud S. Ioannem Baptistam Angeliacensem, uidit in spiritu fulgur de sublimi ueniens, auditorium Cluniaci scindere. Mox ei uenit in mentem, aliquem de fratribus aliquid offendisse, quod imputandum esset conuentui, nisi e uestigio concurreretur. Continuo rebus inceptis interceptis, suos urget ad reditum, et  cunctis admirantibus Cluniacum improuisus aduenit. Ingressusque capitulum circumspectis omnibus, illum qui scandalum fecerat seuerius increpauit. Petre, inquiens, reuela priori culpam, denuda uulnus, ut sentias medicinam. Sic Petrus de Tarnaco quod commiserat confessus est. Quidam frater, nomine Durannus de Brendon, prius idiota apparens postmodum Moysiacensis abbas, demum episcopus Tolosanus, circumspectus per cetera, uerba risum mouentia sepe incautius proferebat. Qua de re sanctus multoties eum increpans, et non satis proficiens, de cetero interminatus prophetice sic eum commonuit. »Certe, inquit, frater, nisi uerba ludicra monacho prorsus interdicta uiuens dimiseris, post obitum districtius correptus, spumantitibus  labiis ad superos rediens enormiter apparebis.« Qui postera taliter apparuit Siguino capellano eiusdem patris; flebiliterque, ut sanctus Hugo pro eo intercederet exorauit. Quod cum idem Siguinus sancto Hugoni referret, precepit ut septem fratres una hebdomada pro defuncto silentium continuum tenerent. Quorum unus silentium interrupit. Rursumque idem pontifex eidem denuo reuelatus, ualde conquestus est super illo fratre, qui dum non siluit, sanitatem illius interpolauit. Quod audiens sanctus precepit, ut illa fractura silentii aliorum septem dierum silentio sarciretur. Quo facto idem pontifex in habitu apostolico se ostendens, purgatori  suo gratias reportauit. In Siluiniaco quidam frater a diabolo deceptus manum sibi inferens, quasi ad anticipandam coronam martyrii, se in silua necauit. Erat autem grauis iracundie; et ideo forte aduersarius in eum preualuit. Huius anima ad iudicium rapta accusatorem pretendentem cultellum necatorium infestum habuit. Miser sue prodigus anime exutus cuculla apostolica intercessione obtinuit, quatenus ante introitum claustri Cluniacensis tandiu maneret cucullam habens in manibus, donec precibus sancti Hugonis et fratrum illam induere mereretur; et ordinem suum recipere. Confestimque pius pater tandiu precibus, et eleemosynis, et hostiis precepit insistere, quousque spiritus defuncti alia uisione cum  habitu suo apparuit; et corpus cemeterio non iudicatur indignum. Hanc uisionem frater quidam conspiciens, non statim ut debuit, indicauit. Quocirca in tempore Rogationum ceteris ad processionem directis, solus in choro remanserat, utpote claudus. Apparuit ergo illi uigilanti S. Odilo forma uisibili cum duobus uiris. Et ecce facta oratione ante altare, illo uocato ingressus est in capitulum, fratrisque illius pigritiam increpauit magna asperitatis uehementia, precipiens assessoribus suis, acerrimam illi inferri disciplinam. Post litanias correptus nuntiauit abbati tam uisionem quam suam corruptionem et afflictionem. Planetam beati Petri apostoli apud Antiochiam gestatam habebat secum; de qua tangens ipse Robertum uirum illustrem paralyticum  apud Parisius, dixit: Petrus apostolus dixit paralytico: Sanet te Dominus iehsu Christus: surge et sterne tibi  ; et statim sanus factus est. Urigo uir laudabilis et uoce festiuus in Natali Domini raucitatem incurrerat, dolensque quia cantare non poterat, cum sederet ad suppedaneum abbatis, misit manum post dorsum eius, et tulit pileum ipsius et collo suo circumdedit corrigiam capilli; et mox ei uox reddita est. Reparauit Cluniacensem ecclesiam, ita ut sit millenis fratribus capiendis idonea; inductus ad hoc monitu beati Petri apostoli, qui cuidam ueterano apparuerat, et hoc ei iniunxerat, ut abbati diceret ex parte eius, quatenus ecclesiam repararet et nouam inciperet. Deinde uisus est ipse  apostolus tenere funiculos, et tendere, et terminos ponere circumscribende quantitati. In illa ecclesia in die Natalis Domini, post exhortationem fratrum in capitulo hanc uisionem narrauit: »uidit aliquis misericordie matrem in oratorio beatissimam Dei Genitricem diuinum infantem gestantem in sinu nitido, qui mundis manibus applaudens gaudenter dicebat: Eia nox ista tota mihi dedicata Natiuitatem meam recolit, celis gloriam, pacem hominibus, prophetis absolutionem aduenisse pronuntiat. Nox ista mee militat glorie, nox ista fulgoris magni luce radiabit. Ubi est modo, nequissimi hostis nequitia, qua solebat gaudere, antequam orirer ego  Sol iustitie? Ortus sum de te, mater inclyta, meo partu diuino et regali dignissima.« Dum hec, inquit, diceret, qui dictum in potestate habebat, uisus est uidere diabolum prope assistentem, quem ita corripuit: »Erubesce, tentator, et fuge: preconia mea, quibus domus dilecte resultant, te turpiter excludunt. His uerbis increpatus, confusus ille longius abcessit. Puer autem e Genitrice pia stipatus exercitu angelorum uobiscum, dilectissimi, celebrat solemne preclarum: occurrite Saluatori, uoce iubilantes et animo.« Contigit aliquando eumdem sanctum Hugonem eucaristiam sacrosanctam cuidam leproso dare, communioni hominum corporaliter subtracto, tunc uero communicanti. Qui tumentibus labiis et ore ulceroso corpus Domini  iniuriose masticans, quamdam portiunculam importuna secatione reiecit, sequente nausea et spuma horribili. Aderat ibi quidam Goberannus Beati Remigii alumnus, qui locum suum Cluniaco mutauerat. Hic prefate secationi manus utrasque supponens, totam in os suum proiecit, uomitum nauseantis fideliter absorbens. Stupefactus Hugo tolerabiliorem fuisse Laurentii craticulam indubitanter asseruit. Idem Hugo per totam Quadragesimam singulis diebus Psalterium decantare consueuerat.



1049.

Leo papa in Gallias ueniens, ut motus imperii a Balduino concitatos sedaret, Godefridum quidem imperatori reconciliauit: Balduino autem pertinacius agente, imperator contra eum exercitum  duxit. Tandem Balduinus flexus, condicto die Aquis imperatori satisfecit. Leo papa, in Gallia et Germania synodis habitis, statum Ecclesie meliorauit. Eo tempore Remis translatum est corpus beati Remigii. In quo concilio interrogatus beatus Hugo de sui promotione respondit. Caro uoluit, spiritus repugnauit. Ibi ergo Simoniaci tam populares quam clerici, presbyterique uxorati, persuasione sancti Hugonis a catholicorum communione, et ab ecclesiis eliminati sunt. In quo etiam concilio idem Hugo iussu domini pape et persuasione cuiusdam nominatissimi uiri sancti Constantii Remensis canonici laudabiliter egit.



1050.

Leo papa dum Normannos a Romanorum  terminis deturbare satagit, multam calamitatem incurrit; quia cum multis etiam ipse capitur. Sed tamen relaxari noluit, nisi etiam suis relaxatis. Sanctus Theobaldus inter nobiles Francorum non infimus hoc tempore clarebat: qui mundum et semetipsum abnegans, et sequens Christum, in uincentia uenetie urbe reclusus, 12 conuersationis sue anno beato fine quieuit. Qui quam accepte Deo seruierit, post mortem eius miraculorum prodidit magnitudo. Ossa eius in Gallias translata multam multis in locis uenerationem meruerunt. Bardo Maguntinus episcopus obit; cuius sanctitas per multam miraculorum gratiam patuit. Balduinus comes  Laudensis, inuaso Hagionensium comitatu, contra imperatorem rebellat.



1051.

GUILLELMUS. Eo tempore erant due anicule in strata qua Romam itur, uno in tugurio morantes, uno imbute maleficio: que hospitem, si quando solus superuenerat, in equum, aut asinum, aut suem mutabant, et mercatoribus uendebant, pretium bibentes. Quadam die iuuenem quemdam gestibus histrionicis exigentem uictum, susceptum hospitio asinum fecerunt, multum inde lucrantes, per asinum scilicet, qui miraculo gestuum transeuntes detinebat. Nam quomodocunque precepisset anus, mouebatur asinus. Non enim amiserat intellectum, sed loquelam. Multum inde questum conflauerant uetule. Audiens hoc uicinus diues, asinum emit magno pretio:  dictumque est ei ab illis uetulis, ut custodiret eum, ne in aquam intraret. Seruatus est asinus diu ab aqua: tandem incautiorem nactus custodiam in proximum lacum se proiecit, et ibi se diutius uolutauit, et figuram recuperauit humanam, et asininam perdidit. Custos eius sciscitatur ab eodem obuio, si uidisset asinum. Ille dixit se esse. Famulus refert ad dominum suum, dominus ad apostolicum Leonem, uirum nostro seculo sanctissimum. Conuicte anus id fatentur. Dubitantem papam confirmauit Petrus Damianus, producto exemplo de Simone Mago, qui Faustinianum uideri fecit in figura Simonis. Hinc apparet quod illi qui per nigromantiam fit, non potest in aqua fallere intuentem; sicut de puluere illo, de quo superius diximus, qui in aurum  uertebat, quidquid contingebat; non quod ita pro uero esset, sed quod ita uidebatur, donec aqua dilueretur. Rome per idem tempus erat iuuenis quidam locuples, et nobilis qui uxorem nouiter duxerat, et sodalibus suis conuiuium frequens parauerat. Post cibum itur in campum, ut luderent. Rex conuiuii ludi signifer pilam poposcit. Interim annulum sponsalitium digito extento statue ueneris eree, que proxime astabat, composuit: et cum pene omnes solum impeterent, suspiciosus extis incalescentibus primus se a lusu remouit. Repetensque annulum inuenit statue digitum usque ad uolam curuatum, diuque ibi luctatur, nec annulum exuere potest, nec digitum frangere; tacitusque discedens rem  celauit sodalibus. Nocte intempesta cum famulo rediens, digitum inuenit extentum, et annulum subreptum. Dissimulato damno ad nuptam rediit: cumque se in lecto iuxta eam collocasset, sensit quiddam nebulosum et densum inter se et illam uolutari, quod sentiri quidem, sed non uideri poterat. Hoc obstaculo ab amplexu prohibitus audiuit et uocem. Mecum concumbe; quia hodie me desponsasti. Ego sum uenus, cuius digito posuisti annulum; habeo illum, nec reddam. Territus ille tanto prodigio, nichil referre uel ausus est, uel potuit. Insomnem ducit noctem illam, multum secum deliberans. Sic factum est per multum tempus, ut quacunque hora cum sponsa concumbere uellet, illud idem sentiret et audiret. Erat sane alias ualens,  et domi aptus et militie. Tandem querelis uxoris commonitus rem parentibus detulit. Illi, habito consilio, Palumbo cuidam presbytero suburbano rem produnt. Is erat nigromanticus et potens in maleficiis. Illectus ergo promissis multis, compositam epistolam dedit iuueni, dicens: »uade illa hora noctis ad compitum, ubi quatuor uie concurrunt et stans tacite considera. Transibunt ibi figure hominum utriusque sexus, omnis etatis, et gradus, et conditionis, equites et pedites; quidam leti, quidam tristes. Quidquid audieris, non loquaris. Sequetur illam turbam quidam statura procerior, forma corpulentior, et ipse Deus. Tunc accedens, huic tacitus epistolam trades legendam, statim fiet quod postulas.« Sic factum est. Inter ceteros transeuntes  uidit ibi mulierem ornatu meretritio mulam inequitantem, crine soluto per humeros iactato, uitta aurea superius constricto, auream uirgam gerentem in manibus; qua mulam regebat, pre tenuitate uestium pene nuda apparebat, gestus exsequens impudicos. Ultimus dominus turbe terribiles in iuuenem oculos exacuens, ab axe superbo smaragdis et unionibus composito, causas uie ab eo requirit. Nihil ille contra, sed pertenta manu porrigit ei epistolam. Demon notum sigillum non ausus contemmere, legit scriptum. Moxque brachiis in celum elatis: »Deus, inquit, Omnipotens, quandiu patieris nequitias Palumbi presbyteri?« Nec mora, satellites a latere suo mittit, qui annulum extorquerent a uenere. Illa multum tergiuersata,  uix tandem reddidit. Ita iuuenis uoti compos sine obstaculo potitus est diu suspiratis amoribus. Palumbus autem, ubi demonis clamorem ad Deum audiuit, intellexit presignari sibi finem dierum. Quocirca omnibus membris intus truncatis miserabili pena defunctus est, confessus coram populo Romano inaudita flagitia.  Gallicana turbatur Ecclesia per Berengarium Turonensem, qui asserebat eucaristiam, quam sumimus in altari, non esse reuera corpus Christi et sanguinem, sed figuram corporis et sanguinis: contra quem multum a multis et uerbis et scriptis disputatum est. Inter quos domnus Guido abbas de Cruce Sancti Leufridi contra eum de corpore et sanguine Domini  elegantem edidit librum.

GUILLELMUS. Leo papa uercellis contra eum celebrauit concilium. Sed post Leonis obitum Hildebrandus, archidiaconus cum esset Turonis, mox papa, Rome adunatis conciliis, eum compulit ad sui dogmatis anathema. Responderunt ei Lanfrancus archiepiscopus, sed precipue et fortiter Guimundus, prius monachus de sancto Leufredo Normandie, postea episcopus Auersanus Apulie, nostri temporis eloquentissimus. Berengarius autem in fine ita resipuit, ut sine retractatione a quibusdam sanctus habeatur; plenus eleemosynis et humilitate, magnarum possessionum dominus dispertiendo, non famulus abscondendo et adorando, nullam feminam conspectui suo patiebatur admitti. Berengarius tamen,  quamuis se correxerit, eos quos deprauauerat conuertere nequiuit: adeo pessimum est alios exemplo uel uerbo a bono infirmare; quia fortassis peccatum te grauabit alienum, cum deletum fuerit tuum. Quod episcopum Carnotensem Fulbertum predixisse aiunt. Hic autem cum eum in extremis positum multi uisitarent, et edium capacitas uix confluentibus capiendis sufficeret, ille inter oppositas cateruas oculos longe rimatus, Berengarium nisu quo potuit expellendum censuit; protestatus immanem demonem prope eum consistere, multosque ad eum sequendum blandiente manu, et illice anhelitu corrumpere. Sed et ipse Berengarius die Epiphaniarum moriens, recordatus quot miseros quondam adolescens primo sui erroris calore secta  sua infecisset, producto gemitu; »Hodie, inquit, in die apparitionis sue apparebit mihi Dominus meus iehsu Christus propter penitentiam, ut spero, ad gloriam, uel propter alios, ut timeo, ad penam.« Hoc anno corpus Edgari regis Glistonie sepulti inuenit abbas Adilpradus incorruptum; et quia locellus, quem parauerat, magnitudine corporis angustior erat, regales exuuias ferro ausus est temerare; unde continuo sanguis undatim emicuit. Tunc regium corpus in scrinio, quod ipse ecclesie contulerat, super altare locatum est cum capite S. Apollinaris martyris, et reliquiis S. uincentii martyris, que ille magno emerat; abbatem uero temeratorem sacri corporis mox animus reliquit, nec multo post de ecclesia egressum mors inuenit. Sanatus  est ibi furiosus et cecus. Nusquam gentium, ut opinor, reperies, tot sanctorum post mortem illibata corpora, ut in Anglia, que future incorruptionis speciem pretendunt. Quod ideo diuinitus factum existimo, ut natio pene extra orbem posita, in spem resurrectionis animetur, ex consideratione tot corporum, que incorrupta perdurant. Hec sunt: Teocam, Beldrica, et uulburga uirgines. Rex Edmundus, archiepiscopus Elphegus, Cutbertus antiquus Pater: omnes inuiolatis cute et carne, flexibilibus articulis: extremus autem uitali quodam tepore, speciem dormientium indicantes. Kenulfus rex Merciorum filium septennem Kenelmum Quendride sororis fidei alendum commiserat. Illa falso sibi regnum  presagiens, infantulum tollendum e medio satelliti qui alumnus erat mandauit; qui puerum uenatum ducens inter fruteta obtruncauit: quem celatum in Anglia statim Rome diuinitus innotuit. Nam membrana super altare sancti Petri superne delapsa elementis Anglicis scripta columba deferente, et necem et sepulcrum per ordinem prodidit; que a quodam Anglo interpretata est: et mox epistola pape regibus Anglie compatriotam martyrum indicauit. Unde frequenti cultu corpus innocentis solemniter leuatum est. Cumque deferretur Wintolabam, clericorum cantu et laicorum plausu excitata, Quendrida parricidalis femina, ex fenestra cenaculi, in quo stabat, caput extulit, et forte psalterium pre manibus habens continuatione lectionis  peruenerat ad psalmum; Deus laudem meam ne tacueris . Quem a fine nescio quo prestigio retrograde dicens, nitebatur cantantium letitiam infirmare. Tunc uero ui diuina oculi uenefice a cauis orbibus euulsi cruore polluerunt uersum illum: Hoc opus eorum, qui detrahunt mihi apud Dominum . Exstant usque hodie cruoris signa immanitatem mulieris, et ultionem Dei spirantia.

In Selesiensi cenobio pestis exorta multos interemit. Indictum est triduanum ieiunium: secunda ieiunii die puero eadem ualetudine decumbenti apparuerunt apostoli Petrus et Paulus, dicentes, non eum debere metuere mortem, que est et languoris exitus, et uite perennis introitus. Ceterum neminem  de illo monasterio hac pestilentia moriturum, quod Deus preclari regis Oswaldi concesserit meritis, pro compatriotis eadem die supplicantis. Hunc enim esse diem, quo idem rex occisus a perfidis aulam celi intrauerit. Quesitus est dies mortis eius; ita inuentus. Ex tunc inter martyres annumeratus est.

Duces Danorum Hinguar et Hubba orientalium Anglorum depopulabantur prouinciam: quorum primus regem Edmundum non resistentem, sed proiectis armis solo prostratum et orantem post aliqua tormenta decapitauit; caput autem a lictore inter dumeta proiectum est. Quod dum ciues quererent, audierunt uocem capitis omnes ad se inuitantis, quod lupus lacertis circumplexus custodiebat:  qui baiulos post tergum ad tumulum usque secutus est, neminem ledens, et a nemine lesus. Super corpus eius primo exstructa est capella lignea; quam cum fures expilare uellent, inuisibilibus lotis in ipsis conatibus irretiuit. Caput eius reliquo corpori compaginatum, signum martyrii coccinea cicatrice pretendit. Eiusdem sancti crines et ungues sensim pullulant; quos Osunen quedam sancta mulier quotannis tondere et resecare consueuerat, sacra ueneratione posteris profuturos. Huius sancti corpus cum sibi minaciter ostendi preciperet, Leostanus adolescens fame, ut dicebat, incertum oculorum fide explorare desiderans; mox ut uidit, amens effectus est: post modicum uermibus scaturiens mortuus est. Etheldrita, ut Beda auctor est, duobus  uiris nupta uirgo permansit. Pater eius fuit Anna rex orientalium Anglorum. Habuit quoque alias duas filias, Ethelburgam, et Sexburgam; quarum prima in monasterio Gallie, quod dicitur Brigis, sanctimonialis primum, post abbatissa fuit, semper incorrupta, ante mortem, et post mortem, sicut et soror sua. Altera Ercumberto regi Cantuariorum uxor data est: ex quo genuit filias duas, Ercumgotam, de qua Beda multa scripsit, et Hermenildam, que uulfio regi Merciorum data est in coniugem: ex quo habuit filiam Witerburgam uirginem: mater apud Belinum post matrem Sexburgam abbatissa fuit. Filia apud ciuitatem Legionem pausat, que maxime orationes feminarum et puerorum  exaudire traditur. Frater uulfi Mereuuardus et Eruatburga filia Ermenredi fratris Ercumberti, habuit filias duas, Mildritham et Milburgam: quarum prima in cenobio Sancti Augustini Cantuarie, altera apud Weneloch requiescit. Cuius mausoleum quodam tempore effractum multum odorem uelut balsami profudit. Eduardus senior ex uxore Edel pira habuit filias multas: quarum una Edburga, dum uix adhuc trima esset, sic a patre probata est. Posuerat ille in triclinio diuersarum professionum ornamenta, hinc calicem et Euangelia, inde armillas et monilia. Illuc uirguncula ablata est a nutrice, et genibus parentis assedit. Iussaque utrum uellet eligere, primo aspectu secularia despiciens, prompte manibus reptans, Euangelium et  calicem puellari innocentia adorauit. Exclamat cetus assidentium, future sanctitatis auspicium, exosculatus in puella, pater ipse arctioribus osculis eam dignatus: »uade, inquit, quo te uocat diuinitas.« Itaque sanctimonialium habitum induta in urbe Wintonie sanctitate multa enituit, ita ut singularum sociarum soccos furtim nocte subriperet, et diligenter lotos et inunctos lectis earum rursus apponeret.

Edgari regis filia Egitha uirgo sancta in Wiltunnensi cenobio iacet. Beatus Dunstatus dum consecraret basilicam Sancti Dionysii, quam ille in amorem martyris edificauerat, uidit istam iuuenculam pollicem dextrum frequenter protendere, et signum crucis fronti suo imprimere. Quo signo delectatus  episcopus, ait ad eam: »Nunquam putrescat hic digitus.« Continuoque inter missarum solemnia flere cepit. Requisitus causam ait: »Cito hec florida rosa marcescet, cito auis dilecta Deo auolabit.« Sic factum est. Mortua est illa die predicto, post sex scilicet ab illo die septimanas, cum esset annorum uiginti trium. Nec multo post idem Dunstanus uidit per somnium sanctum Dionysium eamdem uirginem manu tenentem, et ex oraculo diuino constanter iubentem, ut a famulis honorificaretur in terris, sicut a sponso et domino uenerabatur in celis. Hec etiam in professione sanctimonialis auratis uestibus utebatur. Unde palam increpita est a sancto Ethelwaldo episcopo: que respondit: »uerax et irrefragabile iudicium Dei sola mortalium opperitur  conscientia. Nam et in sordibus luctuosis potest esse iactantia. Quapropter puto quod tam incorrupta mens potest esse sub istis uestibus, quam sub tuis discissis pellibus.« Huius corpus uirgineum cum leuaretur altius, inuentum est totum in cineres solutum preter dextrum pollicem, et aluum, et aluo subiecta. Unde disputantibus nonnullis, uni ex his qui uiderant dormienti uirgo ipsa astitit, dicens: »Non mirum si partes ille corporis mei putruerunt. Nam usus habet, mortua corpora sic defluere; et ipsa utpote puella, membris illis peccaui. Sed iuste uenter corruptus non est, quem libido non tetigit. Immunis fui a crapula, et carnali copula.« Sigebertus rex Hungarorum ab imperatore Henrico dissentit.  Pro quo reconciliando Leo papa ad imperatorem uenit; sed amicis discordie interturbantibus, id frustra fuit. Leo papa Girardum Leucorum supra se quintum episcopum uite sanctitate mirabilem, synodo habita per auctoritatem apostolicam decreuit in numero sanctorum confessorum in Ecclesia solemniter habendum.



1053.

Balduinus comes terminos Lotharingie incursans, Hoyum oppidum incendit. Godefridus iterum rebellat; quia ducta uxore Bonifacii marchionis iussu imperatoris a Longobardia expellitur. Greci in heresim multiformem declinant, auctore Michele patriarcha Constantinopolitano, et Leone Aldano Bulgarorum episcopo: quorum errores Leo papa redarguit, scribens contra eos librum firmis  Scripturarum testimoniis roboratum. Nicetas autem monachus Constantinopolitanus, qui agnominabatur Peccoratus, scripsit contra Romanos librum plenum erroris et stultitie, pretitulatum, De azymo, de Sabbato, de nuptiis sacerdotum.

GUILLEL. Eo tempore corpus Pallantis filii Euandri Rome integrum repertum est, cum hoc epitaphio:

Filius Euandri Pallas, quem lancea Turni
   Militis occidit, more suo iacet hic.
Quos uersus non tunc factos crediderim, quamuis Carmentis litteras Latinas inuenisse dicatur; sed uel ab Ennio, uel ab aliquo alio antiquo peta. Ea quidem natura est conditorum corporum, quod carne tabescente cutis exterior neruos, nerui ossa continent. Hiatus uulneris, quod in medio pectore  Turnus fecerat 4 pollicibus et semis mensuratus est. Ardens lucerna ad caput inuenta est. Quam cum nulla liquoris aspergine, aut flatus uiolentia exstinguere ualerent, quidam subtilioris ingenii subtus flammam foramen fecit, et mox introducto ere ignis euanuit. Corpus muro applicatum uastitate sui magnitudinem menium uicit. Sed procedentibus diebus stillicidiis roris infusum, communem mortalium corruptionem agnouit, cute soluta, membrisque fluentibus.



1054.

SIGEBERTUS. Leo papa per epistolam ad imperatorem Constantinum scriptam animum eius sibi concilians, apocrisarios suos, Humbertum uidelicet cardinalem, episcopum Silue candide, Petrum Amalfitanorum archiepiscopum, Fredericum  quoque septimum leuitam et cancellarium, dirigit Constantinopolim, ad confutandas Grecorum hereses, qui ut Simoniaci donum Dei uendebant; ut ualesii, hospites suos castratos etiam ad episcopatum promouebant; ut Ariani, Latinos baptizatos in nomine sancte Trinitatis rebaptizabant; ut Donatiste in sola Grecia catholicam esse Ecclesiam iactabant; ut Pneumatomachi processionem Spiritus sancti a symbolo abscindebant; ut Nazareni iudaismum obseruabant; paruulos morientes ante octauum diem a natiuitate baptizari, mulieres in partu uel menstruo periclitantes communicari, uel si pagane essent, baptizari prohibebant; Latinos uocabant azymitas, et eos nimis persequentes ecclesias  eorum claudebant, de fermentato sacrificabant, in filiis suis Romanam Ecclesiam anathematizabant, eique Constantinopolitanam Ecclesiam preponebant. Legati igitur domini pape ab imperatore benigne habiti, Nicetam monachum ante eum uincunt; adeo ut librum, quem contra Romanos scripserat, anathematizaret et incenderet. Michele autem patriarcha nolente eis colloqui, charta excommunicationis eius coram clero et populo super altare sancte Sophie posita, recedunt. Michel chartam ipsam corripiens et corrumpens, populoque legens, illos ab imperatore reuocatos ad synodum, absente imperatore conuocauit, ut a populo lapidarentur. Quod imperatore prohibente commouit populum contra eum; sed conuictus chartam excommunicationis  falsasse, Michel omnesque sui a gratia imperatoris et palatio remoti sunt. Humbertus uero Silue candide hec decripsit; et scripta Nicete monachi et Leonis Anidani confutauit, que de Latino in Grecum translata iussu Constantini imperatoris, a Grecis recepta sunt. Henricus imperator Henrico filio suo puero quinquenni in regem sublimato Aquis, contra Balduinum proficiscitur: qui Scaldum fluuium Balduino fugiente transiens, omnia depopulatur: insuper apertis sibi clausule [f. Mose] portis multam cedem inimicorum facit: et ultra progressus Lambertum comitem Balduini satellitem cum multis perimit. Multos etiam Flandrensium primates exercitum suum persequentes intra urbem Tornacum concludit et obsessos capit. Leo papa  moritur; ad cuius sepulcrum multa Rome miracula ostensa sunt.

Guillelmus dicit hunc Leonem prius dictum Brunonem et de Spirensi episcopo factum fuisse papam Leonem et magne sanctitatis exstitisse. Sigebertus dicit eum uocatum esse ad papatum ex Leucorum episcopo, id est ex urbe Tullo. uideat lector, cui magis credendum sit. Uterque autem sanctitati eius testimonium prebet. Petrus tamen Damianus uir magne sanctitatis et scientie, qui eo tempore florebat, scribens ad papam Hildebrandum, inter cetera ait: »Tu referre soles de papa Leone, quod contra meritum miraculorum gratiam a Domino fuerat consecutus, etiam demones effugando.  Cui simile est illud, quod narrauit Nouarriensis episcopus, quod dum in Teutonia cuidam episcopo conuiator incederet et, imminente refectionis hora, ille quod apponeret, non haberet, uolantibus desuper gruibus fide confortatus, ait: Precipe, domine, unam de gruibus istis ad nos deiici; quod statim factum est. Erat tamen episcopus ille, qui hoc orauit et impetrauit, carnalis uite.« Ecce Petrus iste Damianus aperte obiicit pape Hildebrando, ipsum dixisse, Leonem istum miraculorum gratiam contra meritum a Domino consecutum fuisse. Hoc utrum uerum sit, Hildebrandus uiderit. Hic iterum dicit Sigebertus: Bellum fuit apud mare Mortuum, sed quod fuerit bellum, uel quod sit illud mare Mortuum, non dicit.



1055.


Anno ordinatur Colonie episcopus. Gebahardus Estredensis episcopus fit papa centesimus quinquagesimus septimus, et dictus est uictor II. Hic sedit annis 2, mensibus 3, diebus 13. PETRUS DAMIANUS. Hildebrando Romane Ecclesie archidiacono referente didici, quod cum ipse a uictore papa apocrisarius ad Gallias esset directus, synodum congregauit: in qua sex episcopos pro diuersis criminibus deposuit. Inter quos quidam erat episcopus Simoniace factus, qui Spiritum sanctum uerbis exprimere non ualebat; quamuis Patrem et Filium libere et expedite pronuntiaret: qua difficultate conuictus episcopatum deposuit. Hic Hildebrandus archidiaconus in Cluniacensi capitulo mundi iudicem Christum perhibuit sancto Hugoni  se uidisse collateralem; qui sedens a dextris eius regularem disciplinam fauore prosequebatur. Postea papa factus blandum tyrannum eum uocitabat, seuis leonem, mitibus agnum. SIGEBERTUS. Imperatore in Italia constituto, milites eius Sclauis et Luntianis bello congressi, multi capiuntur aut perimuntur. Balduinus Flandrensis cum Godefrido auunculum suum Fredericum ducem intra Ardrouerperum obsidet; sed accurrentibus Lotharingis ab oppugnatione desistit.



1056.

uictor papa in Gallias ueniens, gloriose ab imperatore suscipitur, et eo presente non multo post imperator Henricus moritur. Guillelmus dicit eum obiisse 18 imperii sui anno completo. Apud Spiram conditus est, quam pse ex antiquissima et  diruta Nemeto sic nominauit. SIGEBERTUS. Post quem filius eius Henricus imperauit annis 50.



1057.

Colonie generali conuentu habito, Balduinus et Godefridus mediante papa uictore refrenantur et ad gratiam regis et pacem reducuntur, et omnes bellorum motus sedantur.



1058.

In Frisonia, captis ab imperatore Henrico aliquibus castellis, Frisones a rebellione refrenantur. Fredericus filius Gothelonis ducis ex clerico sancti septimus Leuita Ecclesie Romane, quia exosus erat imperatori Henrico, pro odio fratris sui Godefridi ducis, post legationem Constantinopolitanam apud Cassinenses monachus et post abbas factus alteratus nomine Stephani fit papa centesimus  quinquagesimus octauus. Qui Stephanus IX sedit mensibus 9. Padeburma Germanie ciuitas combusta est cum maiori Ecclesia. In monasterio autem monachorum Scotus quidam monachus, nomine Paternus, multo tempore reclusus, qui etiam hoc incendium sepe predixerat, propter propositum reclusionis exire nolens, se comburi passus. Hoc sic refert Petrus Damianus: In quadam urbe Teutonica erat quidam seruus Dei iuxta monasterium in cellula: cui reuelatum est quia, nisi populus per penitentiam Deum cito placaret, infra 30 dies tota ciuitas incendio periret. Promulgata est uisio. Noluerunt conuerti. Ille autem pretiosa queque monasterii iussit auferre, ut salua essent. Tandem a septem urbis regionibus subito ignis exoritur,  peruenitque usque ad cellam uiri Dei; cumque rogaretur exire, noluit; sed omnia iudicio Dei committens, combustus est cum sua cellula.



1059.

In pago Bracharensi iuxta Tornacum multitudines colubrorum altrinsecus congregate, prodigioso prelio inter se concurrerunt; et multis utrinque occisis uicta pars fugiens cauo arboris se abscondit. Altera pars uincentium more insequens, cum sibilo circumstrepebat, donec, circumiecto ab hominibus igne, omnes cremate sunt. Stephanus in ciuitate Florentina infirmatus, adueniente sancto Hugone Cluniacensi abbate, dicebat inimicum recedere, abeunte accedere.



1060.

Magister HUGO. Post Stephanum Benedictus X fit papa centesimus quinquagesimus nonus,  qui sedit mensibus 9. Hunc Benedictum transit Sigebertus et Guillelmus similiter, qui statim post Stephanum ponit Nicolaum. Henricus rex Francorum obit, miles strenuus et bonus, potionis haustu. Non multo post cometes longos et flammeos crines per inane ducens apparuit; de quo quidam monachus Malmesberie, Elmerus nomine: »uenisti, inquit, uenisti multis matribus lugende, dudum est, quod te uidi; sed nunc multo terribiliorem te intueor patrie huius excidium minantem.« Is erat litteris bene imbutus, euo maturus; qui immanem audaciam in prima iuuentute conatus fuerat. Nam pennas manibus suis et pedibus nescio qua arte innexuit, ut Dedali more uolaret; et fabulam pro uero amplexus, collectaque a summo turris aura  spatio stadii unius et plus uolauit. Sed uenti et turbinis uiolentia, simul et temerarii facti conscientia tremulus cecidit, perpetuo post hoc debilis, crura effractus; ipse uero ferebat fuisse causam ruine sue, quod caudam in posteriori parte oblitus fuerat aptare.



1061.

SIGEBERTUS. Post Henricum filius eius Philippus regnat in Francia annis 49. Girardus Florentie episcopus, qui et Nicolaus IX fit papa centesimus sexagesimus qui sedit annos duos et menses sex. Marianus chronographus claret; qui a Scotia in Galliam ueniens, Colonie primo Fuldensis monachus, deinde apud Maguntiam reclusus est. GUILLELMUS. Is longo uite otio chronographos scrutatus,  dissonantiam cyclorum Dionysii ab Anglica ueritate deprehendit. Itaque ab initio seculi annos singulos recensens, 22 annos, qui circulis predictis deerant, superaddidit; sed paucos aut nullos sententie sue sectatores habuit. Sic enim nostri temporis doctus sepe reperit hoc infortunium, ut uix aliquis plenam scientie laudem referat; adeo nullus fere nouis, licet probabiliter inuentis serenitatem assensus pro meritis indulget; totis conatibus in sententiam ueterum raptatur. Omne recens sordet; et quia solus fauor alit ingenia, cessante fauore obtorpuerunt omnia.  GUILLELMUS. Eo tempore in confinio Normannie et Britanie portentum uisum est in una, uel potius duabus mulieribus. Duo erant capita, et quatuor brachia, cetera gemina omnia  usque ad umbilicum; inferius singularia omnia. Ridebat, comedebat, loquebatur una; flebat, esuriebat, tacebat altera. Ore gemino manducabantur, sed uno meatu digerebatur. Una defuncta superuixit altera, pene triennio mortuam portans, donec et pondere molis, et nidore cadaueris defecit. Putatum est a quibusdam, et litteris traditum, quod he mulieres Angliam et Normanniam significarent; que diuise licet fuerint, tamen sub uno domino sunt unite. He quidquid pecuniarum auidis faucibus sorbuerint, in unam lacunam defluit, que est uel principum auaritia, uel circumpositarum gentium ferocia. Mortuam et pene exhaustam Normanniam uigens pecuniis sustentat Anglia, donec et ipsa fortassis exactorum uiolentia succumbat.

 SIGEBERTUS. Ano Coloniensis episcopus consilio primorum regni indigne ferentium per Agnetem matrem imperatoris Henrici regnum non uiriliter gubernari, puerum uiolenter et iniuste captum sub tutela sua accepit et imperii regimen a matre eius amouit: et de hac re coram cunctis ratione reddita gratiam domini sui imperatoris recepit, et per ipsum filium ad gratiam matris eius rediit. At imperatoris necessitatem uertens in uoluntatem, ut obstrueret ora loquentium de se iniqua, non solum honore regni, sed et onere seculi reiecto, Rome ad limina apostolorum se contulit; ibique usque ad finem uite omnibus exemplo et miraculo fuit



1063.

Anselmus episcopus Lucensis fit papa Alexander II et sedit annos 11, menses 6, dies 25. Papa  centesimus sexagesimus primus, contra quem Cadelo Parmensis episcopus papatum ambiens, magno scandalo Ecclesie; quia longa inter eos concertatio, etiam usque ad homicidia prorupit. Exercitus multus a Galliis in Hispanias contra Saracenos proficiscitur; sed omni regione a Saracenis uastata, urgente fame inefficax reuertitur. Rex Edwardus moriens Guillelmo comiti Normannie successionem Anglie dedit. Progenies autem Westsaxonum, que in Britania a Ceronio quingentis septuaginta et uno annis, ab Ecberto ducentis sexaginta et uno annis regnauerat, in ipso defecit. Die Natalis Domini apud Lundoniam portauit coronam: ibidemque morbo ictus, quo se moriturum sciret,  Ecclesiam Westmonasterii die sanctorum Innocentium dedicari precepit, et in eadem die Epiphanie sepultus est. Quam Ecclesiam illo compositionis genere primus in Anglia edificauit.



1064.

Hec Guillelmus, Sigebertus autem sic: Heraldus rex Anglorum obit; cui succedit Aroldus. Hoc anno finitus est tertius magnus cyclus annorum quingentorum triginta duorum a Natiuitate Domini bis exactus, continens cyclos decemnouennales uiginti octo; qui ad omnem rationem Paschalis compoti omnino utilis ab euo in euum in semetipsum sine errore reuoluitur. Sed hoc in eo reprehensibile uidetur, quod annis Dominice Incarnationis ei inconsiderate prescriptis, discordat ab Euangelii ueritate, in anno Dominice passionis preferens  decimam quartam lunam Aprilis eo anno in prima feria fuisse; quod omnino falsum est, quia secundum fidem Euangelii eo anno luna 14 fuit in 5 feria, et in 6 feria, luna 15, passus est Dominus octauo Kalendas Aprilis.

Frederico rege mortuo, Godefridus ducatum recepit. Tertius magnus cyclus hoc anno incipit, cuius initium in aliis falso anno precedenti inscribitur. Bis enim quingenta triginta duo, sunt mille sexaginta quatuor, non mille sexaginta tria. Hoc idcirco dico quia omnia fere Chronica huius falsitatis damnanda sunt. Cometes apparuit tota Paschali hebdomada. Harwic rex Normannorum pene  cum mille nauibus uenit in Angliam regnaturus; et in Eboraca ciuitate plusquam mille laicos, et 100, presbyteros occidit. Cui Araldus rex Anglorum cum septem legionibus superueniens, eum cum multis occidit. Interim Guillelmus comes Normannorum cum Francis in Angliam intrat; et conserto cum Anglis prelio, Aroldum cum multis perimit, et regnat ibi annis 26. Hoc quomodo factum sit, latius prosequendum est sub alterius libri principio. Nam de isto Guillelmo, ut ait Guillel. Malmesberiensis, narrari possunt, que sint inertibus incitamento, promptis et alacribus exemplo, presentibus usui, iucunditati sequentibus.



LIBER XLuII.


 GUILLELMUS. Robertus alter filius Richardi II mulieris in choreis saltantis speciem conspicatus, non abstinuit, quin sibi eam nocte coniungeret. Quam deinceps unice dilexit; et aliquandiu iuste coniugis loco habuit; puer ex ea editus est Guillelmus, nomine Albani. Cuius magnitudinem futuram mater somnio preuidit: que intestina sua per totam Angliam et Normanniam extendi uidit et dilatari. Ipso quoque quo puer natus humum primo attigit, ambas manus iunco, quo pauimenti puluis cauebatur impleuit, stricte quod corripuerat compugnans obstetrix fausto omine acclamauit eum regem futurum. Hic septennis etate, quando pater eius Hierosolymitanum iter aggressus est, Gislebertus comes tutor pueri constituitur. Concilio apud Fiscanum  proceribus indicto, tutela tutoris regis Francorum Henrico assignatur. In nomen et fidem pueri, iubente patre, ab omnibus iuratur. Qui mox ut adoleuit, a rege Francorum militie insignia accepit; duxitque uxorem Mathildem filiam Balduini comitis Flandrie. Annis 30 comes fuit Normannie. Monasterium Sancti Stephani edificauit Cadomis, magnificeque ditauit; ubi Lanfrancum abbatem instituit, qui postea fuit Conoturiensis archiepiscopus, uir antiquis scientia et religione comparandus. Alterum monasterium Hastingis Sancti Martini fuit: cum adhuc pene puer esset, patruum suum Malgerium archiepiscopatu Rothomagensi remouit. Is erat litteratus satis, sed pro conscientia natalium  professionem oblitus, uenationibus, et auium certaminibus iusto sepius intendens, et gazas ecclesiasticas conuiuiis profusioribus insumens. Cuius rei fama crebrescente tota uita sua usu pallei caruit; quod negaret sedes apostolica huiusmodi priuilegium ei qui sacram negligebat officium. Unde crebro conuentus expostulante nepote suo aduersus eum, et eo nichilominus irreuerentius agente, cogente ultima necessitate degradatus est. Ferunt quidam, depositionis arcanam causam fuisse, quod idem Malgerius nepotem suum cum uxore Mathilde  excommunicauerat, quia consanguinei iuncti erant; et ideo nepotem excogitasse occasiones depositionis in persecutorem flagitiorum suorum, pro cuius sceleris expiatione idem Guillelmus postea edificauit monasterium Sancti Stephani Cadomis; et illa monasterium Sancte Trinitatis. Malgerio successit Maurilius Fiscannensis monachus, multis plenus uirtutibus, et maxime abstinentia. Is ad extrema deueniens, uitali priuatus halitu, fere dimidia die latuit defunctus: tandem cum pararetur in ecclesiam ferri, resumpta anima ait ad circumstantes: »Ultima pastoris uestri uerba suscipite. Naturaliter mortuus fui, sed ut uobis nuntiarem que uidi, reductus sum; nec diu subsistam, quia dormire in Domino delectat. Ductores mei uestibus ornati, et  uultibus ad omnem elegantiam erant. Nihil delectabilius illorum nitido sermone. Gaudens cum eis ibam, ut mihi uidebatur, uersus orientem; promittebatur mihi sedes paradisi non multo post intranda. In momento preterita Europa ingressi Asiam uenimus Hierosolymam. Ibi, sanctis adoratis, Iordanem pertendimus. Citerioris ripe accole ductorum meorum misti contubernio letiorem cetum fecere. Ego studio uisendi ulteriora transitum maturabam. Tunc comites mei Dominum precepisse referunt, ut ante demonum uisione terrificarer, quatenus ueniales culpe, quas confessione non dilueram, pauore illo horrendarum formarum purgarentur. Adhuc eis loquentibus, astitit ex aduerso tanta uis  demonum hastilia acuta uibrantium, et ignes efflantium, ut ager ferreus, et er flammeus uideretur. Ita horrore concussus sum, ut nec in celo, nec in terra tutum refugium estimarem. Ita meticulosus ego dum quo euadam dubito; ut hec dicens saluti uestre nichil negligens consulerem, recepi halitum, confestim effusurus.« Dixit, et pene cum uerbo spiritum emisit. Corpus eius in ecclesia Sancte Marie sepultum, miraculo, ut aiunt, diuino tribus diebus altius super terram eleuatum est.

Alexander papa audita causa Guillelmi, uexillum  ei in omne regnum Anglie misit. Conuentum est apud Sanctum Walaricum, exspectaturque aura multis diebus ad transfretandum. Qua tardante nimis, et populo Guillelmi murmurante, iussit corpus Sancti Walarici foras efferri pro uento postulando. Mox prosper uentus carbasa impleuit, Hastingis appulerunt. In egressu nauis pede lapsus, audiuit acclamari sibi a proximo milite. Tenes Angliam comes rex futurus. Aroldus reuertens a bello, quo regem Noricorum uicerat; misit exploratores. Qui intra castra deprehensi, iussi sunt ab Willelmo circumduci per tentoria, et mox large pasti ad Dominum suum incolumes remitti. Redeuntes nuntiant ducis magnificam confidentiam, et addunt, pene omnes in exercitu illo presbyteros uideri;  quia scilicet totam faciem cum utroque labio rasam habent. Angli enim superius labrum pilis incessanter fluctuantibus intrusum dimittunt. Willelmus legatum monachum misit, tria ferentem, ut scilicet Aroldus uel regno secundum conditiones discederet, uel sub eo regnaret; uel certe spectante utroque exercitu, gladio rem uentilaret. Aroldus legatum nec responso dignatus turbide abegit. Illam noctem, ut accepimus, Angli totam in cantibus et potibus insomnem duxerunt; Normanni autem confessioni, postea somno parum uacantes, mane Dominico corpori communicarunt. Comes arma poscit, et casu loricam inuersam induit, ministris tumultuantibus. Quem casum risu corrigens: »uertetur, inquit, comitatus meus in regnum.« Tunc  cantilena de Rollando inchoata, prelium commissum est; pugnatum est utrinque acriter. Fossatum quoddam preruptum Angli fugientes noto sibi compendio inuaserunt: ubi tot Normannos conculcauere, ut tumulo cadauerum planitiem campi equarent. Aroldus a longe ictu sagitte in cerebro percussus interiit. Iacentis femur unus militum gladio proscindens ignominie notatus est a Willelmo, et militia pulsus. Idem Willelmus ea die discurrendo, pugnando, hortando, tres equos fortissimos sub se confossos amisit. Susurrabant ei custodes corporis, ut se a periculo subtraheret; sed perstitit usque in noctem. Nihil sanguinis ex eius corpore tractum est, quamuis multis iaculis impeteretur. Corpus  Aroldi matri repetenti sine pretio remisit, licet illa per legatos multa obtulerit. Die Natalis Domini coronatus est ab Alredo Eboracensi archiepiscopo, nolens hoc munus suscipere a Regando Cantuariensi, quia non legitime factus fuerat archiepiscopus. uexillum regium Aroldi Romam misit ad papam; quod erat in hominis pugnantis figura, auro et lapidibus arte sumptuosa contextum. Urbem Exoniam rebellantem subegit leui negotio, parte muri ultro cadente, et ingressum illi dante, quam ille audacius assilierat, protestans homines irreuerentes deiiciendos Dei auxilio; quia unus eorum supra murum stans nudato inguine aurem sonitu inferioris partis turbauerat in contemptum Normannorum. Huius autem Areldi Harugar frater clam  imperatori Constantinopolitano militauit: cuius iussu pro stupro illustris femine leoni obiectus est: qui belluam nudo laterum nisu suffocauit.



1067.

Obiit sanctus Theobaldus in uincentia uenetie urbe inclusus. Multi usque ad 7 millia Hierosolymam orandi uoto petentes ab Arabibus in Parasceue in quodam castello obsessi sunt, et tot occisi aut uulnerati, ut de 7 millibus et eo amplius, uix duo millia reuersi sint. Cono, qui et Conradus, primicerius Coloniensis ab imperatore Henrico ad suscipiendum archiepiscopatum Treuerensem missus, capitur a comite Treuerorum Deoderico, et a satellitibus eius in siluam ductus, de rupe tertio precipitatur, et adhuc illesus gladio transuerberatur. Corpus eius silue foliis obtegitur; quod a  quodam rustico inuentum ad uillam defertur et sepelitur. Inde a Deoderico uirdunensi episcopo transportatum ad Tolegium monasterium, multis statim miraculis a Deo glorificatur. His temporibus Beluacensis ciuitas suo destituta antistite, Guido decanus custos Ecclesie Sancti Quintini uiromandensis, et archidiaconus Laudunensis constituitur Beluacensium episcopus, et a Geruasio Remensi metropolitano consecratur. Qui grauiter ferens carere se presentia Quintini martyris, in eius honore et memoria edificauit ecclesiam haud longe a menibus Bellouace urbis. Rome duobus de papatu contendentibus Mantue synodus colligitur, et mediante Annone Coloniensi archiepiscopo, Alexander se de Simonia purgans, in sede apostolica confirmatur;  Cadelo uero ut Simoniacus repudiatur.



1068.

IOANNES in Policratico. Rex Willelmus assumpto diademate et pace composita, legatos misit ad exteras nationes, ut a preclaris omnium domibus quidquid magnificum et mirificum uideretur, afferrent. Non sic Caius Cesar, qui sumptuarie legis insistens uestigio, domum ciuilem potius quam imperatoriam in mensa prima tribus solemnibus pulmentis siue ferculis statuit esse contentam; dum tamen bellaria parentetica pro necessitate aut dignitate personarum, aut exercenda liberalitate, aut solemnitate dici primis mensis licuerit immiscere. Solemnia pulmenta sunt, que in omnes pertranseunt; que a Grecis catholica nuncupantur. Perentetica  sunt, que ex causa necessitatis aut urbanitatis in preceptam partem aliqua ratione ueniunt, sic dicta, quoniam solemnibus solent, interponi. Bellaria dicuntur omne genus mense secunde; quoniam ibi solent apponi, que pulchriora sunt et delicatiora. Unde uARRO. Bellaria illa maxime mellita sunt, que mellita non sunt. Quod forte eo referri potest, quia utenti gratiora sunt ea que necessitas appetit, quam que irritatio gule inuenit. SIGEBERTUS. Deodoricus comes Treuerorum de martyrizato Conone apud Deum et homines reus, exsiliatur ab imperatore, et suscepta peregrinatione eundi Hierosolymam, quid de eo, et de omnibus qui in comitatu eius pergebant, aduenerit, adhuc nescitur. Hinc Francis, hinc Scotis Angliam incursantibus  Angli fame consumuntur, multi eorum humanis carnibus uescuntur.



1069.

Guido Beluacensis episcopus duobus annis perfectam dedicauit ecclesiam in honore aduocati sui Quintini martyris, Iu Nonas Octobris. Fluminibus glaciali rigore constrictis imperator Henricus terram Lutitianorum ingressus, eos nimia cede prostrauit, terram eorum nimium depopulatus.



1070.

Gerardus dux Mosellanorum moritur, et dux Godefridus. Girardo succedit filius eius Odericus, Godefrido Godefridus filius eius. Godefridus gibbosus corpore quidem exiguus, sed animo eximius. Hungari contra Salomonem regem suum rebellionem meditantur; sed terrore Henrici imperatoris, cuius soror nupserat Salomoni, refrenantur.



1071.


Godefridus dux ulteriores Frisones bello aggressus, eos pene ad internecionem delet. Treueris in ecclesia Sancti Paulini in crypta subterranea inuenitur corpus eiusdem sancti Paulini, que olim a Phrygia, ubi exsulauerat, reportatum, ibi a Felice episcopo catenis ferreis fuerat suspensum, et iuxta eum multa corpora sanctorum. Ad dexteram eius Palmacius consul et patricius Treuerorum: ad sinistram Tyrus, unus de principibus Thebee legionis, cum multis Thebeorum in eadem urbe a Rictiouaro martyrizatus. Ad caput 7 senatores eiusdem urbis, Maxentius, Constantius, Crescentius, Iustinus, et tres fratres, Leander, et Alexander, et Sother. Ad pedes Hormisda, Papirius,  Constans, Iouianus. Et cum multi alii ibi iacerent, horum tantum nomina, et tempus, et dies passionis auree littere in pariete scripte signabant: eosque omnes passos fuisse sub Rictiouaro dicebant.



1072.

Balduino iuniore Flandrensium comite defuncto, Robertus frater eius Flandrensium consensu contra Arnulfum fratruelem suum Flandrias occupat. Arnulfus autem cum Philippo Francorum rege occurrit patruo suo Roberto, et pugna conserta Arnulfus perimitur, Philippus rex fuga liberatur: et multis occisis, hinc Richildis mater Arnulphi, illinc Robertus capitur; et altero pro altero relaxato, bellum inter eos uario euentu protrahitur.



1073.

In hoc anno duobus magnis annis a 15 anno Tiberii reuolutis, omnia secundum cursum solis  et lune concordant illi anno, quo baptizatus est Dominus, id est octauo Idus Ianuarii, die Dominico Epiphanie, initium ieiunii eius in II feria, tentatio eius Xu Kalendas Martii, in uI feria. Duobus fratribus Russorum regibus de regno contendentibus, alter eorum a consortio regni pulsus interpellat Henricum imperatorem, se et regnum Russorum ei submittens, si eius auxilio regno restitueretur; sed id frustra fuit, quia grauissima in imperio Romano orta dissensio monebat, magis sua tueri quam aliena acquirere. Saxones enim multis et magnis iniuriis et iniustitiis ab imperatore affecti contra eum rebellant: ad quos debellandos imperator instanter contendit. Alexander papa uenienti Romam Lanfranco  archiepiscopo dignanter assurrexit, professus se illud insigne reuerentie detulisse non honori archiepiscopi, sed amori magistri. Hic Lanfrancus ex abbate Cadomensi factus fuerat archiepiscopus Cantuarie. Ad huius Lanfranci missam quidam iuuenis monachus legerat Euangelium: qui cum patenam pontifici post Pater noster offerret, uidit coram se quosdam uultus teterrimos malignorum spirituum: ad quorum aspectus perterritus, pontificem inter manus sacra tenentem utrisque brachiis strictim amplectitur, horribiliter clamans et dicens: Christus uincit, Christus imperat. Conterriti sunt omnes qui aderant, et portatus est ille a militibus in cameram pontificis. Post missam conuenitur in capitulo. Adducitur ille demone plenus fortiter  ligatus. Sermonem facit Lanfrancus de illo, et iubet communiter pro eo orationem fieri. Mox, ut uidebatur, sanus effectus est, et pro agendis gratiis ad sepulcrum sancti Dunstani presentatus. Cumque Completorium cantaretur, subito ille raptus de stallo suo accurrit ad priorem Henricum: quem ille statim apprehendens, duxit in dormitorium, et noctem insomnem ante illum duxit. Media nocte exclamans omnes inquietauit. Ductus est ad sepulcrum sancti Dunstani nimium renitens. Ubi cum uenisset, furere cepit, et in Christum infinitas blasphemias usque ad diem euomuit. Mane refertur in domum infirmorum, ubi per multos dies cruciatus est. Quicunque ad eum accedebant, si crimen aliquod habebant, de quo nondum confessi erant, publice  detegebat illos in penis perpetuis sibi sociandos. Unde nonnulli erubescentes pure confessi sunt. Qui cum iterum illi se presentassent, querebat qui essent, et unde uenissent, et quomodo tam subito loti essent, et suam societatem amisissent. Post hec cum positus esset in medio sanctarum reliquiarum, exsiliens cum lecto in quo iacebat, uolebat fugere sanctos: cumque illic retineretur, demon per uentrem eius tanquam catus paruulus currebat, nunc uersus os, nunc uersus inferiora, querens exitum. Cumque fratres reficerent, frater qui relictus erat ad custodiendum eum, multum deuotus erga sanctum Dunstanum, confisus de Dei adiutorio accepit crucem, quam sanctus Dunstanus solebat facere portari ante se more archiepiscopi, et posuit eam  super demoniacum, clamans cum lacrymis: Sancte Dunstane, succurre. Mox demon exiit. Tunc eger leuatis oculis in celum, et perfusus lacrymis, ait: »Gratias tibi ago, sancte Pater Dunstane, et tibi, frater dilectissime, quia tuis meritis, sanctissime domine, et tua caritatiua prece, frater carissime, liberatus sum ab hoste.« Post hec Baiocasensis episcopus, qui erat comes Cantie, mouit quasdam calumnias aduersus Lanfrancum super terras et consuetudines Ecclesie Cantuariensis. Cumque adesset dies placiti, Lanfrancus sollicite inuocauit sanctum Dunstanum. Ea nocte astitit ei sanctus in uisu, dicens: »Lanfrance, ne tristeris, ego tibi adero, et si illos non uiceris, scias me non  esse, qui tecum loquor.« Sic factum est. Lanfranco in crastinum omnia que obiiciebantur, cunctis stupentibus, annichilante.



1074.

SIGEBERTUS. Hildebrandus archidiaconus Romanorum fit papa centesimus sexagesimus primus Gregorius uII, et sedit annos 12, mensem unum, dies 3. GUILLELMUS. Hic Hildebrandus, ut audiui a quodam, qui hoc audierat referre abbatem Cluniaci Hugonem, cogitationes aliorum prophetico mentis intuitu nuntiabat, quem ideo papa Alexander cancellis apostolicorum prefecerat; pro cuius officii intuitu Hildebrandus tanquam cancellarius circuibat prouincias, ut perperam acta corrigeret. Die quadam cum equitaret cum multa turba obsequentium, abbas Hugo in extremo agmine cum suis  monachis prosequebantur. uisoque eminus tanto uiri honore, cepit cogitare in animo suo, unde esset tantus honor homuncioni exsilis stature, despicabilis parentele; procul dubio hoc ex superbia ei accidere, quod tot obambulatores haberet. uix hoc mente uersarat, cum archidiaconus, reflexo equo, et calcaribus concitato, a longe clamans, et abbatem aduocans: »Tutu, inquit, male cogitasti. Non enim mihi hanc gloriam, si gloria dici potest, que cito transit, uel imputo, uel imputari uolo, sed beatis apostolis, quorum priuilegio mihi exhibetur.« Erubescens abbas, hoc solum respondit: »Queso, domine, quomodo nosti cogitationem meam?«---»Ab ore, inquit, tuo quasi per fistulas ad aures meas productus est.« Item Ecclesiam aliquando simul ingressi  abbas et archidiaconus, ut orarent, continuatis et iunctis lateribus prostrati deuotius orarunt: tunc respexit archidiaconus abbatem turbulento rictu infrendens. Abbas foras egressus causam commotionis inquisiuit. Cui ille: »Si me amare uis, caue ne ulterius hac me iniuria expungas. Dominus enim meus iehsu, speciosus ille pre filiis hominum  postulationibus meis uisibiliter astabat, intendens dictis, et serenis fauens oculis. Sed orationis tue addictus uiolentia, me deseruit, ad te conuersus. Puto esse genus iniurie, amico eripere auctorem salutis sue. Preterea noueris mortalitatem hominum, et huic loco imminere excidium. uidi  enim angelum Dei stantem super altare euaginato  gladio, et iam prouinciam istam spissus et nebulosus er circumuolat. Fugiamus ergo quantocius.« His dictis, introientes diuersorium, ad curam corpori assedere, continuoque dapibus appositis exortus est in domo luctus, pluribus ex familia subito exstinctis. Qua peste per uicinas edes grassante, mox ascensis mulis diffugerunt. Idem archidiaconus in Gallia consederat in concilio uice pape; ibi plures episcopi per Simoniam, quorum unus huius criminis insimulatus nullis testibus argui, nullis argumentis poterat confutari, ita dicendi arte callebat. Tunc archidiaconus: »Cesset humanum eloquium, producatur oraculum diuinum. Certum est quod episcopalis gratia Spiritus sancti donum est; et quisquis episcopatum mereatur, donum sancti Spiritus comparari  posse pecunia opinatur. Coram nobis ergo qui iudicio Spiritus sancti congregati sumus, dicat iste: Gloria Patri, et Filio, et Spiritui sancto. Quod si expresse et sine titubatione dixerit, constabit apud me, non esse illum Simoniacum.« Accepit ille libens hanc conditionem, nichil minus ratus, quam hoc dicere. Et certe Gloria Patri et Filio ex integro protulit; sed in Spiritu sancto hesit. Suscitato cunctorum strepitu nullo conatu uel tunc uel deinceps tota uita sua Spiritum sanctum nominare potuit. Hunc deiectum ab episcopatu abbas predictus pro testimonio miraculi sepe secum duxit. Hic Gregorius excommunicauit omnes electos, qui inuestituram Ecclesiarum de manu laici acciperent.

 SIGEBERTUS  . Gregorius papa, celebrata synodo, Simoniacos anathematizat, uxoratos sacerdotes a diuino officio remouet, et laicis missam eorum audire interdicit, nouo exemplo, et ut multis uisum est, inconsiderato iudicio, contra sanctorum Patrum sententiam, qui scripserunt, quod sacramenta, que in Ecclesia fiunt, baptismus, chrisma, corpus et sanguis Christi, Spiritu sancto latenter operante, eorumdem sacramentorum effectum seu per bonos seu per malos intra Ecclesiam Dei dispensantur, tum quia Spiritus sanctus mystice illa uiuificat, nec bonorum meritis dispensatorum amplificantur, nec malorum peccatis attenuantur. Unde est: Hic est,  qui baptizat . Similiter hic est, qui consecrat.  Ex qua re tam graue scandalum ortum est, ut nullius heresis tempore sancta Ecclesia grauiori schismate diuisa sit: his pro iustitia, illis contra iustitiam agentibus; aliis a Simonia non declinantibus, aliis notam auaritie honesto nomine pretexentibus; dumque se gratis dare iactant, sub caritatis nomine uendunt. Et ut de Montanis dicit Eusebius, sub nomine oblationum artificiosius munera accipiunt. Porro continentiam paucis tenentibus, aliquibus eam modo causa questus ac iactantie simulantibus, multis incontinentiam periurio, aut multiplici adulterio cumulantibus. Ad hec hac opportunitate laicis insurgentibus contra sacros ordines, et se ab omni Ecclesie subiectione excutientibus, laici sacra mysteria temerant, et de his  disputantes infantes baptizant, sordido humore nonnunquam pro sacro oleo et chrismate utentes. In extremo uite uiaticum Dominicum, et usitatum Ecclesie obsequium sepulture a presbyteris coniugatis accipere paruipendunt; decimus presbyteris deputatas igni cremant, et ut in uno cetera perpendas, laici corpus Domini a coniugatis presbyteris consecratum sepe pedibus conculcauerunt, et sanguinem Domini in altari effuderunt, et multa talia contra ius et fas gesta in Ecclesia sunt: et hac occasione multi pseudomagistri exsurgentes in Ecclesia, profanis nouitatibus plebem ab Ecclesie disciplina auertunt.



1075.

Henricus imperator Saxones grauissimo  prelio uincit, eosque iterata expeditione perurgens, cunctos eorum principes, episcopos, duces, comites, ceterosque potentes ad deditionem cegit. Hungari contra imperatorem rebellant, regemque suum Salomonem regno deturbatum sub diuturna custodia excruciant.  Gregorius papa totus in Henricum imperatorem inuehitur, et quoscunque potest, ab eo scriptis et uerbis auertit: animum etiam Agnetis matris ipsius imperatoris ab eo alienat. Sicarius in Frisonia Godefridum ducem perimit. Balduinus puer frater Arnulfi occisi ad Dauengium bellauit contra exercitum patrui sui Roberti: quem pugnando deuicit. Magnum gelu, et glacies ualidissima a Kalendis Nouembris usque ad medium Aprilis. Hoc anno, qui est 13 annus noui cycli decemnouennalis  in repetito magno anno Dionysii, duobus magnis annis a passione Domini reuolutis, omnia que ad cursum solis et lune spectant, anno Dominice passionis concordant. Unde apparet quod Dionysius non recte annos Domini cyclo suo annexuit. Quia ab anno Domini 532 cyclum suum orditus est. Nimirum ipse intendit ipsum natum fuisse anno 2 prioris magni: ac per hoc hic annus anno Dominice passionis concordat: sic debet esse magni cycli annus non 13, sed 32, quia is fuit annus  passionis Domini: et per hanc consequentiam solaris et lunari, cursus concordantem Euangelice ueritati, Dionysius posuit Natiuitatem Christi uiginti et uno anno tardius quam debuit.



1077.

Henricus imperator coacto Wormatie concilio episcoporum 34 et multorum primatum regni, decerni iubet, omnia decreta et facta Hildebrandi pape irrita esse debere, ibique omnes, preter paucos, Hildebrandum abiurant, eumque papatu abdicandum esse iudicant. Hildebrandus econtra imperatorem excommunicat, ut primates regni, quasi iusta ex causa excommunicato regi contradicant. Dominica in Palmis circa horam sextam sereno celo stella apparuit. Principibus Saxonum, qui in deditionem imperatoris erant relaxatis, per eosdem quibus  commissi fuerant, Saxones instinctu Hildebrandi pape rebellant. Ipse papa occurrens imperatori in Longobardia, sub falsa eum spe absoluit. Omnes enim qui prius Hildebrandum abiurauerant, periurium periurio cumulantes, imperatorem abiurant, et Rodulphum regem Burgundie super se regem statuunt, corona ei a papa missa, cui erat inscriptum:

Petra dedit Petro, Petrus diadema Rodulpho.
Hunc Sigefridus archiepiscopus Maguntie in regem benedixit, et facta a Maguntinis seditione contra eos, Rodulphus cum archiepiscopo noctu aufugit. Hildebrandus papa omnes aduersantes imperatori absoluit ab infidelitate et periurio. Imperator, Alpium aditibus contra se munitis, ubique eorum insidias  frustratus, per Aquileiam uenit Ratisponam, et Rodulphum adorsus, eum fugere compulit, et iterata expeditione Sueuiam depopulatur.  Henricus imperator Sueuiam depopulatus castella frangit, omnia uastando inimicis suis formidinem, amicis addit fortitudinem; et multos, qui ex desperatione rerum a se defecerant, ad se retrahit. Hermannus episcopus Hildebrando pape ad animam confederatur, ac per hoc imperatori rebellis urbe Metensi pellitur. Ab hoc tempore cepit reflorere in Ecclesia B. Quintini Beluacensis ordo canonicus, primum ab apostolis, postea a B. Augustino episcopo regulariter institutus, sub magistro Iuone uenerabili eiusdem ecclesie preposito, postea episcopo  Carnotensi. Hoc tempore Petrus Damianus scripsit ad papam Hildebrandum, reddens rationem, cur episcopatum dimiserit.

Erat enim uir religione et sapientia nominatissimus. Qui quedam ibi narrat, que in hoc loco expendenda decreui: »Quia, inquit, refutaui ecclesiasticum regimen, centum annorum penitentia mihi iniuncta est, secundum remedia regule monasteriorum  .« Forte de talibus remediis loquitur hic, de qualibus, ubi dicit: »Dominicus, inquit, lorica  ferrea uestitus erat ad carnem, duobusque circulis ferreis cinctus in corpore, et duobus per armos brachiorum. Hic armata scopis utraque; manu, duodecim psalteria uestibus exutus, totam noctem ducens peruigilem, cum die altera persoluit, et de tertio decimo usque ad Beati quorum.« Huius uiri exemplo mos inoleuit in nostris partibus, ut non solum uiri, sed et nobiles mulieres huius purgatorii genus inhianter arriperent. Nam relicta Tethaldi, mulier magni generis, et magne dignitatis retulit mihi, se per prefixam huius discipline regulam centum annorum penitentiam peregisse, tribus disciplinarum millibus pro uno anno computatis. Talis igitur centum annorum penitentia illi iniuncta est; quia episcopatum dimiserat amore  religionis, cum esset ualde idoneus Ecclesie regimini. Sed ipse rationem reddens, multos sanctos ante se hoc idem dicit fecisse ualerius, inquit, Hipponensis Augustinum sibi successorem constituit. Lucidius Euodensis imminente obitu ad cenobium conuolauit: cui, ut ait Gregorius in Registro, beatus Andreas apparuit, et horam obitus nuntiauit. Adelbertus ueniensis episcopus monachum induens martyrii palmam inuenire promeruit. Item quidam sanctus penitens episcopatu dimisso tandem ab angelo uisitatur, et iubetur ad episcopatum redire, sed noluit; donec admonente eodem angelo beatus Remigius celeriter aduenit, qui hoc ei imperauit, et tunc primo obediuit. Et infra: Melius est, pondus abiicere, quam cum detrimento  Domini, cuius seruus sum, fractis ceruicibus interire. Unde scriptum est. Quare non dedisti pecuniam meam ad mensam, et ego ueniens exegissem cum usuris utique quod meum est?  Id est, inquit Hieronymus, deposuisses ad altare, quod ferre non poteras. Dum enim tu ignauus negotiator denarium tenes, alterius locum, qui pecuniam duplicare poterat, occupasti. Nonne apud quosdam episcopos quotidie regales epule, quotidie apparatus, quotidie nuptiale conuiuium? et unde refrigerare debuerant indigentes, recreant milites, et ad eorum mensam deliciis affluentibus alieni ructant: cum illi, quorum est tota substantia foras exclusi, famis inopia contabescunt: et quod diabolicam uidetur  equare malitiam, prediis in militia profligatis, omnique possessione terrarum, insuper et decime  et plebes adduntur in beneficiis secularibus. Que liberalitas pessima et egentibus adimit, unde uiuant; et diecesaneos deterret, ut decimas non persoluant; illos occidens in corpore, istos in anima. Florentine ciuitatis episcopus ludo schaccorum prefuit. Quem ego increpans adhuc episcopus, iniunxi ei, ut percurreret tria psalteria, ac 12 pauperum pedes lauaret, et eos reficeret, et singulis singulos denarios daret; ut manibus ablueret, quod manibus polluerat. Huius temporis quosdam casus mirabiles, quos idem Petrus Damianus sparsim in libris suis narrat, hic inserere dignum duxi. Dux uenetie Constantinopolitane urbis habebat uxorem, que tam tenere et tam delicate uiuebat, et tam artificiosa uoluptate se mulcebat, ut  se communibus aquis dedignaretur abluere; sed eius serui de rore celi undique collecto laboriosum ei balneum preparabant. Cibos suos non tangebat; sed ab eunuchis eius alimenta queque minutius concidebantur in frustula: que mox illa quibusdam fuscinulis aureis et bidentibus ori suo liguriens adhibebat. Cubiculum eius tot aromatibus et thymiamatibus redolebat, ut etiam dictu fetidum sit, et auditu incredibile. Sed dum adhuc uiueret, uibrato super eam iudicii mucrone corpus eius omne computruit, ita ut totum cubiculum intolerabili fetore compleret; nullusque illam ferre potuit, non cosmeta, non seruulus. uix una sola ancillo non sine specierum redolentium auxilio in eius seruitio remansit; que tamen raptim accedens,  cursim recedebat. Diutius hoc languore decocta, et miserabiliter cruciata, amicis quoque letantibus diem clausit extremum. Huic illud potest aptari. Quantum se exaltauit, et in deliciis fuit, tamen date illi tormentum et luctum . Et rursus: Potentes potenter tormenta patientur, et fortioribus fortis instat cruciatio .

Sophia fuit duorum marchionum Ugozonis soror, et Raineri filia. Hec dum sana esset et incolumis, petiit abbatem Sancti Christophori, ut sibi sepulturam in eodem monasterio pararet. Quo renitente, et illam delitare dicente, illa tamen, licet difficile, impetrauit. Factum est ergo sepulcrum eius in claustro monachorum. Quod illa mox ut ingressa  conspexit, nescio quo Dei iudicio egritudinem incurrit; et paulo post abortiit et obiit, et ibidem sepulta  est Cuius tumulus cum esset gypseus, et arte cementariorum studiosissime communitus, tantam tamen illuuiem per continuum circiter annum exhalauit; ut fratres in tota illa medietate claustri morari non sineret. Omnis enim caro quanto tenerius et mollius educatur, tanto deterius in putredinem uertitur. Quidam monachus dum frixuras quasdam in refectorium deferret in uasculo, pruriente gula mox unam in os proiiciens furtiue comedit. Moxque tantus eum libidinis ardor inuasit, ut quod nunquam ante fecerat, nulla se ratione comprimeret, donec propriis manibus semen eiiceret. Sic post buccellam introiuit in eum Satanas. In monasterio Beati uincentii non procul a monasterio, quod dicitur Petra Pertusa, constituto, regulare  constitueramus edictum, ut in Quadragesima per triduum nonnisi modicum panis cum aqua omnes sumerent, nulla uerba proferrent nec lectionem, nec orationem in audientia, nudis pedibus incederent: expleto Psalterio mutua se scoparum castigatione quotidie purgarent. Hanc regulam quidam frater edendo uiolauit, qui peritus erat scribendi, notandi, tornandi, fabricandi. Augur, cenobates, medicus, magus, omnia nouerat. Media Quadragesima ille crassus et nitidus et obesus repente infirmatus est. Audieram autem illum pro peccatis suis a missarum celebratione sequestratum. Super qua re eum admonui, sed hoc negauit: secunda die corpus Dominicum sedens in lecto anxius a me flagitabat. Cumque abbas eum super  hoc corriperet, qui presens nobiscum astabat, pro eo scilicet quod nulla signa mortis in eo apparerent; ille nichilominus perstitit, et sacerdote iam cum sacramento astante, applicans ad se unum de fratribus, nescio quod graue peccatum ei insusurrauit in aurem: qui attonitus et nesciens quam ei penitentiam iniungeret, tandem 15 annos penitentie ei iniunxit. Moxque ille ut corpus Domini suscepit, animam cum felle simul euomuit. Quod fel usque ad sepulturam fluere non cessauit. In prefato monasterio statutum erat, et per triennium iam seruatum, ut horis canonicis beate Marie semper uirginis officia dicerentur: de quo cepit murmurare monachus quidam, nomine Gozo, reprobe uite, sed dicacis et accurate facundie,  et obtinuit per questiones suas, ut hore beate uirginis amplius non dicerentur. Mox innumere aduersitates aduersus idem monasterium exorte sunt, depredationes, rapine, conflagrationes, seruorum et familiarium eiusdem loci trucidatio. Itur ad imperatorem Teutonicum, sed frustra. uenitur ad me; dico eis hec accidisse, quia matrem pacis a se proiecerant: et mox in terram prostrati nuntii, dicunt se nunquam de cetero laudes beate uirginis omissuros. Sic in breui postea pacem recuperant.

Monachus quidam nobis cohabitaturus cohesit, et per octo annos nobiscum mansit, caste et laudabiliter iuxta fratrum testimonium; et nobis multa uolumina scripsit. Erat enim peritus scribendi. Post  hec cum obesus esset corpore, et robustior solito uideretur, cepit obstinate deposcere, ut ad suum monasterium reuerteretur, suadente hoc diabolo, ut postea patuit. Nam mox ut monasterium petiit, cum aliquo alio monacho dierum malorum sene, litteris eque perito atque librario, incestum incurrit, et egritudine mox irruente decubuit, et non multo post confessus et confusus decessit. Quidam monachus Fauentine ciuitatis ardere fecit aquam in lampade pro oleo; et postea in luxuriam incidit, et publice uirgis cesus, turpiter decaluatus est.

Eiusdem ciuitatis presbytero angelus Domini ex consuetudine adueniebat, et sacramentum Dominici corporis de offerentis manibus assumebat, uidente principe. Tandem idem presbyter in luxuriam incidit,  et ecce angelus Domini eo offerente, ut consueuerat, uenit, et inspectante principe spongiam impletam aqua super caput eius expressit; omnesque sordes atque squalores, quos ex corpore illius ante contraxerat, membris eius omnibus iterum superfudit. Obstupescens princeps secrete presbyterum admonuit: qui primo negans, postea confessus est, se preterita nocte in quadam cubicularia eius corruisse. Duo uiri de primoribus eiusdem ciuitatis cuidam diacono simul apparuere per uisum, qui ferreis casulis in modum sacerdotum talotenus uidebantur induti. Percunctante illo, et dicente, utrum uos qui in illa uita estis, iugiter Dominum benedicitis, responderunt: »Nos qui apud inferos eterno igne cruciamur, nunquam benedicimus Dominum.«  Quidam princeps Salernitanus, cum quadam die prospexisset de monte uesuuio flammas erumpere, protinus ait: »Procul dubio aliquis sceleratus diues in proximo moriturus est, et in infernum descensurus.« Est enim talis consuetudo in illis partibus ut, imminente morte diuitis reprobi, mons ille flammas euomat piceas et sulphureas. His dictis, superueniente proxima nocte, dum idem princeps securus cum meretrice concumberet, expirauit: quem illa, ut postea referebat, quid contigisset ignorans, durius pertulit, et uix tandem a se non hominem, sed cadauer proiecit. Quidam presbyter Neapolitanus uolens certius quod non licebat addiscere, illuc ubi gehennale barathrum feruentius eructabat, propinquare presumpsit; post  missarum solemnia infulatus quasi armatus procedens. Sed dum ultra quam solebant homines, temerarius scrutator accessit, redire non ualens, postea non comparuit. Alius presbyter matrem suam Beneuenti egrotantem reliquit. Qui dum perduceret dominum suum per fines Neapolis, exundantibus flammis intendens, audiuit clamorem, quem matris sue esse cognouit. Notauit horam, et tunc comperit matrem suam obiisse.

Quidam clericus cum pellice sua per quinquennium luxurians, incensa urbe fortuito incendio, simul in una domo combustus inuentus est. Quidam presbyter conuersionem promittens, et differens, in paruo fluuiolo de equo cecidit, et submersus est.  Ioannes Commiclensis episcopus porcum uidue abstulit, plorauit illa, non est exaudita. Qui dum comederet, percussus est in gutture: quod uulnus quandiu uixit a medicis sanari non potuit. Tunc ergo conuersus est ad religionem, quod multo ante promiserat, et implere non uolebat. Diu tamen postea in conuersione uixit, tanta laborans gutturis molestia, ut cum magna difficultate alimenta perciperet; et ad gemmam refectionem fratrum sibi succedentium discumberet; uixque in tanto spatio caperet, unde stomachum recrearet.

uir quidam diues Harduinus certa deuotione mihi spoponderat, quod si non posset ante, saltem expleto decennio transiret ad religionem in monasterio Beati uincentii, quod in Arpingia situm est.  Expleto termino tergiuersari cepit, et abbas eiusdem monasterii uotis eius fauebat, et dissuadebat conuerti; cuius nimirum necessariis sustentabatur auxiliis. Interea languore correptus, confessus, et pauperibus et ecclesiis multa largiens, quasi cunctis bene dispositis securus, assistentes sibi cognatos et affines sub hac attestatione constrinxit: »Obsecro uos, inquit, per caritatem, que Deus est, ut nemo me huic mortali uite reddi deposcat, ne me imparatum, quod absit! mors improuisa reperiat.« Mortuus est ergo, et aliquanto tempore post mortem suam abbati illi apparuit nocte per uisum. uidebar, et ecce in spatiosa campi planitie imperatori uel quemlibet excelsa potestas cum totius regni copioso conueniebat exercitu. Cumque ille stupefactus  huc illucque oculos deduceret, ecce Harduinus a quibusdam custodibus celeriter deducebatur: »Heus, inquit abbas, siste gradum parumper. Mihi non loqueris, Harduine? Eia, frater, quid tibi est? Letaris, an pateris? In pena es, an in gloria?« Tunc ille tristis et flebilis: »Quid me, inquit, interrogas de gloria, qui iugibus penis afficior?« Ad quod abbas: »Quid ergo tibi fecit beatus uincentius:« At ille: »Sanctus, inquit, uincentius diu me fecit suum sperare colloquium; sed quia dudum fatigatus hoc obtinere non merui, spem hanc omnino iam frustratus amisi.« Sic plane promissionibus frustrabatur ab eo, quem similiter promittendo frustrauerat.

 In monasterio quod beatus Gregorius infra Romane urbis menia condidit, quidam puer a parentibus oblatus est. Qui cum adolesceret, ad seculum rediit, et uxorem duxit. Cumque iuuenis factus esset, diuino iudicio percussus in gutture, cepit egrotare usque ad mortem. Tandem se petiit ad monasterium reportari. Ibique penitudinem de suis prauitatibus, et habitum monachi recepit. Cumque uxor eius cum nonnullis aliis lecto iacentis assisteret, cepit ille gemens et ululans inordinata uoce garrire; cumque increparetur, quare non quiesceret, »Nonne, inquit, uidetis beatum Andream apostolum et sanctum Gregorium acerrimis me suis uerberibus flagellantes?« Postea paululum quiescens respirabat, et dicebat: »Modo uerberauerunt me,  quia monasterium dimisi, et uxorem accepi.« Et iterum post fletus et rugitus dicebat quiescens: »Modo uerberauerunt me, quia pauperibus mendicantibus, maximeque Scotigenis non modo nichil dedi; sed etiam, quod pessimum est, frequenter irrisi.« Rursusque: »Modo castigatus sum, quia sex nummos a quadam uidua paupercula mutuo accepi et redderenolui. Quot passus fecit illa in laborando, dum ueniret illos a me requirens, tot modo ictus de amborum sanctorum manibus pertuli, dum me pariter uerberarent. Ut sciatis autem, inquit, quia non mentior, perendie hora sexta de hoc seculo migraturus sum.« Erat tunc sexta feria. Nocte uero qua Dominicus illucescebat dies in Ramis palmarum, de lecto cunctis migrantibus exsiliens, scapulare et cilicium,  que iuxta se erant, repente corripuit, et mox Ecclesiam Beati Andree attonitus et festinus intrauit; ubi strato compositus, his qui aderant fratribus ait: »Ecce sanctorum uerberibus flagellatus, ita purificatus de corpore egredior, sicut de fonte baptismatis mundus exiui.« Igitur inter sacra missarum solemnia Dominica passione uix perlecta, hora quam predixerat, obiit. Nudato eius corpore ad lauandum, inuente sunt in eo uibices, et stigmata plagarum. In eodem monasterio crypta est, et in eodem fons, unde beatus Gregorius bibebat, et cubile lapideum, in quo estate quiescebat. Quam aliquando cryptam pregnans canicula ingressa est, ut in ea parturiret. Que mox ut prefato cubiculo  appropinquauit, moriens corruit. Desiderius Cassinensis abbas narrauit mihi. Seruus, inquit, Dei Neapolitane regionis in prerupta rupe iuxta uiam publicam solitarius habitabat. Qui dum nocturno tempore psalleret, et fenestram cellule horarum explorator aperiret, uidit multos Aethiopes iter carpere, et longo tractu onustos feno saginarios comminare: cumque eos inquireret, qui essent, et cuius rei gratia hec iumentorum pabula uectarent: »Maligni, inquiunt, spiritus sumus. Hec autem paramus, non pabula pecoribus alendis, sed fomenta potius ignium hominibus comburendis. Prestolamur enim in proximo principem Capue, qui iam decumbit, et Ioannem magistrum militum Neapolitane  ciuitatis, qui adhuc uiuit incolumis.« Illico uir Dei Ioannem festinus adiit, que uiderat et audierat, narrauit. Per idem tempus Otto secundus contra Sarracenos ibat Calabriam. His auditis, Ioannes ait: »Modo necesse habeo imperatori occurrere, et de statu terre huius diligenter tractare. Post eius abscessum spondeo, quod seculum deseram et monachus fiam.« Ut autem probaret, utrum uerum esset, quod ille narrabat, nuntium direxit ad Capuam, qui Pandulfum iam mortuum inuenit. Ipse quoque magister militum Ioannes, antequam imperator ad illas partes attingeret, uix diebus 15, superuiuens, mortuus est. Martinus, qui in Camaldulensi eremo commoratur, uir multarum uirtutum, et precipue gratie lacrymarum, narrauit.  Monarchus erat maritimi territorii in cenobio, quod dicitur Adpinum, multis peccatorum nexibus inuolutus: cui cum magna et longa penitentia fuisset iniuncta, ille a quodam familiari suo auxilium petiit, ad comportandum pondus penitentie. Quod onus ille deuote suscipiens, precepit eum secutum manere de tanta parte persoluenda. Qui sic obligatus non multo post mortuus est. Erat autem uite inter fratres irreprehensibilis et opinionis honeste. Non multis post diebus penitenti monacho in somnis apparuit. Qui inquisitus, quomodo se haberet: »Male, inquit, et dure, sed propter te. Nam liber a propriis, quia tuis me uinculis innodaui, et alienam cautionem non persolui, flagellis duris attestor. Sed queso te, ut uigiles pro te, et liberes me. uade itaque, et deprecare conuentum,  ut quod spopondi persoluant, et me eruant.« Quod cum factum esset, ille rursus prefato monacho apparuit, uultu festiuo et sereno; dicens se per orationes fratrum a penis erutum, et sanctis coniunctum.

In partibus Galliarum inter abbatem et quemdam seculi potentem orta est magna contentio de possessione; ita ut utriusque partis fautores post longa iurgia ad arma condixerint. Potens ille secularis turmis armatorum stipatus, campum preliaturus ingreditur. Abbas autem cunctis qui pro se dimicare uenerant suum prohibuit comitatum, solos monachos suos equis imposuit, capita cucullis operiri precepit, et sic armatus ad locum certaminis  uenit. Protinus aduersarii tanto horrore concussi sunt, ut mox equis desilirent, arma proiicerent, terre se humiliter sternerent, indulgentiam flagitarent. Si obiiciatur, Leonem papam bella gestasse, respondeo, non ideo Petrum factum esse apostolorum principem, quia negauit; nec Dauid ideo prophetam, quia mechatus est. Mala uel bona non de meritis hominum, sed de propriis debent qualitatibus estimari. Gregorius multas rapinas et uiolentias a Longobardis passus est, Ambrosius ab Arianis: uterque sola patientia dimicauit.

Dusinus episcopus, capite ieiunii feria quarta, fecit sibi et militibus sumptuosum conuiuium preparari; cuius uultum repente paralysis corripuit,  et faciem, et os, et cum tali morbo diu postea uixit. Quidam alienam suem furatus est. Erat autem uir ille hospitalis ualde. Interea adest iehsu in effigie pauperis, et tanquam prolixo crine egebat tonsore. Ille protinus reuerenter assurgens, assumptis forcipibus eum tondere cepit. Quod dum faceret, reperit in occipitio eius duos oculos latitantes. Expauit ille, et inquisiuit, quid hoc esset. Cui ille: »Ego, inquit, iehsu uocor, qui undique cuncta contemptor; et isti sunt oculi, quibus uidi suem, quam in cauea modo conclusisti, moxque disparuit.«

Quidam episcopus ualde sitiens, uinum sibi afferri precepit, cumque pincerna totum quod erat uasculo exhausisset in poculum, et episcopo detulisset; ecce pauper importunus illud sibi dari poposcit, dicens,  quod si statim non biberet protinus exspiraret. Precepit episcopus illud pauperi dari; cumque amplius sitiret episcopus quam ante, iussit iterum uas uinarium inspici, si forte aliquid superesset, et repertum est plenum. Abbas quidam iussit emi lampredam; empta est una uiginti nummis Papiensibus; coacta et apposita; et ecce pauper ad ianuam id maxime sibi dari postulat, quod abbati appositum erat. Mittit ei abbas integrum adhuc piscem. Illico pauper cum paropside plena pisce in sublime se extulit, et celum cunctis uidentibus penetrauit. Ecce probatio, quod illud, quod in sinu pauperis occultamus, in celum reponimus. Episcopus quidam lampredam preparari iussit, cumque missam cantaret, illecebroso gustus eiusdem piscis tentatus est affectu. Erubuit ille, expletaque missa,  febreticum piscem pauperi dari iussit. Quidam pater familias unum solum nummum habebat in loculo ad emendum aliquid, quod cum pane comederet. Interim pauper aduenit, et misericordiam postulauit. Dat ei nummum illum. Redit domum, panis solitus ei apponitur. Et ecce uir quidam ignotus, et quem nunquam antea uiderat, festinus et anxius uiginti solidos denariorum in linteo ligatos, in manu eius posuit, dicens et a domino suo missos, et tanquam qui exspectaretur, mox recessit. Quidam nobilis genere, sed degener moribus, duxit consanguineam suam in Clauomaco regno. Excommunicatus est ab episcopo pio, contempsit. Ad diuine uero indignationis indicium contingit, ut panes  de nuptialibus mensis in plateas ante omnes proiecti, a canibus non tangerentur. Non multo post ille in cubiculo dormiens fulminatus est. Cum apud Parmensem urbem studerem, in uigilia sanctorum martyrum Geruasii et Protasii uir quidam maturius surrexit, et boues suos in remotiora pascua duxit. Cuius uicinus quidam domum ingressus, et febricitare se simulans, lectum uxoris eius intrauit; cumque dentibus strideret et tremeret, illa uelut febricitanti marito compatiens, illum amplexa est, et lodice contexit. Quam ille uiolans continuo recessit; nec multo post maritus redit, stratum reperit; cui uxor exprobrans, ait: »Optime poteris hodie sanctorum martyrum ecclesiam ingredi,  que tibi contigua est cum ceteris Christianis.« Cumque ille attonitus inquireret, quid loqueretur, et rem totam per ordinem cognouisset, et cognoscentes uterque se esse delusos, ualde consternati sunt. Tandem resumpto spiritu, et omni rubore postposito, conueniunt cum ceteris ad nocturnum officium; et querelam coram omnibus deposuerunt; et uindictam de tanto scelere poposcerunt a Domino, ut latentem adulterum notum faceret. Mox adulter demone plenus, et seipsum lacerans intrauit ecclesiam: modo in altum uolans, modo grauissimo impetu in ima se precipitans; modo ad parietem caput elidens, modo in pauimentum se insaniendo prosternens; tandem infelicem animam coram populo exhalauit.

 Fertur in regione Puteolis in Apulia, inter aquas nigras et fetidas, saxosum esse promontorium et scrupeum; ex quibus aquis consueto more teterrime uidentur auicule consurgere, et a uespertina Sabbati hora usque ad ortum ferie secunde humanis aspectibus apparere, et uelut solute a uinculis libere spatiari, alas extendere, plumas deperdere: nec unquam uidentur uesci, nec quolibet aucupis ingenio possunt capi. In matutino ferie secunde ingens coruus ad instar uulturis eas persequitur, et post illas crocitat, que protinus se immergunt, nec ulterius apparent usque ad uesperam sequentis Sabbati. Has nonnulli perhibent animas esse hominum gehenne deputatas, sed Dominico die cum adiacentibus noctibus pro gloria resurrectionis Dominice  refrigerio potiri. Cui assertioni Prudentius  in hymno consentit dicens:

Sunt et spiritibus sepe nocentibus
Penarum . . . . ferie.

Illa nocte facte, qua rediit Deus uictor ab inferis Acherontis. Sed Desiderius Cassinensis abbas rem sic se habere funditus abnegat. Stambertus tamen archiepiscopus presente Desiderio retulit, se hoc audisse ab incolis Apulie. Idem Humbertus retulit, quod in monasterio Sancti Siluestri in territorio Urbinate quidam monachus obiit, et ab incipiente gallicinii nocturnalis articulo usque ad secundam diei horam cadauer exanime fratribus circumquaque iacentibus iacuit. Cumque ad missam  pro eo Agnus Dei diceretur surrexit; cumque fratres attoniti propius accessissent, ut ab ore illius uerba audirent, ille maledicta et contumelias in Deum cepit euomere, crucem oblatam ei, ut oscularetur, conspuere, et intemeratam Dei Genitricem ignominiosis opprobriis lacerare, et dicebat: »Quare pro me psallitis, uel sacrificia offertis? Ego in ipsa flamma Tartari fui, ibique magister meus et dominus Lucifer coronam suam eream inexstinguibili semper ardore candentem mihi in capite posuit; eiusdemque metalli chlamydem qua induebatur, me uestiuit.« Erat autem clamys tam longa, ut talo tenus flueret; tam feruenter ignita, ut guttas emittere uideretur. Cumque fratres, eum ut penitentiam ageret, admonerent, ille anathematizabat,  et omnia Redemptoris nostri mysteria ore sacrilego condemnabat. Tunc monachi toto corde pro illo orantes, exutis uestibus, se uerberantes, et pugnis pectora tundentes, omnibus quibus ualebant precum generibus insudabant, et ecce desperatus ille ad se redit, Saluatoris omnipotentiam laudat, Satane ludificationes abrenuntiat, crucem adorat, penitentiam flagitat. Confessus est autem, quod post abrenuntiationem seculi in fornicationem inciderat, quam eatenus celauerat, laudansque et benedicens Deum usque in die altera uixit, et in sancta confessione migrauit.

Hildebrandus mihi retulit, quod in Teutonia erat  quidam comes bone opinionis, et uite innocentis secundum opinionem hominum, qui ante decennium defunctus fuerat; post cuius obitum quidam religiosus uir per spiritum ad inferiora descendens, uidit eumdem comitem in supremo gradu cuiusdam scale. Que scala inter stridentes et crepitantes flammas uidebatur erecta, ad suscipiendos omnes, qui ex eadem comitatum genealogia descenderent. Surgebat autem scala illa de immenso barathro. Hoc autem ordine succedentium singuli texebantur; ut qui nouus adueniebat, supremum gradum tenebat scale; et qui in eo repertus erat, ad inferiorem proximum descendebant. Cumque uir, qui hoc aspiciebat, quereret, quare comes ille sui temporis, qui tam iuste uixerat, illic torqueretur,  audiuit. Propter quamdam possessionem Metensis Ecclesie, quam beato Stephano proauus eius abstulerat; et ille iam decimus in hereditate successerat. In partibus Babylonie habebat possessionem sedes apostolica, unde tantum balsami redditum annuatim capiebat, quod sufficeret illuminande lampadi ante altare sancti Petri appense, et semper ardenti. Hanc possessionem, accepta pecunia, papa distraxit, et pensionem aromatis quam accipere solebat, amisit. Aliquanto post cum idem papa ante sanctum altare quasi deuotus astaret, orans; ecce terribilis et grandeuus senex, in cuius etiam facere barbilesium uidebatur, elato brachio colaphum illi uehementer incussit et ait: »Tu exstinxisti  lucernam meam ante me: et ego exstinguo lucernam tuam ante Deum,« moxque disparuit. Protinus ille corruit et paulo post obiit.

Puerulus quidam quinquennis Hubaldi nobilissimi uiri, qui mecum degit in eremo, filius, in meo monasterio factus fuerat monachus. Hic cum in stratu suo quieuisset uespere, mane in pistrino clausis utrinque ianuis inuentus est. Dicebat se illuc a quibusdam hominibus ad magnum conuiuium deductum, ubi omnes epularum delicie uidebantur; ibique eum manducare fecerunt. Dicebat etiam, quod eum usque ad castellum, quod supereminet monti, deferentes, super ipsum tintinnabulum, quod iuxta in excelso dependet, deposuerunt. In Bononie partibus duo quidam amici ac compares discumbebant;  quibus allatus est gallus. Quod pulmentum unus illorum, accepto cultello, ut mos est, in frusta desecuit, tritumque piper cum liquamine superfudit. Quo facto, alter ait: »Profecto compatet, sic explicuisti gallum hunc, ut ipse Petrus, etiamsi adueniret, curare non possit.« Cui mox intulit alter: »Plane non modo si beatus Petrus, sed etsi ipse Christus imperet, gallus hic nunquam resurget.« Ad hanc uocem repente gallus uiuus, et plumis coopertus exsiliuit, alas perussit, et cecinit, plumas excussit, totumque liquamen super eos qui conuescebantur aspersit. Illico sacrilegi blasphemi in conspersione piperis lepra percussi sunt; que  plaga lepre etiam in posteros eorum hereditaria permansit usque ad obitum. Unde in famulatum subacti sunt Bononiensis ecclesie, que beati Petri insignitur uocabulo.

Quidam institores uenetie cum applicuissent, uiderunt leonem spiris draconis non procul a littore inuolutum, trahi uiolenter a dracone in speluncam. Pandoces autem, qui repente ad hoc spectaculum conuenerant, audacter draconem inuadunt, et perimunt et leonem liberant. Qui non ingratus, per aliquot dies, quibus pandoces illic morati sunt, quotidie pellem unam animalis a se capti aduexit. Quidam cum conuictore suo ad ligna cedenda pergebat; et ecce serpens trabalis magnitudinis, duobus attollens colla capitibus, in eos  impetum fecit. Unus autem eorum qui tenebat securim unum caput eius abstulit, et mox ei securis ad terram cecidit; quam serpens iratus mox altero capite mordicus apprehendit, et spiris suis eum inuoluens in speluncam suam tulit. Qui dum traheretur, clamabat ad socium, ut eum defenderet, uel ei securim quam tenebat in manibus daret. Qui timens noluit, sed fugit; et idcirco a sacerdotibus tanquam mortis reus exsilium subire coactus est. Hucusque de Petro Damiano. Nunc ad historie consequentiam redeamus. SIGEBERTUS. Hoc anno inceptum est cenobium Sancti Saluatoris in insula que dicitur Aquicinctus, a uiris illustribus Sichero et Galtero. Hoc tempore in Oriente Turci super Arabes et Saracenos inualuerunt, et Armeniam et  Syriam incursantes, multas urbes et ipsam Antiochiam ceperunt. Henricus imperator in Pentecoste conuentu habito Maguntie decreuit Hildebrandum a papatu deponendum; et Longobardiam petens, Guibertum Rauenne episcopum pro Hildebrando papam designat.

Hildebrandus papa quasi diuinitus reuelatum sibi predixit, hoc anno falsum regem esse moriturum: uerum quidem, sed fefellit eum de falso rege coniectura, secundum suum uelle super Henrico rege interpretata. Rex enim Henricus Saxonibus graui prelio congreditur, et in congressu falsus rex Rodulfus cum multis Saxonie principibus exstinguitur.



1081.


Magnus terre motus cum graui mugitu terre factus est 6 Kalendas Aprilis prima hora noctis, portendens imminens malum, quod in toto orbe insonuit, et unde terra dolet et doluit. Henricus enim imperator ad debellandum papam Hildebrandum Italiam petit: contra quem papa urbibus et castellis munitis se ad rebellandum accingit, eumque Romam hostiliter adeuntem non recipit. Henricus autem, expugnatis urbibus et castellis, que contra se pro Hildebrando erant, Romam Leonianam obsidet. GUILLELMUS. Quo audito, Guiscardus Boimundi Romam tetendit; cuius fama territus Henricus cum falso papa fugit. Rediit Hildebrandus, sed non multo post iterum ab Henrico fugatus est.



1082.


In Gallia Hermannus miles corona sibi imposita post Rodulfum in Saxonia tyrannidem exercet, Marianus Scotus chronicam suam natiuitate Christi inchoatam usque ad hunc annum perduxit; qui erat etatis sue annus 56, multum laborans errorem corrigere de annis Domini, qui inuenitur in cyclo Dionysii; quem facile est uidere, hinc positis ab eo annis Domini secundum cyclum Dionysii, altrinsecus autem secundum ueritatem Euangelii.



1083.

Henricus imperator, rupta Roma Leonina, Romam obsidet. Condicto inter imperatorem et papam die, ad causam inter eos discernendam, cum pax, dissimulante papa, inter eos non conueniret, Romani et multi Italie populi a papa desciscunt. Qui fugiens ad Normannos in Apulia se  contulit.  Romani imperatorem urbe recipiunt, et eorum iudicio Hildebrandus papatu abdicatur: Guibertus papa efficitur, et Clemens nominatur. His qui pro imperatore erant contendentibus iuste Hildebrandum esse depositum, tanquam maiestatis reum; qui contra imperatorem, alium regem ordinauerunt, et rebellandi audaciam assumpserunt: his autem qui contra sentiebant reclamantibus, uniuersalem papam, non uniuersali iudicio, sed paucorum indicio, laicali tonsura, imperiali potentia non posse amoueri a pontificatu; et quod grauius est, in locum uenientis episcopi alium suffectum contra canonicam auctoritatem agere, et cetera id genus. Henricus rex patricius Romanorum  constituitur, et a Clemente suo in imperatorem benedicitur. Comes Montensis Balduinus uxorem ducit Idam.

Henricus imperator Maguntie regali et synodali conuentu habito, exigit ab omnibus, ut Hildebrandum deponant, et Guiberti ordinationem subscripto approbent: cuius aliqui manu et ore fauentes, corde tamen Hildebrando adherebant. Hermannus Metensis sibi absenti abiudicato episcopatu, iterum urbe pellitur imperator in episcopatu Metensi . . . . . . . mercenarium supposuit, sed non audierunt oues Christi uocem alienorum: imperator Saxones aggreditur. Illi pacem petunt et impetrant, pacti quod omnibus pro hac rebellione proscriptis sua restituerentur. Quod quia factum non est, iterum rebellant,  incentore pre cunctis Ecberto comite imperatoris consanguineo, Galterus ex clero sancti Lamberti in Anglia episcopus Anglorum odiis innocens impetitur, et in celebrando missam ab eis quasi alter Stephanus papa martyrizatur. Non dicit in qua ciuitate hoc factum sit: et mirum est quod Guillelmus, qui historiam Anglorum huius temporis scribit, nichil de isto refert. Hildebrandus papa, qui et Gregorius uII, apud Salernum exsulans moritur.

GUILLELMUS. uir apud Deum felicis gratie, et apud homines austeritatis fortassis nimie. Denique fertur quod inter eum et imperatorem primi tumultus initio illum nudipedem et forfices cum scopis portantem, nec saltem foribus admiserit, abominatus  hominem sacrilegum, et sororii incesti reum. Que repulsa multorum necis causa fuit. SIGEBERTUS. De hoc ita scriptum reperi. uolumus uos scire, qui ecclesiastice cure solliciti estis, quod dominus apostolicus Hildebrandus papa, qui et Gregorius uII, nunc in extremis positus uocauit ad se unum de 12 cardinalibus, quem multum diligebat pre ceteris; et confessus est Deo et sancto Petro, et toti Ecclesie, se ualde peccasse in pastorali cura, que ei ad regendum commissa erat; et suadente diabolo contra humanum genus odium et iram concitasse. Postea uero frumentinam, que in orbe terrarum effusa est, pro augmento caritatis cepisse dicebat. Tunc demum misit predictum confessorem suum ad imperatorem, et ad totam Ecclesiam,  ut optaret illi indulgentiam; quia finem uite sue aspiciebat, et iam cito induebat se angelicam uestem, et dimisit ac dissoluit omnia iura . . . bannorum suorum imperatori, et omni populo Christiano, uiuis et defunctis, clericis et laicis; et iussit suos abire de domo Deoderici, et amicos imperatoris ascendere.  Saxones urbem Linaburch obsidentes, ut episcopum ipsius Alberonem expulsum a ciuibus sedi sue restituant, Henricus imperator aggreditur; sed exercitus diuinitus exterritus cessit; et ceciderunt ex eis plusquam quatuor millia, quatuordecim tantum a parte Saxonum occisis. Nimia aquarum inundatio multis in locis damno et periculo fuit. Nam et in Italia tanta fuit illuuies, ut rupes liquescentes plures uillas ruina  sua destruerent. Desiderius abbas Cassinensis fit papa centesimus sexagesimus tertius, et sedit mensibus duobus; qui et uictor tertius, ut ait Sigebertus, dyssenteria dissolutus, non multo post moritur. GUILLELMUS. Ad primam missam exagitatus nescio quo discrimine cecidit; calice, si dignum est credere, ueneno infecto. SIGEBERTUS. Anselmus Lucensis episcopus Hildebrandi cooperator indefessus, apud Mantuam exsulans moritur, qui in Ieremiam et in Psalmos tractatus edidit; et doctrinam Hildebrandi libro luculento confirmauit. Cuius sanctitas miraculis declarata est. Domestice aues, pauones, galiine et anseres a domibus se extraneantes, omnes fiunt syluatice. Augustinus, in lib. III De ciuitate  Dei, simile portentum narrat contigisse, dicens: »Antequam se aduersus Romam sociale Latium commoueret, omnia animalia humanis usibus subdita, canes, equi, asini, boues, et quecunque alia pecora sub hominum dominio erant, subito efferata, et domestice lenitatis oblita, relictis tectis libera uagabantur; et omnem non solum alienorum, uerum etiam dominorum auersabantur accessum; nec sine exitio uel periculo audentis, si quis de proximo urgeret. Quanti mali signum fuit, si hoc signum fuit; quod tantum malum fuit, si etiam signum non fuit.«



1087.

Inter imperatorem et Saxones uario euentu sepe pugnatur. uenitianis meditantibus auferre corpus sancti Nicolai a Myrrhea, Lycie a Turcis  desolata, Barenses ciues preoccupauerunt eos, numero 47 ab Antiochia Myrrham uenientes, qui a quatuor tantum monachis ibi inuentis extorserunt sibi ostendi tumbam sancti. Qua effracta, ossa Nicolai in olei liquore natantia integro numero extraxerunt, et Barim cum gloria detulerunt. Facta est hec translatio anno 745 a depositione sancti Nicolai. Translationem eius scripsit Ioannes archidiaconus Barine ecclesie, iubente Ursione Barensis et Canusine ecclesie archiepiscopo. Missus est tunc temporis quidam ex Palatinis magnatibus ab imperatore suo, cui parebat terra Myreorum. Hic ueniens orauit sanctum Nicolaum, ut ei aliquam sui particulam dignaretur ostendere, quam osculari ualeret. Minister igitur ecclesie cum peniculo  extraxisset aliquid de liquore urne, dens unus extractus est; quem in aurea pyxide magnatus ille abscondit, et super altare quod ibi erat posuit. Paululum post aspiciens, uidit de pyxide oleum manare, et inuoluit eam pallio, putans sic posse stare oleum; sed tanto magis manauit. Desperauit igitur se posse habere in occulto, quo sibi Dominus manifestauerat. Cui sanctus Nicolaus in uisione apparuit, dicens: »Ecce postulationi tue satisfeci, sed extra ferre non poteris, quia non permitto sic minutam particulam a membris aliis separari.« In crastino dentem ubi posuerat non inuenit. Igitur Barenses cum tribus nauibus negotii causa ibant Antiochiam, insulam Cacauam adierunt, deinde ad insulas Magestras uenerunt, deinde ad loca Macri . . .  portus sancti Georgii a Barinis quinque milliariis distat. Positum est corpus sancti Nicolai a transferentibus in ecclesia Sancti Benedicti: ubi primo die plusquam triginta infirmi sanati sunt. Homo quidam de Anconitanis partibus curuato corpore, manuum et pedum carens officiis, osculans capsellam sanatus est. Sacerdos de Camerino territorio, guttam patiens in spina, ueniens Barum ad sanctum; ex quo uenit ad eum locum, unde Barum potest aspici, cepit paulatim erigi, peruenitque totus sanus. Parentes aduexerunt pulchrum demoniacum ab Amalfa, qui sanatus est in loco supradicto, unde Barum primo uidetur; ubi crux erat posita ab iis qui sanati erant. Sanati sunt de  quodam castello infantula una toto corpore debilis; et puerulus, qui nullum edulium poterat in stomacho retinere. Quidam pauperculus a Dirachio uxorem suam omnibus membris debilem, preter linguam, sanam reduxit. Sanata est mulier de Dalmatia leprosa. Ancillula Sipontini cuiusdam dorso incuruata sanata est. Sanata est mulier feta, et lacte carens; sanatus puerulus cuiusdam de Maceriensibus, qui nunquam gressus potuerat mouere naturales; sanatus quidam pauper Tarenti manens, pedibus non ualens incedere, et uix potens sedere; dicente ad eum in somnis quadam imagine: »Quare non uadis Barum?---Quomodo, inquit, possum? uade, inquit, quia potes; et surrexit sanus. Miles quidam perdiderat res aliquas; suspicans autem hoc fecisse  quemdam suum satellitem, tibiam eius sica percussit ictu ancipiti. In quo uulnere uermes innati, tibiam reddebant ulcerosam. Qui ueniens ad sanctum, sanatus est. De Gallia Cisalpina sanate sunt due mulieres, una ceca et altera demoniaca. Que autem fuerat ceca, obtulit sancto oculos argenteos, cum lapidibus pretiosis.



1088.

SIGEBERTUS. Eodem anno pisces in aquis mortui sunt. In Hispania rex Gallicie Aufal. Saracenos fortiter debellat, et Toletum maximam eorum urbem per aliquot annos obsessam tandem expugnat, et cultum Christianitatis in eo dilatat. Urbanus II papa centesimus sexagesimus quartus, sedit annos 11, menses 4. GUILLEL. Hic Odo prius fuit archidiaconus Remensis, deinde prior Cluniacensis,  post episcopus Ostiensis. SIGEBERTUS. Odo ex monacho Cluniacensi episcopus Ostiensis contra imperatorem et Guibertum fit papa, nomine Urbanus. Hinc in Ecclesia scandala, et in regno augescunt dissidia; dum alter ab altero dissidet; dum regnum et sacerdotium dissentit; dum alter alterum excommunicat; alter alterius excommunicationem, aut ex cause, aut ex persone preiudicio contemnit; dumque alter in alterum excommunicandi auctoritate magis ex suo libitu, quam ex iustitie respectu abutitur, auctoritas illius qui dedit ligandi et soluendi potestatem despicitur. Nimirum, ut pace omnium bonorum dixerim, hec sola nouitas, ne dicam heresis, necdum in mundo  emerserat, ut sacerdotes illius, qui dicit regi apostata , et qui facit regnare hypocritam propter peccata populi, doceant populum, quod malis regibus nullam debeant subiectionem; et licet eis sacramentum fidelitatis fecerint, nullam tamen debeant fidelitatem; nec periuri dicantur, qui contra regem senserint; imo qui regi paruerit, pro excommunicato habeatur: qui contra fecerit, a noxa iniurie et periurii absoluatur.



1089.

Godefrido Godefridi gibbosi ex sorore nepoti tandem ducatus datur. Annus pestilens, maxime in occidentali parte Lotharingie: ubi multi sacro igne interiora consumente computrescentes, exesis membris instar carbonum nigrescentes, aut miserabiliter moriuntur, aut manibus et pedibus putrefactis et  truncatis miserabilior uita reseruatur. Multi uero membrorum contractione distorti dementantur.  Henricus imperator ad debellandos aduersantes sibi Italiam petit. Hermannus tyrannus a Saxonia Lotharingiam repetens, ad concitandos regni motus laborat. Qui dum muro cuiusdam castelli incaute approximat, iacto e turri saxo in capite percutitur, et moritur. Metis corpus S. Clementis primi episcopi ab apostolis illic ordinari inuentum leuatur. In Saxonia Ecbertus comes, dum fideles imperatoris bello insequitur, et ipse perimitur. Sterilitas frugum terre augescit, et fames paulatim irrepit. Henricus imperator in Italia castella et munitiones aduersantium sibi expugnat; Mantuam quoque obsidet et capit.  Robertus filius Guiberti  regis Anglie, uiuente adhuc patre, Normanniam sibi negari egre ferens, in Italiam iratus abiit, ut duceret filiam Bonifacii marchionis, cuius auxiliis patri aduersaretur. Hac uero spe frustratus, Philippum regem Francorum contra patriam excitauit: quare benedictione genitoris, et Anglia caruit, post mortem eius Normannia uix retenta. Richardus alter filius Guillelmi ceruos in noua foresta uenans, rabidi eris nebula morbum lethalem fertur incurrisse. Locus est, quem Guillelmus pater, desertis uillis, et subrutis ecclesiis, per 30 et eo amplius milliaria in saltus et lustra ferarum redegerat. Pro quo peccato Guillelmus filius eius, qui post eum regnauit, et Richardus nepos eius, filius Roberti comitis Normannie ibidem perierunt: primus sagitta  pectus ictus, secundus arboris ramusculo collum traiectus: uel, ut quidam dicunt, equo pertranseunte faucibus appensus. Filie Guillelmi fuere Cecilia, Cadomensis abbatissa; Constantia, Britannie comitissa, que austeritate iustitie prouinciales in mortiferam sibi potionem exacuit, Adala Blesensis comitissa, que apud Marcenniacum sanctimonialis habitum sumpsit. Quarta Aroldo promissa, ante nuptias obiit. Quinta Adelfonso Gallecie regi iurata, uirgineam mortem impetrauit a Deo. In cuius defuncte genibus callus repertus est ex crebra oratione. Igitur extremo uite tempore habitans rex Guillelmus in Normannia, contraxit inimicitias cum rege Francorum Philippo: qui de illo ait: »Rex  Anglie iacet Rothomagi more ablutarum partu feminarum cubile fouens; iocatus in eius uentrem, quem potione alleuiarat.« Quo perstrictus conuicio, respondit: »Cum ad missam post partum iero, centum millia candelarum ei libabo.«

Non multo post mense Augusto Franciam aggressus, Medaucum oppidum iniectis ignibus cremauit: ubi ipse, dum propius flammas succenderet, calore foci, et autumni inequalitate morbum nactus est. Dicunt quidam, quod preruptam fossam sonipes eius transiliens, interranea sessoris diruperit; quia in anteriori parte uenter protuberabat. . Incentoribus Saxonici belli omnibus pene peremptis, Saxones pertesi malorum, composita inter se pace quiescunt ab omni motu bellorum. Domnus Iuo S.  Quintini Beluacensis prepositus ab Urbano papa consecratus, fit Carnotensis episcopus. Guillel. rex Anglorum II singularis censure et seueritatis obit: cui succedit Guillelmus filius eius. Auctor. Guillelmus dicit: Mortuus est Guillelmus Rothomagi uIII Idus Septembris, anno regni sui 22, uite 59, anno Domini 1087. Corpus eius per Sequanam Cadomum delatum est, et ibi humatum: quem tamen locum quietis sine calumnia impetrare non potuit. Nam miles quidam, ad cuius patrimonium locus ille pertinuerat, clara uoce rapinam contestans, sepulturam inhibuit, dicens locum sibi ab eo uiolenter ablatum. Unde ab Henrico, qui solus ex filiis regis aderat, centum libre argenti militi persolute sunt. Robertus primogenitus tunc in  Francia contra patrem bellabat; Guillelmus, antequam pater exspiraret, in Angliam enauigauerat. Eo tempore in prouincia Walarum inuentum est sepulcrum Walueni, qui fuit Arturi nepos, et regnauit in ea parte Britannie, que adhuc Walueia uocatur. Hic a fratre et nepote Hengestii regno pulsus est, licet miles fuerit nominatissimus. Sepulcrum eius super oram maris inuentum est 14 pedes longum. Sepulcrum autem Arturi nusquam uisitur. Guillelmum filium regis Guillelmi Lanfrancus archiepiscopus nutriuit, et militem fecit: et die Cosme et Damiani in regem sacrauit. Erat ita liberalis, ut prodigus; ita magnanimus, ut superbus; ita seuerus, ut seuus. Parum Deum reuerebatur, homines nichil: cum Deus timendus sit omni tempore, homo pro tempore.  uestium suarum pretium in immensum extolli uolebat, dedignans si quis alleuiasset.

Quodam mane calceaturus nouas caligas, quesiuit a cubiculario, quanti constarent; cumque ille respondisset tres solidos, indignabundus et fremens: »Fili, ait, meretricis, ex quo habet rex caligas tam exsilis pretii. uade et affer mihi emptas marca argenti.« Iuit ille, et multo uiliores afferens, quanti preceperat emptas, mentitus est. »Atqui, inquit rex, iste regie maiestati conueniunt.« Itaque ex eo cubicularius pretium uestimentorum eius pro uoluntate numerabat, multa perinde suis utilitatibus nundinans. Tandem exhaustus expensis, ad rapinas conuertit animum, adiuuante eum in hoc scelere Ranulfo clerico, ex infimo genere hominum lingua et  calliditate prouecto ad summum: quo auctore sacri Ecclesiarum honores, mortuis pastoribus uenundati. Nam audita morte cuiuslibet episcopi uel abbatis, confestim clericus regis eo mittebatur, qui omnia inuenta scripto exciperet, omnesque in posterum redditus fisco regio inferret. Substituebaturque in loco defuncti quilibet, non pro morum, sed pro nummorum experimento. Sequebantur curiam effeminatorum manus, et ganconum greges, ut recte a quodam sapiente dictum sit: »Curia regis Anglie non est maiestatis diuersorium, sed exoletorum prostibulum.« Ad dedecus illius temporis pertinet, quod Anselmus archiepiscopus ista corrigere conatus, sed societate suffraganeorum destitutus, sponte  discessit, nequitie temporis cedens. Qui cum iamiamque nauigaturus in portu uentos exspectaret, iussu regis, ut predo publicus expilatus est, manticis omnibus et bulgis in medium prolatis et exquisitis. Iudeos quos a Rothomago pater eius Lundoniam transtulerat, cum in quadam solemnitate eum adirent, munera offerentes, ausus est animare ad conflictum contra Christianos, pronuntians quia, si uicissent, in eorum sectam transiret. Magno ergo timore episcoporum et clericorum res acta est, pia sollicitudine fidei Christiane timentium. De quo certamine Iudei nichil preter confusionem retulerunt, quamuis multoties iactitarint, se non ratione, sed factione superatos. Robertus frater eius cum aggredi uellet iter Ierosolymitanum, Normanniam  ei inuadatus est pro pecunia decem millium marcarum. Quapropter importabilis pensionis edictum per totam Angliam cucurrit. Cumque episcopi et abbates frequenter regem adirent, de hoc querimoniam facientes, respondit ille: »Nunquid non habetis scrinia auro et argento composita, ossibus mortuorum plena?« Igitur capsas sanctorum nudare coacti sunt, crucifixos despoliare, calices conflare, non in usus pauperum, sed in fiscum regium. uenationes quas primo indulserat, adeo prohibuit, ut capitale esset, ceruum prendidisse. Propter hec et huiusmodi sepe a ducibus contra eum coniuratum est. Guillelmus de Oy proditionis apud regem accusatus, delatoremque ad duellum prouocans, exoculatus et extesticulatus est. Hec delatio plures innocentes inuoluit, quorum  unus fuit Guillelmus de Alderia, homo decorus et compater regis. Qui patibulo affigi iussus, Osmundo episcopo Salesberie confessus, et per omnes ecclesias oppidi flagellatus, dispersis ad inopes uestibus, ad suspendium nudus ibat, delicatam carnem frequentibus super lapides genuflexionibus cruentans, episcopo et populo sequenti ad locum supplicii, ait: »Sic Deus adiuuet animam meam, et a malis liberet, sicut de re qua accusor, immunis sum.« Audita discordia, que erat inter Urbanum papam et Guibertum Rauennatem, debitum Romane sedi negauit, pronior tamen in Guiberti gratiam: que fuit prima causa dissidii inter eum et Anselmum.

Secundo anno regni eius ingens terre motus III Idus Augusti totam Angliam exterruit, horrendo  miraculo, ut edificia omnia eminus resilirent, et mox pristino modo residerent. Secuta est inopia omnium fructuum, tarda maturitas frugum, ut uix ad festum S. Andree messes reconderentur. Quarto eius anno fuit tumultus fulgurum, motus turbinum. Idibus Octobris apud uincelrumbam ictus de celo emissus turris latus tanta ui impulit, ut debilitata materia in confinio tecti [foramen] ingens ad humane grossitudinis modum efficeret. Quo ingressus, trabem maximam in fragmina per totam disiecit ecclesiam, et crucifixi caput cum dextra tibia, et imaginem sancte Marie deiecit. Secutus est fetor intolerabilis. Tandem monachi felici ausu irrumpentes, benedicte aque aspergine inimici prestigias  effugarunt. Fuit quoque discordia uentorum inter se dissidentium ab Euro austro ueniens XuI Kalendas Nouembris, qui Lundonie plusquam sexcentas domos effregit. Curilerabantur ecclesie cum domibus, macerie cum parietibus. Idem furor uentorum tectum ecclesie Sancte Marie, que ad arcus dicitur, pariter subleuauit, et duo ibi homines obruti: ferebanturque tigna cum trabibus per inane, mirantibus qui longe, timentibus qui prope stabant. Quartuor tigna sex et uiginti pedes longa tanta ui pariter in humum impacta sunt, ut uix quatuor pedes exstarent, mirabile uisu, quomodo duritiem strate publice perruperint, eo ibi ordine posita, quo in tecto ab artifice fuerant collocata; que ob impedimentum transeuntium ad planitiem terre desecta sunt, quod aliter  erui nequirent. Quinto eius anno eadem uiolentia fulminis apud Salesberiam tectum turris ecclesie omnino disiecit, multamque materiam labefactauit; quinta die postquam eam dedicauerat Osmundus, preclare memorie episcopus.  Conradus filius imperatoris Henrici in Italiam se ad patris sui aduersarios contulit. Que res priores patris sui uictorias multum obscurauit, et uires eius attenuauit. Baculus ignitus a meridie ad aquilonem per celum ferri uisus est Kalendis Augusti, prima hora noctis. GUILLELMUS. Sexto Guillelmi regis anno tantum fuit in Anglia diluuium, ex abundantia imbrium, quantum nullus meminerat. Mox accedente hieme, fluuii ita sunt congelati, ut essent peruii equis et quadrigis et plaustris.  Gelu resoluto ex impetu glacialium  frustrorum pontes effracti. Gerardus episcopus Cameracensis obit, cui Gualcherus succedit: sed ipso postea ab episcopatu pulso Manasses ordinatur episcopus. In Gallia et Germania grauis hominum mortalitas facta est. In Italia, illi qui ad imperatorem ab hostibus eius se transtulerant, eo ad Galliam reuerso omnes pene ad hostes eius rursum transeunt, et munitiones ab eo expugnatas contra eum muniunt. GUILLELMUS. Septimo anno Guillelmi regis propter tributa, que rex in Normannia positus edixerat, agricultura defecit; qua deficiente, secuta est fames; qua crescente successit mortalitas hominum, adeo crebra, ut deesset morituris cura, mortuis sepultura. Tunc etiam Walnenses in Normannos efferati, Cicestrensem pagum, et partem  Selesberiensem depopulati sunt, et Anglesiam armis obtinuerunt.



1095.

SIGEBERTUS. Fames diu concepta ualidissime ingrauatur, et fit annus calamitosus, multis fame laborantibus, pauperibus per furta et incendia ditiores grauiter uexantibus. Cum ualido uentorum turbine etiam terre motus factus est media nocte Iu Idus Septembris. Rex Anglorum a fratribus suis sollicitatur in Normannia et Anglia. In multa terrarum parte secundo Nonas Aprilis circa diluculum stelle perplures de celo in terram cecidisse uise sunt.

Inter quas unam maximam labi in terram cum quidam in Francia stuperet, et notato loco ubi labi  uisa est, cum aquam ibi fudisset, fumum cum feruoris sono inde exire magis stupuit. Henricus Louaniensis comes perimitur. Rex Hungarorum moritur. In comitatu Namurcensi panem subcinericium quasi sanguine infectum uidimus. Urbanus papa, per Burgundiam et Franciam conciliis habitis, Hildebrandi decreta renouat et confirmat: et Philippum regem Francorum, qui, uiuente uxore sua, alterius uiuentis uxorem superduxerat, excommunicat. GUILLELMUS. Fulco fuit antiquus comes Andegauorum; qui senex Hierosolymam adiit. Ibi a duobus seruis sacramento coactis, ut que iuberet facerent, per publicum tractus est nudus ad sepulcrum Domini, Turcis inspectantibus. Alter restem ligneum collo eius interserat, alter flagris  terga exspoliata urgebat. Inter hec ille clamabat: »Accipe, Domine, miserum Fulconem periurum tuum, fugitiuum tuum.« Domum tamen contra desiderium suum placide regressus est. Post aliquot annos filium habuit Gofridum, cognomento Martellum. Quod cognomen sibi usurpauerat, quia uidebatur omnes sibi obsistentes felicitate quadam contundere. Nam dominum suum comitem Pictauiensem aperto Marte cepit, ferreisque uinculis innodatum ad ignobilis pacis conditiones cegit ut Burdegala ciuitate cederet, et finibus eius; et de ceteris annuum uectigal pensitaret. Qui captus pro ferri iniuria, et ciborum inopia post triduum defunctus est. Cuius nouercam Martellus duxit, fratres in tutelam suscipiens. Mox Theobaldi comitis  Blesensis ingressus limites, urbem Turonicam obsedit, et ipsum in eadem. Qui captus, et in ergastulo reclusus, urbem sibi omnibusque suis heredibus in perpetuum abiurauit. Iste Gaufridus moriens Gaufrido sororis sue filio comitatum dedit; qui simplex fuit et imbellis. Huius frater Fulco ducatum corripuit; cognominatus est Rethur; quia germani simplicitati crebro infrendens, ad ultimum honore spoliatum perpetua tenuit in custodia. Hic Fulco habuit uxorem, que relicto eo Philippo nupsit regi Francorum. Qui amore eius ita captus est, ut illa sibi in omnibus imperaret, cum ipse omnibus aliis imperare cuperet. Denique omnium digitis se notari, et ab omni orbe Christiano se excommunicari propter eius libidinem aliquantis annis  passus est. Filii eius Fulconis fuerunt Gelfridus, Martellus et Fulco. Primus insidiis suorum necatus est. Erant eo tempore in Nannetis ciuitate duo clerici nondum patientibus annis presbyteri, litteris affatim instructi, inter se multum amici. Hi pactum inierunt inter se, ut uter eorum prior moreretur, alteri uel uigilanti uel dormienti appareret infra 30 dies, data acceptaque corporali fide. Nec multo post unus obiit. Trigesimo die astitit alteri uigilanti, et nescio quid operis molienti mortuus uultu exsangui et pallido. Qui prior uiuum compellans, »Agnoscis me,« inquit? »Agnosco, ait ille, et miror, quid tandiu moratus fuisti.« Ille prius moram excusans, »Tandem, ait, tandem  uenio; et aduentus meus si uolueris tibi fiet commodus, mihi omnino infructuosus. Nam sempiternis deputatus sum suppliciis.---Ego, ait alter, te iuuabo precibus, ieiuniis et eleemosynis multis.« At ille respondit: »Sine penitentia sunt iudicia Dei. In inferno dum rotat astra polus, dum pulsat littora pontus, pro criminibus meis puniar. Si totus mundus mihi remedia exquireret, eterna tamen et innumera penarum genera patiar. Et ut aliquam ex meis innumerabilibus penis agnoscas, en una: protenditque »manum sanioso ulcere stillantem.« »uideturne, inquit, tibi leuis?« Cumque ille leuem sibi uideri referret; ipse mortuus curuatis in uolam digitis, tres guttas defluentis tabi super eum iaculatus est. Quarum due tempora, una frontem  contingentes, cutem sicut ignito iaculo penetrarunt, foramen nucis capax efficientes. Illo magnam penam esse, doloris clamore protestante, »Hoc, inquit mortuus, erit tibi quandiu uixeris, et penarum mearum graue documentum; et nisi neglexeris, salutis tue singulare monimentum. uade ergo dum licet, et muta habitum simul et animum; et esto monachus Rhedonis apud S. Melanium.« Cumque uiuus ad hoc respondere nollet, mortuus eum oculi uigore perstringens, »Si dubitas, inquit, conuerti, miser, lege litteras istas.« Et hoc dicens, manum tetendit tetris notis inscriptam: in quibus Satanas, et omne inferorum satellitium omni ecclesiastico cetui gratias de tartaro emittebant; quod cum ipsi in nullo suis uoluptatibus  deessent, tum tantum numerum subditarum animarum paterentur ad inferna descendere, predicationis incuria, quantum nunquam retroacta uiderant secula. His dictis, loquentis aspectus disparuit: audiens omnia uendens, et dans pauperibus, sanctum Melanium adiit, et monachus ibi factus optime conuersatus est. Item GUILLELMUS. Hoc anno, id est anno Domini 1095, Urbanus papa uenit in Galliam, et celebrauit concilium, apud Clarum montem: in quo inter cetera statutum est, ut episcopi, abbates, uel aliquis de clero, aliquam ecclesiasticam dignitatem de manu principum uel quorumlibet laicorum non accipiat: et ut clerici in duabus ciuitatibus uel ecclesiis prebendas non habeant. Ut nemo simul sit abbas et episcopus. Ut  ecclesiastica dignitas a nullo uendatur aut ematur. Ut nullus cuiuslibet sacri ordinis carnali commercio utatur; ut eis auferantur Ecclesie dignitates, qui scienter a se uel a parentibus suis emptas habuerint. Ut eis ignoscatur, qui hoc ignorauerint a canonibus prohibitum. Ut nemo laicorum a capite ieiunii, nemo clericorum a Quin quagesima usque in Pascha carnes comedat. Ut in Sabbato Pasche nonnisi post nonam officium celebretur. Ut ab aduentu Domini usque ad octauas Epiphanie, et a Septuagesima usque ad octauas Pasche, et a prima die Rogationum usque ad octauas Pentecostes, et a 4 feria occidente sole omni tempore usque ad feriam 2, oriente sole. . . . custodiatur. Ut qui episcopum ceperit, omnino exlex habeatur. Ut qui  sacri ordinis uiros, uel eorum famulos ceperit, anathema sit. Ut qui episcoporum uel clericorum morientium bona ceperit, anathema sit. Ut nemo in episcopum eligatur, nisi presbyter, aut diaconus, aut subdiaconus: et cui natalium dignitas suffragetur, nisi maxima necessitate, et licentia pape. Ut filii presbyterorum uel concubinarum ad presbyteratum non prouehantur, nisi prius ad religiosam uitam intrauerint. Ut qui ad ecclesiam uel ad crucem confugerit, data membrorum impunitate iustitie tradatur, uel innocens liberetur. Ut unaqueque ecclesia decimas suas habeat, nec ad alteram transeant. Ut laicus decimas non uendat, nec retineat. Ut pro sepultura mortuorum pretium non  exigatur. In eodem concilio excommunicauit papa regem Francorum, et omnes qui eum uel regem uel dominum suum uocauerint, et ei obedierint. Similiter et illam maledictam coniugem eius; et qui eam reginam uel dominam uocauerint, donec ad emendationem uenerint; ut alter ab alter discedat. Similiter Guibertum Rauennatem, qui se papam appellarat, et Henricum imperatorem, qui eum manutenet, et ceteros, qui eis consentiunt. Post hec sermonem habuit ad populum, exhortans eos ad crucem sumendam, inter cetera dicens: »Ut ait Salomon: Nihil timidius nequitia, nichil laboriosius . Nunc a uobis par labor atque metus pretio meliore petuntur. An nescitis, quod uiuere hominibus calamitas, mori felicitas  est? Mors enim bonis accelerat patriam, malis resecat malitiam.« SIGEBERTUS. Eclipsis lune facta est III Id. Februarii, et rursus III Idus Augusti. Occidentales populi dolentes loca sancta Hierosolymis a gentilibus profanari, Tureos etiam Christianorum iam multa ex parte inuasisse; innumerabiles una inspiratione commoti, et multis signis sibi ostensis alii ab aliis animati, duces, comites, potentes, nobiles et ignobiles, diuites et pauperes, liberi et serui, episcopi et clerici, senes et iuuenes, pueri et puelle, omnes uno animo, nullo angariante, undique concurrunt: ab Hispania, a Prouincia, ab Aquitania, a Britannia, a Scotia, ab Anglia, a Normannia, a Francia, a Lotharingia, a Burgundia, a Germania, a Longobardia, ab Apulia,  et ab aliis regnis, uirtute et signo sancte crucis signati et armati, ultum ire parant iniuriam Dei in hostes Christiani nominis: et quanto quisque hactenus ad exercendam mundi militiam erat pronior, tanto nunc ad exercendam ultro Dei militiam fit promptior, firmissimaque pace interim ubique composita, et primo Iudeos in urbibus in quibus erant agressi, eos ad credendum in Christum compellunt. Credere nolentes bonis priuant, trucidant, urbibus eliminant. Aliqui Iudeorum zelo tenende legis patrie ducti, se mutuo trucidant; alii ad tempus se credere simulantes, post ad iudaismum reuoluuntur. Eminebant in hoc Dei hostico dux Lotharingie Godefridus; et fratres eius Eustachius et Balduinus, Anselmus de Ribodi monte, Balduinus  comes Metensis, Robertus comes Flandrensis, Stephanus comes Blesensis, Hugo Magnus frater Philippi regis Francorum, Robertus comes Normannorum, Raimundus comes Sancti Aegidii, Boamundus dux Apulie, GUILLELMUS. Nunquam tot gentes in unam colere sententiam. Opinionem hominum uincebat numerus; quamuis estimaretur sexagesies centum millia; qui omnes Hierosolymam pergebant. Raymundus fuit filius uuilelmi, antiquissimi Tolose comitis: cuius uxor Almedis multinuba primum nupsit Arelatensi comiti, mox huic Guillelmo; cui cum duos peperisset filios, Barcinonensem comitem pre hoc elegit. Guillelmus iste moriens Guillelmo filio suo dedit comitatum  Tolosanum, Raimundo Caturcensem: cui idem postea adiecit uirtutibus suis Arelatensem, et Narbonensem, et Prouincialem, et Lemouicensem. Tolosam quoque a germano suo postea emit. Ex una pellicum suarum filium habuit Bertranum, quem heredem sibi constituit. In ultima etate sua uxorem duxit filiam regis Tarraconensis. In hac uia Hierosolymitana primus omnium laicorum crucem accepit, animatus ab episcopo Podii, qui curam Urbani pape susceperat in predicatione, postquam idem Urbanus in itinere ad concilium Claromontense obiit. Erat autem inter alios comes Moricoliensis, uir omni corporis obscenitate infamis, nec ideo minus in aliorum delicta inexorabilis: qui pro delicto patris modico puerulum in obsidatum accipiens,  eum excecauit, oculos miselli nefandis unguibus abrumpens.

SIGEBERTUS. Cometes in occidente apparuit tota prima hebdomada Octobris. Nimia aquarum inundatione autumnalis satio impeditur; et sterilitas frugum terre sequitur. Exercitus Dei terminos paganorum aggressus uiriliter agit. Primum bellum fuit eis ad pontem Farfar fluminis, IX Kalendas Martii: ubi multi Turci occisi sunt. Secundum bellum fuit eis apud Niceam III Nonas Martii; in quo etiam pagani uicti, Nicea capta, et Laodicia. Et cum essent plusquam trecenta millia armatorum in exercitu Christiano, tanta eis rerum omnium suppetebat copia, ut aries uno nummo, bos uix duodecim nummis uenderetur. GUILLELMUS. Turci  iam XL annis Bithyniam possederant, que est pars Minoris Asie, quam Romaniam dicunt. Huius dominus erat tunc Solimanus. Abiectis autem arcubus, continuis tribus diebus fugerunt Turci. Soldanus autem apud Persas est, qui apud Romanos Augustus, totius Orientis et omnium Sarracenorum rector. Quorum, id est Persarum imperium, ideo ut estimo, tandiu durat; quia gens illa parum bellicosa, et uiuacis sanguinis inops, semel acceptum dediscere nescit seruitium; ignorans, ut ait Lucanus, ideo datos, ne quisquam seruiat, enses. Hoc anno, qui fuit annus 10 Guillelmi regis Anglie II, apparuit cometes Kalendis Octobris 15 diebus, maiorem crinem emittens ad Orientem, minorem  uersus Euroaustrum. Apparuerunt et alie stelle, quasi iacula inter se emittentes. Eodem anno Anselmus primas Anglie tenebras erroneorum fugiens Romam iuit. Baldricus ex Burguliensi abbate Dolensium archiepiscopus, qui scripsit historiam Hierosolymitanam, dicit, quod Turci, qui Hierosolymis erant, sepulcrum Domini sinebant paulo honorificentius seruari; non quia multum de religione Christiana curabant, sed quoniam sic utilitatibus et cupiditatibus suis satisfaciebant, per oblationes aduentantium, qui imperium suum iam usque Antiochiam dilatauerant. Dicit etiam quod episcopus Podiensis, nomine Haimarus, primus omnium in ipso concilio Claromontensi licentiam ab Urbano papa accepit eundi Hierosolymam. Dicit etiam,  quod anno Domini 1095, pridie nonarum Aprilium feria 4, luna 25, uisus est ab innumeris inspectoribus in Galliis tantus stellarum discursus, ut grando, nisi lucerent, pro densitate putarentur, quas quidam opinati sunt cecidisse. Quidam motum earum motum Christianitatis interpretati sunt. Anno enim subsequente et synodus Auernis habita est, et uia inchoata. Porro ante hanc synodum generale concilium celebrauerat idem Urbanus papa apud Placentiam. Excessit autem medicina modum; quia, plusquam debuit, in quibusdam uoluntas eundi Hierosolymam subrepsit. Nam et multi eremite, et reclusi et monachi, domiciliis suis non satis sapienter relictis, ire uiam perrexerunt. Quidam tamen orationis gratia ab abbatibus suis accepta licentia  profecti sunt; plures autem fugiendo se subduxerunt. Multi enim de gente plebea crucem sibi diuinitus innatam iactitando ostentabant; quod et idem quedam de mulierculis presumpserunt; quod omnino falsum esse deprehensum est. Alii uero ferrum calidum instar crucis sibi adhibuerunt, uel peste iactantie, uel bone uoluntatis ostentatione. Boamundum uero Roberti Guiscardi filium, Rogerii ducis fratrem secutus est Tancredus nepos suus, et Richardus de principatu. In duobus primis preliis preualuerunt Turci contra gentem sine rege et sine duce. Primo apud Castellum Exerogorga, quod omnibus incolis uacuum Christiani intrauerant omnibus copiis refertum.

Quod utrum timore an industria incole reliquissent,  incertum est. Fons et puteus quo castellum sustentabatur, extra erat. Quo Christianis ablato, Rainaldus quidam, quem ducem sibi fecerant, cum Turcis consiliatus est, ut fratres suos illis proderet, si posset, et transfugeret ad eos. Multi ibi apostate facti sunt; alii uel sagittati ad signum, uel uenundati, uel captiui abducti. Hanc primam persecutionem passi sunt Christiani, 3 Kalendas Octobris. Audientes autem Turci, quod Petrus eremita, et Galterus, cognomento Sinehabere, in ciuitate, cui nomen Cinitot, prope Nicenam essent, ierunt contra eos, et accurrentes obuiauerunt Galtero, quem cum multis peremerunt. Petrus uero iam Constantinopolim redierat; quoniam illi acquiescere  gens litigiosa nolebat. Turci autem castellum Cinitot obsederunt, et ceperunt, et Christianos ibi inuentos uel occiderunt, uel captiuauerunt. Et hoc item passi sunt Christiani mense Octobri. Dum hec agerentur, Godefridus cum fratribus suis Balduino et Eustachio, et Balduinus de Monte cum turmis suis per Hungariam commeantes, Constantinopolim appropinquabant, Podiensis episcopus, et comes Raimundus per Sclauariam gradiebantur. Hugo Magnus, et comes Flandrensis Robertus, et alius Robertus comes Normannorum cum suis Romam preeuntes, in Apuliam deuenerunt. Audiens Boamundus famam aduentus eorum, singulorum probitatibus signisque perscrutatis, pallium optimum sibi precepit afferri; quod per particulas  concisum, crucem unicuique suorum distribuit, suamque sibi retinuit. Imperator Constantinopolitanus Alexis malum exercitui Dei machinabatur. uentum est Castoriam, ubi Natale Domini celebrarunt. Inde in Palagoniam castrum munitissimum hereticorum, omnibus bonis refertum. Quo radicitus diruto, uenerunt ad flumen Bardarum; ubi Tancredus cum suis imperatoris satellites fugauit; et quosdam peremit, quosdam uinctos Boamundo presentauit. Hoc bellum factum est feria Iu, in Capite ieiunii. Inde uentum est ad Surram ciuitatem, ubi sufficiens habuere mercatum. Ibi Boamundus cum duobus Corpalatiis amicitias iniit. Inde uentum est ad ciuitatem Cusa feria Iu, ante cenam Domini. uenerunt Niceam pridie Nonas Maii. Obsessa  est ciuitas per septem hebdomadas: et tres dies, et tandem capta, et a Christianis imperatori Alexio reddita: qui Turcos, qui ab ea ad se refugerant, in pace susceperat. Inde ad quemdam peruenit pontem exercitus Dei. Tertia die Turcos innumeros ostenderunt, Sarracenos, Angulanos, Persas, trecenta et sexaginta millia, et Arabes innumeros. Cesa sunt ibi barbarorum multa millia. Cecidit ibi Guillelmus marchisus frater Tancredi, et Gaufridus de Monte scabioso, et multi alii. Turci iactitant se de Francorum stirpe genitos, et eorum proauos a Christianitate descendisse; nullosque naturaliter militare debere, nisi se, et Francos. Factum est hoc prelium Kalendis Iulii. Inuentum est in eorum tentoriis auri et argenti plurimum, equi, boues, et  cameli, mule, uerueces, et asini, et copiosa supellex. Solimanus autem Solimani senioris filius de Nicea fugiens inuenit Arabum decem millia; quibus fugam persuasit; et uenientes ad ciuitates et castella, in quibus morabantur Suriani Christiani, dicebat eis subdole, deuicimus Francos, et sic intra portas eorum recipiebantur. Ingressi autem domos eorum et ecclesias depredabantur, et auferebant eis omnia concupiscibilia, et filios et filias. His auditis, Christiani eos insequentes uenerunt Iconium, inde ad ciuitatem Erachiam, que, Turcis abiectis, illis se reddidit. Deinde uenerunt Tharsum Tancredus et Balduinus frater ducis Godefridi, et ceperunt eam. Ibi per contentionem Balduinus Tharsum solus obtinuit. Tancredo autem non multo post reddite  sunt due ciuitates, Azera, et Mumistia, et castella plurima. Aliis optimatibus reddita est ciuitas Alphia. Quam petiit miles quidam terre illius indigena, nomine Simeon, et accepit. Deinde uenerunt ad Cesaream Cappadocie, que ad solum usque diruta erat, Ruine tamen adhuc demonstrabant, quid fuerit. Deinde uenerunt ad pulchram et opimam ciuitatem Plastentiam, quam Turci tribus hebdomadibus obsederant, sed erat inexpugnabilis. Hec illico patuit Christianis. Hanc Petrus de Alfia petiit, e accepit. Deinde uentum est ad Copon nobilem et copiosam ciuitatem que illis reddita est. Deinde uenerunt in uallem Antiochie. Petrus autem de Roasa declinans ab aliis, introiuit uallem de  Rugia; inuentosque ibi Turcos quam plurimos superauit et fugauit; et Armenii reddiderunt illi Ruzam ciuitatem, et quedam castella. Maior autem exercitus cum magna difficultate uenit in uallem Antiochie, que est Syrie metropolis. GUILLELMUS. Hec post Romam, et Constantinopolim, et Alexandriam, quarto in loco cunctis per orbem ciuitatibus prelata est. Fluuius ibi est, qui modo Fannus, olim Orons dictus est, duodecimo ab urbe milliario pelago influens, fluentis rapacibus, et ipso impetu frigidioribus, salubris aure temperie ciuitati medetur, commeatum nauium oppidanis inuehens. Perseuerantiam obsidentium quantolibet tempore deridet. Est preterea ipsa ciuitas menibus tuta, montibus ardua. Ecclesia Beati Petri et ecclesia Beate  Marie, quandiu ibi Turci fuerunt, illibate manserunt. BALDERICUS. Hanc primo obsedit Boamundus III Kal. Nouembris, Iu feria a tribus portis. Erant in ciuitate Armenii multi, et Suriani Christiani quidem, sed Turcis obnoxii. Qui fugam simulantes audacter exibant in castra mendicantes, et castrorum explorantes consilia, in urbem reportabant. Quod multum nocuit Christianis. Ibi in castris tanta fames facta est, quod aselli onus uendebatur octo puratis, qui ualent denariorum 120 solidos. Guillelmus carpentarius et Petrus eremita latenter aufugerunt; quos inuentos Tancredus apprehendit, et inhoneste conuiciatos et coactos redire compulit. Quintum bellum factum est ante Antiochiam, in quo multi Turci occisi sunt, et equi eorum capti;  in quo bello nulli fuerant Turci pedites, sed omnes equites. Centum capita peremptorum missa sunt legatis Admirabilis Babylonie. Factum est hoc prelium Idibus Februarii feria III ante Caput ieiunii. Preterea Turci in alio bello peremerunt plusquam mille Christianos. In sexto iterum prelio uîcti Turci, ubi mortui sunt principes Turcorum duodecim, quos Adnatalios uocant, et mille quingenti milites fortissimi, defensores ciuitatis. Christiani burdones quatuor cesorum capitibus onustos miserunt ad portum, ubi erant legati de Babylonia. Armenios et Surianos, qui necessaria in ciuitatem abundanter deferebant, Tancredus cepit, et omnia eis abstulit. Facta est ergo fames in ciuitate.

 SIGEBERTUS. Ex cenobio Molismensi uiginti et unus monachi cum patre ipsius monasterii Roberto Cistercium deuenerunt. Qui uenerabilis Hugonis Lugdunensis archiepiscopi, et sedis apostolice tunc legati, et religiosi uiri Galteri Cabilonensis episcopi, et Odonis ducis Burgundie freti consilio, auctoritate roborati, inuentam eremum in abbatiam constituere ceperunt, prefato Roberto constituto in abbatem ab episcopo Cabilonensi ordinato; aliis sub ipso in eodem loco stabilitatem firmantibus. Sed non multo post idem Robertus requirentibus eum monachis Molismensibus, iussu Urbani pape, et Galteri Cabilonensis episcopi licentia Molismum reducitur, et Albericus in locum eius substituitur. GUILLELMUS. Tempore Guillelmi II, regis Anglie  cepit religio Cistellensis. Pertinet autem ad gloriam Anglie, quod talem uirum genuerit, qui huius religionis auctor fuit et mediator. Is fuit Hardingus nomine, a puero Sorebarne monachus. Postea pannos illos pertesus, Scotiam, mox Franciam contendit: ubi aliquot annis studuit. Deinde Romam cum clerico consorte profectus est: qui eundo et redeundo quotidie totum Psalterium cantabant. Deinde Burgundiam regressus, Molismo nouo et magno monasterio se totondit. Ibi cum ei quedam proponerentur obseruanda, que non erant de Regula, cepit eorum rationem inquirere, et tandiu de quibusdam superfluis cum uno et alio disputauit, ut abbatem ipsum et alios 22 in suam sententiam induceret. Igitur Cistellas uenere, locum  prius salinosum; et ibi steterunt suffragio archiepiscopi uiennensis, qui nunc apostolicus est. Abbas tandem qui cum eis uenerat, a suis monachis requisitus, ad eos rediit, quasi coactus, sed uolens. Omnes qui cum eo uenerant de Molismo, cum illo regressi sunt, preter octo, qui sibi abbatem constituerant Albericum quemdam de suis, priorem uero Hardingum, qui et Stephanus.

BALDERICUS. Erat in obsessa Antiochia quidam admiratus Turcarum, nomine Pyrrhus, qui fedus amicitie per fideles internuntios cum Boamundo inierat. Fama eius allectus hic Boamundo filium suum misit obsidem, et reddidit ei tres turres quas tenebat, et sic capta est ciuitas. Cassianus autem dux  Turcorum inter fugientes delituit; cuius caput Armeni abstulerunt, et Boamundo detulerunt. Corberannus autem princeps eorum qui ad auxilium Antiochie confluxerant, accepta licentia seuiendi in Christianos a califa gentis sue apostolico, innumeras gentes sibi coagulauerat: inter quas et admiratus Ierosolymitanorum, et rex Damascenorum. His Antiochiam appropinquantibus, Solisadolus Cassiani filius, dedit Corberanno municipium fortissimum, quod urbi imminebat. Quo facto, Corberannus ciuitatem obsidet: ad quem uenit mater eius centenaria, auguratrix et sortilega, predicens ei quod si pugnaret cum Christianis, superandus esset ab illis. Metu Sarracenorum aufugerunt de exercitu Christianorum demissi per murum, Guillelmus  de Gentamenil, et Albericus frater eius, Guido Trisselius, et Lambertus pauper perpetuo e proprio; appellati deinceps Funambuli. Fames in ciuitate preualuit; cuidam uero sacerdoti apparuit Dominus cum beatissima Genitrice sua, et Petro apostolo, cruce super caput Domini resplendente: exprobrans beneficia que Christianis contulerat, et ingratitudinem eorum cum mulieribus fornicantium. Cumque minaretur se uindicaturum de illis, et mala sua illis redditurum; mater misericordie, et beatus Petrus ceciderunt ad pedes eius, supplicantes, ne pro paucorum culpis cunctis irasceretur. Qui precibus eorum acquiescens dixit presbytero.  uade et dic populo meo: Lupanar et prostibulum, et omnem a uobis remouete abusum, et infra quinque dies, si reuersi fueritis ad me, conuertar ad uos, et opportunum uobis prouidebo auxilium; et interim quotidie decantent  : Congregati sunt inimici nostri, et gloriantur in uirtute sua: contere fortitudinem illorum, Domine, et disperge illos; ut cognoscant, quia non est alius, qui pugnet pro nobis, nisi tu Deus noster. Disperde illos in uirtute tua, et depone eos protector noster, Domine. Cuidam etiam peregrino, nomine Petro, apparuit sanctus Andreas apostolus, demonstrans ei locum in ecclesia Beati Petri, in quo inuenienda erat lancea Saluatoris. Non multo post ignis de celo cadere uisus est in castra Turcorum nocte. Panis paximatius  et permodicus Bizantheo uendebatur. Equine carnes et asinine pro imperialibus computabantur. Gallina 15 solidis, ouum duobus solidis, nux iuglans appretiabatur denario. Hanc passionem continuam tolerauerunt diebus 36. Stephanus interim comes Blesensis propter infirmitatem secesserat apud Alexandretam, que non longe abest ab Antiochia conualescendi gratia. Cuius reditum omnes exspectabant, quia uir consilii erat. Qui ut audiuit Turcos ciuitatem circumuallasse, latenter montana conscendit, et festinanter clandestinus discessit, putans suos defecisse, uel in breui defecturos fore; et perueniens ad imperatorem, qui cum magna multitudine Grecorum et Gallorum in auxilium  nostrorum ueniebat, persuasit ei, ut reuerterentur. Hanc offensam et hanc infamiam Stephanus idem tactus postea contritione cordis et confusione, rediens a patria in Ierusalem piauit, et sic omnibus satisfecit. Tredecim homines laboriosi et strenui foderunt a mane usque ad uesperam, et inuenerunt lanceam Domini nimis alte infossam.

Nunc apparet illam opinionem falsam esse, quam superius posuit Guillelmus Malmesberiensis de lancea Caroli Magni, que ferebatur eadem esse, que Dominico lateri centurionis manu impacta, paradisum mortalibus aperuit. Hec enim lancea modo inuenta, ut ait Sigebertus, a tempore apostolorum uisa non fuerat. Quomodo autem ibi infossa fuerit, uel a quo, uel quando, non memini me legisse.  Quod autem Guillelmus dicit, illam lanceam Caroli, quecunque fuit, lateri Dominico centurionis manu impactam, miror ualde cur dixerit, cum Euangelium Ioannis aperte dicat, quod unus ex militibus lancea latus eius aperuit . Unus, inquit, ex militibus, non unus ex centurionibus: nisi forte miles et centurio fuit. At de beato isto sic legitur in martyrologio, Idibus Martii, apud Cesaream beati Longini militis, qui lancea latus Domini aperuit. De isto sic legitur in actibus eius: Longinus miles, qui lancea latus Domini perforauit, militabat centurioni, qui astans cruci credidit. Quod dum percussisset, et uidisset mirabilia que  fiebant, percutiens pectus suum, dixit magna uoce: uere Filius Dei est hic: et recedens a militia credidit, audiens ab apostolis fidem, que est in Domino. Non igitur centurionis, sed manu Longini militis impacta est lancea illi lateri Dominico, nec postea ante hoc tempus in usu alius hominis fuit, nec principis, nec priuati. Dum autem Christiani exirent de ciuitate ad pugnam contra Corberannum, quedam dulcis pluuiola tanquam roscida stilla cecidit super eos, equos et equites ita letificans, ut equi hinnirent, et equitum animi exhilarescerent. Erat enim pluuia illa tam subtilis et modica, ut magis sentiri potuerit, quam uideri, uelut quedam guttule rorantes. Non multo post ab ipsis montibus exire uisus est exercitus innumerabilis,  equis albis insistentes, in manibus uexilla candida preferentes. Cuius agminis duces erant sanctus Georgius, et sanctus Demetrius, et sanctus Mercurius, ille qui Iulianum Apostatam interfecit. uicti ergo Turci fugerunt. Ibi capti sunt equi multi, oues et boues, et gaze innumere, et in ciuitatem reducte. Factum est hoc prelium Iu Kalendas Iulii, in uigilia apostolorum Petri et Pauli. Missus est Hugo Magnus ad imperatorem Alexium, ut ciuitatem Antiochiam acciperet, et pactiones illibatas conseruaret. Non multo post mortuus est in Antiochia episcopus Podiensis. Post hec, comes sancti Aegidii subiecit sibi Albaram ciuitatem Sarracenorum non ignobilem. Infra ciuitatem Antiochiam sunt quatuor montane  satis alte; in quarum una, sublimiori scilicet, castellum est, quod omni preminet ciuitati: deorsum ciuitas est decenter edificata, et duplici muro circumdata. Murus interior amplus et altus, et quadris lapidibus compactus: in quo sunt quadringente quinquaginta [turres] formosis meniis uenustate, defense propugnaculis: murus exterior non est tante celsitudinis, sed tamen admirande uenustatis. Continet in se trecentas et quadraginta ecclesias; patriarcham habet; cuius patriarchatui subiiciuntur 153 episcopi. Ab oriente 4 clauditur montanis: ab occidente ciuitatis muros preterfluit fluuius Farfar. Octoginta et quinque reges eam constituendo sublimauerunt; quorum  maximus et primus Antiochus a quo denominata est. Hanc Christiani per 8 menses et diem unum obsederant et ceperant. Postea in ipsa ciuitate iam capta gentiles obsessos eos tenuerunt per tres hebdomadas. In qua obsidione tantus confluxit gentilium exercitus, ut nullus copiosiorem meminerit se uidisse, uel audisse. Requieuerunt in ea Christiani 5 mensibus et 9 diebus. Post hec uentum est ad Martam ciuitatem opulentam, que capta est hora uespertina die Sabbati, III Idus Decembris. Morati sunt Franci in ea mensem integrum et tres dies. Ibi mortuus est Oriensis episcopus. Ibi passi sunt Christiani famem ualidam, ut Turcorum carnes comederent. Comes sancti Aegidii spreta contentione, quam habebat cum  Boamundo de Antiochia ciuitate, exiuit de Maora cum peregrinis hominibus nudis pedibus Idibus Ianuarii. Rex Cesaree fecit cum illis pacem. Post hec predati sunt in quodam castello animalium 5 millia, et alimenta multa, et castrenses dederunt exercitui equos, et aurum plurimum, et multam pecuniam. Inde uenerunt ad urbem Cephaliam, pulcherrimam, et bonis omnibus plenam, quam ciues reliquerunt et fugerunt. Franci ea potiti uenerunt in uallem quamdam uberem, ubi dies duodecim quieuerunt. Deinde castellum quoddam inuenerunt uacuum hominibus, sed bonis omnibus plenum; frumento, uino, et oleo, et farina, et hordeo. Ibi fecerunt Purificationem sancte Marie. Ibi miserunt ad eos nuntios suos rex  de Carmela ciuitate, et rex Tripolis: cuius dona refutauerunt. Inde uenerunt ad oppidum Arche. Ubi 14 milites Christiani Turcos 60 uicerunt. Post hec fecerunt pacem cum admiralio Gibelli. Postea rex Tripolis dedit eis trecentos peregrinos, et mercatum eis prestitit. Post hec uenerunt ad ciuitatem Baruc, et inde ad Sagittam, inde ad Sur, et inde ad Accam, inde ad Castellum Caiphas, et inde iuxta Cesaream, ubi die Pentecostes Iu Kalendas Iunii quieuerunt. Inde ad Ramleram, iuxta quam ciuitatulam honorabilis monstratur Ecclesia, in qua pretiosissimum beati Georgii corpus quieuerat, ubi a paganis detentus martyrium, ut dicitur, consummauit. Ibi episcopum de nouo restituerunt, cui decimas facultatum suarum obtulerunt;  quia non habebat, unde uiueret. Ramlera ad Ierusalem 24 milliariis distat. Cum uero ad locum uentum est, unde Ierusalem poterat aspici, pre gaudio nimis fleuerunt; et flexis genibus adorantes, terram deoseulati sunt, et uII Idus Iunii feria tertia eam obsederunt.



1099.

SIGEBERTUS. Christianis Turcos fortiter debellantibus, eorumque urbes et castella bellando sibi uindicantibus, contigit ibi apud quoddam munitissimum castrum, nomine Archas, eis Ierusalem octo mansionibus situm multos eorum perire; et Anselmus de Ribodi monte lapide percussus in capite occubuit; hoc solummodo post acceptum uulnus ter uerbum repetens: »Deus, adiuua  me.« Exercitus autem Dei diuino monitu in interiora. Hispanie [Palestine] profectus, larga Dei manu refocillatus est; quia ciues et castellani regionis illius legatos cum multis donariis ad eos premittebant; parati etiam oppida uel urbes eis tradere. A quibus Christiani securitate accepta, ex tributo urbibus indicto, interim etiam multis eorum, qui se subtraxerant, ad eos apud Tyrum recurrentibus, tandem peruenerunt Ierusalem: eaque obsessa cum laborarent, et maxime aque penuria, omnes ex communi decreto nudis pedibus quotidie orando circuibant Ierusalem. Octauo igitur talis humiliationis die, obsidionis autem 39. Idibus Iulii, sexta feria capta est Ierusalem: et in templo Salomonis, et in porticu eius Christiani  cum paganis bello conserto, tanta in eos cede debacchati sunt, ut in sanguine occisorum equitarent usque ad genua equorum. Cumque ordinatum esset, qui Ierusalem deberent retinere, iam principibus de repatriando tractantibus, ecce rex Sarracenorum ad debellandos eos uenit Ascalonem, cum centum millibus equitum, et quadringentis millibus peditum. Quibus cum occurrisset exercitus Domini, in quo non plusquam quinque millia equitum, et 15 millia peditum erant Deo, pro seruis suis ad eum clamantibus pugnante, et nube eos ab estu solis defendente, Sarraceni solum Christianorum impetu territi omnes proiectis armis fugerunt; et in hoc 6 bello Iu Kalendas Augusti facto cesa centum millia paganorum. In porta uero  Ascalone suffocati sunt ad duo millia. Eorum autem qui in mari perierunt, et qui inter spineta siluarum consumpti sunt, incertus est numerus. Capta autem est Ierusalem post annos circiter quadringentos sexaginta, ex quo sub Heraclio imperatore secunda uice capta possessa est a Sarracenis.

GUILLELMUS. Mons Sion intra urbem Ierusalem receptus pro arce eminet. Ibi templum Domini, et templum quod dicunt Salomonis, incertum quibus auctoribus edificata, Turcorum celebri colebantur frequentia. In templo Domini collocatum erat simulacrum Mahomet. Ibi tereti opere compacta ecclesia Sancti Sepulcri capax, edificata a Constantino Magno nullam unquam ab inimicis fidei  tulit iniuriam; metu, ut coniicio, ignis celestis, qui quotannis in uigilia Pasche lampadibus repente serenus infulget. Quod miraculum quando ceperit, uel si ante tempora paganorum fuerit, nullius historie relatione cognoscitur. Legitur in libro Bernardi monachi, quod abhinc annis 251, anno scilicet Domini 970, idem Hierosolymam profectus, ignem illum uiderit, hospitatusque fuerit in xenodochio, quod ibi Carolus Magnus construi iussit: ubi et bibliothecam ingentis expense compegit: tantamque Aegypti, et per id locorum commemorat pacem Christianos sub dominio Sarracenorum habuisse: ut si alicui uianti in mediis forte triuiis iumentum, quo necessaria deueheret, moreretur, aut deficeret, ille relictis sarcinis ad proximam  urbem expeditus pro auxilio pergeret, omnia que reliquerat intacta reperturus. Quindecim primi episcopi Hierosolymitani circumcisi fuere, sequentes incircumcisi. Caius episcopus 21, primus ibi celebrauit Pascha more Romanorum. Tempore Macarii episcopi 29, inuenta est ibi sancta crux ab Helena. Cyrillus episcopus 42, constituit ecclesiam Sancti Sepulcri, et montis Caluarie, et Bethlehem, et uallis Iosaphat. Usque ad hunc Cyrillum omnes uocati sunt episcopi. Post hos surrexerunt patriarche, quorum octauus fuit Zacarias, in cuius tempore Costre rex Persarum destruxit ecclesias Iudee et Ierusalem. Cuius exercitus occidit 36 millia Christianorum. Post hunc constitutus est Modestus ab Heraclio imperatore. Post quem fuit Sophronius,  cuius tempore uenerunt Sarraceni, et eiecerunt omnes Christianos de Ierusalem, excepto patriarcha, quem ob reuerentiam sanctitatis ibi dimiserunt. Illud fuit tempus, quo Sarraceni totam Aegyptum, et Africam, Iudeam et Hispaniam, et Baleares insulas peruaserunt. Partem Hispanie abstulit eis Carolus Magnus: reliquam, et omnes terras quas nominauit, usque hodie possident annis iam abhinc circiter quingentis. Post hunc Sophronium octauo loco fuit Theodosius; quem Bernardus prestatus monachus dicit raptum fuisse a monasterio suo, quod distabat ad Ierusalem 15 millibus, et factum fuisse patriarcham. Tunc etiam dicit fuisse Michelem patriarcham Babylonis super Aegyptum, translato patriarchatu  Alexandrie in Babylonem. Post hunc octauo iterum loco fuit Horestes, in cuius tempore uenit Achim Soldanus de Babylonia, nepos Horestis patriarche, et misit exercitum suum in Ierusalem, et dextruxit omnes ecclesias, et auunculum suum patriarcham abduci fecit in Babylonem, et ibidem occidi.

Post hunc fuit Theophilus, et post Nicephorus. Hic edificauit casam Sancti Sepulcri, que nunc est, fauente Soldano Achim. Post hunc fuit Sophronius; in cuius tempore Turci uenerunt Hierosolymam, et omnes Sarracenos interfecerunt, et obtinuerunt ciuitatem; Christiani autem remanserunt sub dominio Turcorum. Post hunc fuit Euthymius,  et post hunc Simeon; in cuius tempore uenerunt Franci, et expugnauerunt Ierusalem, et liberauerunt eam de manibus Turcorum, et regis Babylonie. Decimo quinto die Iulii capta est Ierusalem. Partem ligni Dominici quidam Syrus auita successione domi custoditam reddidit. Ibi dux Godefridus electus est in regem, filius Eustachii comitis Bononiensis; qui per maternum genus ad Magni Caroli spectabat lineam. Mater eius Ida Godefridi antiqui Lotharingorum ducis filia, habuit fratrem Godefridum, cognomento Beocardum. Uxor huius Godefridi fuit Mathildis marchissa, Godefridus autem Ide filius imperatori Henrico militauit contra papam Hidebrandum; et in oppugnanda Roma partem muri, que sibi obtigerat, primus  irrupit. Postea pre nimio labore in nimia siti uinum nimium hauriens, febrem quartanam nactus est. Audita autem fama uie Hierosolymitane, illuc se iturum uouit, si Deus ei redderet sanitatem. Quo uoto emisso, mox uires eius penitus refloruerunt. In Antiochena obsidione Turcum quemdam singularem pugnam poscentem medium a lateribus gladio Lotharingo dissecuit. Cuius desecta medietate iam in armis palpitante, reliquam tulit equo cui insederat; adeo firme Turcus ille insederat equo suo. Idem Godefridus alterum Turcum eque congressum, uibrato in caput ense a uertice usque ad inguina diffidit; et ex eodem ictu sellam et spinam equi penitus discidit. In eadem obsidione militem quemdam suum pabulatum progressum, a leone  inuasum, et clypeo se defendentem tandem occisum adeo indoluit, ut uenabulo feram transfoderit: que saucia, et dolore acrius seuiens in eum irruit, ita quod e ferro quod exstabat in uulnere tibiam eius sauciauit: qui mox gladio bestiam euiscerauit. Hoc anno, qui fuit annus Guillelmi II regis Anglie 12, fluctus marinus per fluuium Tamensem ascendit, et uillas multas cum hominibus mersit.



1100.

SIGEBERTUS. Guibertus et Urbanus de papatu Romano contendentes, moriendo uterque finem faciunt sue contentionis, Raginerus, qui et Paschalis fit papa. Magister HUGO. Anno Domini 1108, Indictionis LXXuI octauo, id est Henrici III 16 sedit Paschalis II papa centesimus sexagesimus quintus, annos octodecim, menses u, dies 7.  AUCTOR. Sciendum quod Henricus iste tertius fuit Henricorum, sed secundus imperatorum. Nam primus Henricus, ut supra dictum est, imperator non fuit, sed tantum rex; et ideo dicit, anno eius 16, quia iste Henricus III hoc anno imperauerat annis 16, quamuis iam regnasset annis 44. SIGEBER. Rex Godefridus moritur. GUILLELMUS. Guillelmus factus est rex. Fertur otii desuetudine febrem antiquam reuocasse. Anno uno regnauit. Obiit 14 Kalendas Augusti. Tumulatus est sub rupe Godgothana. Interrogatus de successore, nullum nominauit: sed eum tantum, qui dignus esset.

Post quem electus est in regem Balduinus frater eius. Huius actus scripsit ex parte Fulcherius Carnotensis capellanus eiusdem. Robertus autem comes  Normannie genus suum indelebili macula respersit; quia, cum esset filius regis, et ei consensu omnium procerum offerretur regnum Ierosolymorum, noluit accipere, labores metuens. Uxorem in reditu duxit in Apulia filiam Guillelmi de Conuersana, elegantissime speciei, ex qua tulit filium Guillelmum, qui post paucos annos obiit, morbo, ut aiunt, contracto consilio pellicis ex mammis strictis pro affluentia lactis. Postremo idem Robertus, fatua liberalitate consumptis omnibus, ad tantam redactus est inopiam, ut precarium uictum a burgensibus nundinaretur, et tandem a fratre Henrico in uinculis positus. Hoc anno, qui fuit ultimus annus uite Guillelmi regis Anglie, diabolus  uisibiliter apparuit hominibus in saltibus et deuiis transeuntes allocutus. Preterea in pago Bertuhesare in uilla Hanstede, continuis 15 diebus fons sanguinem tam ubertim manauit, ut uicinum uadum inficeret. Anselmus autem Cantuariensis archiepiscopus, cum quo omnis pariter religio exsulauit, uenit hoc anno Macenniacum. Cumque ibi loqueretur cum Hugone abbate Cluniacensis, respondit abbas, proxima nocte regem Guillelmum ante Deum ductum et adiudicatum damnationi. Idem rex pridie quam periret, uidit per quietem se phlebotomie ictu sanguinem emittere, radiumque cruoris in celum usque pertendi, ita ut lucem obnubilaret. Eadem nocte monachus quidam transmarinus uidit per somnium, quod idem rex in ecclesiam  quamdam intrauerat, superbe et insolenter, ut solebat, circumstantes despiciens; tunc crucifixum mordicus apprehendens, brachia illi corrosit, crura pene truncauit; crucifixum diu tolerasse, sed tandem regem pede ita depulisse, ut supinus caderet. Ex cuius iacentis ore tanta flamma effusa est, ut fumeorum uoluminum orbes etiam sidera lamberent. Hoc somnium cum quidam ei retulisset, respondit: Monachus est, et causa nummorum monachiliter somniat. Date ei centum solidos. Eadem die percussus in saltu pectus sagitta, quam iecerat Galterus Tiriaus miles quidam de Francia, qui ceruum uolebat percutere; qui prope regem stabat. Obiit anno Domini 1100, regni sui 13, uite 41, Iu Nonas Augusti. Nullum suo tempore  conuentum ecclesiasticum fieri permisit. Sacros honores sui iuris esse dictitabat. Eo die quo mortuus est, tres episcopatus, et 12 abbatias uacantes in manu sua tenebat.



1101.

SIGEBERTUS. Guillelmo successit in regno frater suus Henricus. Robertus comes Flandrensium a Hierosolymis repatrians, detulit secum brachium sancti Georgii martyris, quod ecclesie Aquicinensi transmisit. Conradus filius Henrici imperatoris adhuc patri rebellis in Italia moritur. Henricus imperator Henricum Lemburgensem sibi aduersantem debellat; et expugnatis eius castellis eum ad deditionem cogit; sed imperator multa summa gratiam suam redimenti etiam ducatum Lotharingie donat. GUILLELMUS. Rex Balduinus coronatus  est apud Bethlehem a Daniberto patriarcha die Natalis Domini anno 1101. uix tunc erant in tota militia Christianorum quadringenti milites, et tot pedites, qui Ierusalem et Ramulam, et Caipham, et Ioppen custodirent. Illo anno sacratus ignis in uigilia Pasche tardauit usque in mane Resurrectionis Dominice. Accensa autem diuinitus una lampade sepulcri, mox per omnem ecclesiam cetere lampades diuinitus accense sunt. Postea Cesaream Palestine cepit Balduinus. Captus est ibi admiratus urbis, et episcopus eorum, quem Archudium uocant ibi Turcus in collo pugno Christiani percussus byzanteos euomuit. Mares enim intra gingiuas, femine intra pudenda byzanteos absconderant.  Subegit idem rex postea Tiberiadem, Sidonem, Accaronem, et cunctas urbes maritimas. uenit autem Ierusalem ad illius impetrandum connubium comitissa Sicilie, infinitas gazas secum afferens. Quam tunc quidem duxit, sed post dimisit; quia, ut aiunt, genitalia eius cancri morbus exedebat. Roberto Flandrensium comite inquietante urbem Cameracum, Henricus imperator contra eum proficiscitur; et aliquibus eius castellis expugnatis, asperitate instantis hiemis redire compellitur. BALDRICUS. Dum Boamundus Antiochie omni prosperitate frueretur, omnesque affines suos aut ui, aut obsequenti amore sibi subiungeret, contigit mense Iulio Gabrielem quemdam Armedium [f. Armenium], ut se et ciuitatem suam Militinam ei traderet.  Ad quam suscipiendam dum Boamundus cum paucis uadit, circumuentus insidiis cuiusdam admiraldi Turcorum, Danismanis nomine, non longe a prefata urbe captus et detentus est.



1103.

SIGEBERTUS. Legie, generali conuentu habito Robertus comes Flandrensis in gratiam imperatoris recipitur. BALDRICUS. Boamundus per Dei gratiam a uinculis liberatur. GUILLELMUS. Hic Boamundus adhuc puer nil erat quod retineret; sed etiam puerilia xenia dispergebat. Cum patre suo ad bellum Dyrrachium profectus est. Cumque oppidani fiducia menium iactitarent, ideo urbem illam Dyrrachium nuncupatam, quod contra omnes obsidiones imperterrita duraret: et ego, inquit Guiscardus Boamundi pater, uocor Durandus; et ideo  eousque in obsidione durabo, quo ciuitati nomen auferam, ut non Dyrrachium, sed mollitum amodo dicatur. Cuius responsi constantia pauefacti mox ei portas aperuerunt. Boamundus autem captus et dimissus, argenteos compedes quibus illigatus fuerat, Antiochiam secum detulit. Non multo post in Gallias uenit, offerens catenas S. Leonardo. Uxorem duxit filiam regis Francorum. Pro suspicatione noxie potionis cultellum habebat paratum, qui ante ora comedentis infixus sudore prodebat manubrii, si aliquid certi allatum esset ueneficii. Post hunc Tancredus nepos eius prefuit Antiochie; cui successit Rogerius filius Richardi. BALDRICUS. Guillelmus comes Pictauiensis, et Stephanus comes Blesensis, qui ab obsidione Antiochie redierant in  patriam, et Hugo Magnus, qui post Antiochiam captam repatriauerat, et Raimundus comes prouincialis, qui post Ierusalem captam Constantinopolim ad imperatorem se contulerat, et Stephanus comes Burgundie, et multi alii nobiles et potentes uiri, cum innumero exercitu Romanie fines ingressi sunt; qui per terram meantes, urbes et castra subiugando Ierosolymam tendebant. His obstitit Soliman admiratus, cui per primos duces itineris Nicea sublata fuerat. Hic cum innumera manu Turcorum insidias ei tetendit. Mulieres ibi multe gladio perierunt, plures captiue ducte sunt, uiri multi trucidati, uel ferreis compedibus mancipati. Ibi perdidit comes Pictauiensis homines suos pene omnes, equos et mulos et iumenta; et pene  omnia que habebat; qui tandem Antiochiam lugubris peruenit. Comes Raimundus per deuia fugiens cum parte sui exercitus uix euasit. Stephanus Blesensis, et Stephanus comes Burgundie, et Hugo Magnus, et Hugo Liciniensis frater Raimundi comitis, in altera parte exercitus tramite deuio Tharsum deuenerunt. Ibi Hugo Magnus mortuus est. Alii proceres pergentes Ierusalem Tortosam ceperunt, Sarracenos omnes ibi inuentos interfecerunt, et de spoliis eorum aliquantulum recreati sunt. Comes Raimundus Tortose remansit, et eam sibi obtinuit: quod aliis molestum fuit, quia ipse transitus nouerat, per quos transituri erant. Alii uenerunt Ioppen cum rege Balduino, qui eis  obuiam ierat. Qui duxit eos Ierusalem, ubi Paschali festiuitate peracta redierunt Ioppen. Tunc comes Pictauiensis, quia pauper et inops erat, et omnibus carens, domum regressus est, nauem conscendens. Alii quoque domum similiter regredi cupientes, uentis se et mari commiserunt; sed uento resistente Ioppen redire compulsi sunt. Hi itaque apud Ioppen cum rege erant, quando nuntiatum est regi de inuasione hostium super Ramulnenses. Rex putans precursores quosdam missos causa prede, et facile intercipi posse, confestim equum ascendit, et cum paucis profectus. Comes autem Blesensis Stephanus eum premonuit, ne incaute et absque prouidentia et consilio exiret. Cui rex indignatus respondit, quod si ipse et socii sui tunc essent in  Francia, tamen ille non omitteret illos inuadere. Et egressus est cum paucis. Mox comites prefati armati cum sua militia illum secuti sunt. Illi uix ducenti milites erant, hostes plusquam 20 millia. Ergo undique ab hostibus ceduntur. Rex fugiens intrauit Ramulam, et nocte solo comitatus armigero equum uelocissimum ascendens, qui pre uelocitate Gazoli uocabatur, per medios hostes se contulit ad montana. Stephanus Blesensis, et Stephanus Burgundiensis sibi capita perdiderunt. Hugo quoque Liciniacensis, et Iofridus uindomensis, et multi alii ibi trucidati sunt. Alii captiui in Babyloniam ducti sunt. De omni militia, quam rex de Ioppe eduxerat, uix tres euaserunt, id est armiger regis, et Luithardus, et uicecomes Ioppitarum. Non  multo post rex Balduinus cum Hugone de Tiberiade optimo milite, qui ei in auxilium uenerat, multos Sarracenos apud Ioppen interfecit: et eodem anno ciuitatem Accaron ceperunt, auxilio Ianuensium et Pisanorum.



1104.

Quidam clericus de uendopera, cum studeret in scholis apud Lugdunum, uidit in uisione noctis quamdam uallem sub quodam monte, super quem ciuitas quedam pulcherrima sita erat: cuius aspectus nimium delectabat intuentes, ita ut quisquis eam uideret, de conspectu illius satiari non posset et modis omnibus laboraret, quomodo ad illam peruenire ualeret. Interea uidit fluuium quemdam sub pede montis, imo circa pedem, currentem.  Quem dum circuiret, querens artem, quomodo illum transmearet, uidit super ripam fluminis 12 pauperes, siue 14 lauantes in flumine tunicas suas. Inter quos erat quidam ueste candidissima indutus, multum aliis dissimilis, qui adiuuabat illos in tunicarum suarum ablutione: qui postquam adiuuerat unum, ibat adiuuare alterum. Tunc clericus qui hec uidebat accessit ad illum, qui ceteros iuuabat, et dixit ei: »Que gens estis uos?« Qui ait: »Isti pauperes homines sunt penitentiam agentes, et se a peccatis suis lauantes: et ego sum Filius Dei iehsu Christus; sine cuius auxilio nec isti, nec alii possunt bene facere. Ciuitas hec pulchra, quam uides, paradisus est, ubi ego manco: et quando quisque tunicam suam lauerit, id est  penitentiam peregerit, in illam intrabit. Tu ipse satis diu quesisti uiam, qua itur ad illam: sed nulla alia uia quam ista, ducit ad eam« His dictis, clericus a somno euigilauit, et mirari cepit de uisione. Cum autem non multo post redisset a schola in patriam suam, narrauit episcopo Cabilonensi, cui familiaris erat, uisionem hanc. Qua audita, episcopus suasit ei ut seculum relinqueret et religionem intraret; commendans ei super omnes ordinem Cisterciensem. Ille uenit Cistercium, et inuenit locum incultum et desertum et fratres inter bestias conuersantes. Ad portam uero monasterii que de uimine facta erat, pendebat malleus ferreus; cuius sonitu ad portam portarius appellabatur ab intrare uolentibus. Hoc sonitu uocatus portarius  uenit ad eum foras, et inclinans salutauit eum. Quem clericus intuens, statim recognouit eumdem se uidisse inter eos qui tunicas suas in flumine lauabant. Rogauitque eum ut adduceret ad se abbatem. Abbas igitur et totus conuentus uenit ad eum: et recognouit clericus omnes se uidisse tunicas suas in flumine lauantes: statimque cecidit ad pedes abbatis, rogans cum lacrymis ut susciperetur. Qui susceptus, non multo post factus est prior.



1105.

Henricus filius Henrici imperatoris a patre auersus, quoscunque potest ab eo auertit, et sub obtentu meliorandi regni in eum insurgit, contra ius et fas. Qui quam indigne patrem suum tractauerit, declarat epistola ipsius patris ad Philippum  regem Francorum scripta  . Florebat hoc tempore Hildebertus Cenomanensis episcopus, Berengarii Turonensis discipulus, uersificator et dictator egregius; qui epitaphium eiusdem Berengarii magnifice scripsit uersibus 52, qui de Roma composuit hoc distichon:

Urbs felix, si uel dominis urbs illa careret,
uel dominis esset turpe carere fide.
GUILLELMUS. Eo tempore in cenobio Fuldensi exitialis lues grassata, prius abbatem corripuit, mox multos monachorum exstinxit. Superstites primo quidem sibi timere, orationes et eleemosynas largiores facere; sed processu temporis, ut est natura omnium, pedetentim metu dempto omittere, presertim cellerarius qui passim clamitabat, non posse penum  tot expensis sufficere: sperasse se semper aliquod alleuamentum, pro tot elationibus funerum: nil ultra spei esse, si quod uiui nequissent, mortui consumerent. Ita cum quadam nocte propter necessaria diu soporem distulisset, tandem elaqueatis morarum nexibus in dormitorium pergebat; et ecce uidet in capitulo abbatem, et omnes qui obierant illo anno, eo quo decesserant ordine sedere. Tremens et effugere gestiens, ui retroactus, increpitus, more monastico flagellatus, audiuit uerba abbatis in hanc sententiam: »Stultum est, de alterius morte emolumento inhiare; cum sors cuiusque sub eodem pendeat fato. Impium etiam est, cum monachus omnem  uitam suam in Ecclesie consumpserit obsequio, ut careat saltem unius anni post mortem stipendio.

Scito ergo te citissime obiturum: sed quidquid pro te fiet, ad aliorum quibus abstulisti referetur commodum. I modo, et alios tuo corrige exemplo; quos corrupisti uerbo. Abiit ille, et nil se uanum uidisse, tam recentibus plagis, quam morte proxima demonstrauit. Ea tempestate ualstanus Wigorniensis episcopus cum de parua litterarum scientia pulsatus, foras concilium exiisset, ut subtiliori consilio responsum comeret suum, remoto animo a tumultibus, ait ad socios: Credite mihi, nondum cantauimus horam sextam. Sociis autem referentibus, ut prius agerent propter quod uenerant; quia satis superque sufficeret cantibus tempus: »Regem et  proceres, si hoc audierint, risui se haberi opinaturos, ait. Credite mihi; prius faciemus Dei seruitium, et post agitabimus hominum litigium.« Hora igitur cantata, et nulla tergiuersatione excogitata, nullo commentato splendore ueri, confestim aulam perrexit. Suis eum retinere tentantibus persuaderi non potuit; quin potius illis cause sue timentibus, pro certo, ait. »Noueritis me uisibiliter hic uidere beatos archiepiscopos Dunstanum Cantuariensem, et Oswaldum Eboracensem, qui hodie suis me precibus tuentes, falsiloquorum acumen hebetabunt.« Itaque data benedictione monacho minime facundie uiro, sed Normannie lingue sciolo, rem perorans obtinuit. Sciendum autem quod Dorobernia  ipsa est Cantuaria: Dunelmensis Ecclesia Lindifarnensis est. Cestra uero olim dicebatur ciuitas Legion, et eius episcopus Clirifeldensis, a uilla quadam. Porro Circestrensis episcopus et Siscliensis, idem; Elmanensis et Norwicensis idem, Scriburnensis et Salsberiensis idem. Dorcestrensis et Lincolniensis idem, uellensis et Barthoniensis idem. Perierunt autem iamdudum episcopatus Ripensis, et Ligastrecensis, et Sidnacestrensis, et Dommucensis, nescio quomodo, et Augustaldensis, ui hostilitatis. Tempore autem Edwardi simplicis Cornubiensis episcopatus et Cridiensis uniti sunt, et translatus est episcopatus in Oxonium. Archiepiscopus Cantuarie in concilio presidens habet a dextro latere archiepiscopum Eboraci, et iuxta eum episcopum  Wintonie; a sinistro Lundoniensem. Si autem Cantuariensis in concilio adesse non potuerit, Eboracensis in concilio presidebit, habens a dextris Lundoniensem episcopum, a sinistris Wintoniensem. Ceteri secundum tempora ordinationum sedilia sua agnoscunt. Cantuariensis archiepiscopus habet sub se episcopos Hibernie et Walorum; Eboracensis habet omnes episcopos trans Umbram fluuium ditioni sue subiectos: Episcopum Ruspensem, Angustaldensem, qui iam defecerunt, Lindifarnensem, et de Candida casa, que nunc Witerne dicitur, et omnes episcopos Scotie, et Orchidum.



1106.


BALDRICUS et SIGEBERTUS. Rex Balduinus cum Ierosolyminis innumerabilem paganorum multitudinem gloriosa uictoria conterunt inter Ioppen et Ramulam.

SIGEBERTUS. Quarto Nonas Februarii stella per diem uisa est in celo ab hora tertia usque in horam nonam, quasi cubito distans a sole. Henrico imperatore morante Leodii, filius eius uenit Aquisgranum, et uolens uenire Leodium contra patrem suum, quinta feria Dominice cene, premisit suos milites preoccupare pontem apud Wisatum, ne quis sibi uenienti obstaret. Sed militibus patris concurrentibus ad exoccupandum pontem, milites filii a ponte repelluntur, aliis eorum captis, aliis in Mosam demersis, aliis occisis. Inter quos etiam  Bruno comes occisus est. Sicque filius contra patrem ueniens rediit inglorius. Coloniensibus fidem imperatori seruantibus, eorum tamen archiepiscopo filium imperatoris contra patrem animante, Colonia obsessa oppugnatur, sed non expugnatur. Interim Henricus imperator Leodii moritur. GUILLELMUS. Hic Henricus Hildebrandi inimicus ore facundus fuit, acer ingenio, eleemosynis largus. Sexagies et bis acie collata dimicauit; plures inimicorum eius uitam misero exitu finiere. Quidam ex aduersariis eius homo potens et factiosus, dum resupinata ceruice in conuiuio resideret, repente a muribus circumuallatus est, ut nunquam posset effugere; tantus erat numerus bestiolarum, ut in qualibet ampla prouincia tot esse non putarentur. Fustibus et subselliis  diu repulse fugari non potuerunt. Nulli uero nocere tentabant, nisi illi soli, quem dentibus, et terribili quodam occentu persequebantur. Ille autem a famulis ultra iactum sagitte in pelagus peruectus est, sed frustra. Nam continuo tanta uis murium inundauit, ut marmor paleis constratum iurares: et cum iam tabulata nauis corroderent, et naufragium certum aqua per rimulas ingrediens minaretur, famuli puppem ad littus retorquent. Miser ergo ille in terram expositus, mox totus dilaceratus horrendam murium famem expleuit. Sed hoc ideo minus mirum iudico; quia certum est in Asiaticis regionibus, si leopardus aliquem mordicus attigerit, confestim murium copiam aduentare, ut uulneratum  commingant; immundumque urine diluuium comitari hominis exitium. Si uero sedulitate arcentium intra 9 dies uitata fuerit pernicies, aduocari medicorum industriam, et profecto ualituram. Conspicatus est relator meus quemdam eiusmodi saucium, cum desperaret in terra salutem, in altum iactis anchoris processisse; nec mora plusquam mille mures annasse, corticibus malorum granatorum, quorum medullas exederant, inclusos, mirabile dictu; sed obstrepentibus nautis demersos. Nihil enim ille parens rerum creatum destituit ingenio, nil noxium sine remedio.

SIGEBERTUS. Henrico imperatori mortuo successit filius eius Henricus. Dux autem Henricus, qui ab imperatore ad filium eius animo transiens eum  contra patrem suum consilio suo animauerat, et a filio ad patrem rediens partes filii debellauerat, mortuo imperatore, se ut reum maiestatis filio regis reddidit; et ab eo captus custodie traditus est; de qua tamen custodia ipse per industriam suam euasit; sed ducatus eius datus est Godefrido comiti Louaniensium.  Henricus exdux affectans repetere ducatum, occupat oppidum Aquisgrani contra Godefridum ducem. Quod non ferens Godefridus, oppidum uiolenter irrupit; oppidanos a fauore Henrici exterruit; aliquos potentes, comites, et multos nobiles cepit. Ipse Henricus cum filiis suis uix fuga euasit. Uxorem eius capere dux indignum duxit. Comites et honoratiores eorum quos ceperat, per conditionem sub se militandi sibi conciliatos  ad fidelitatem suam adduxit. Bellum fuit apud Tenethebrai inter Robertum comitem Normannie, et Henricum regem Anglie. Abbas Cistercii Albericus moritur; post quem Stephanus, natione Anglicus, religionis, paupertatis, et discipline regularis ardentissimus amator, et fidelissimus emulator, abbas factus est. In huius diebus omnes ordinis Cisterciensis honorabant sanctitatem; sed refugiebant austeritatem; et resiliebant ab eorum imitatione, quibus appropinquabant deuotione. Tunc in cellam nouitiorum tam clerici quam laici, utrique secundum seculum nobiles et potentes, 30 pariter ingressi sunt. Infra annos duodecim uiginti abbatias creauit.

Tunc facta est Charta caritatis ab ipso Stephano  abbate Cisterciensi, et uiginti abbatibus, auctoritate sigilli apostolici confirmata. Ab illo ergo tempore reiecerunt ab ordine frocos et pelliceas, staminia et caputia, et feminalia, et pectina, et coopertoria, et stramenta lectorum, ac diuersa ciborum in refectorio fercula, et sagimen, et omnia que puritati Regule aduersabantur. Abdicauerunt etiam ecclesias, altaria, oblationes, et decimas, sepulturas aliorum hominum; et furnos, et molendina, et uillas, et rusticos; quia nec in uita sancti Benedicti, nec in eius Regula legebant, eumdem sanctum huiusmodi possedisse, nec feminas monasterium eius intrasse, nec mortuos ibidem sepultos fuisse, excepta sorore sua sancta Scholastica: dicentes  beatum Benedictum precepisse, ut monachus a secularibus actibus se faciat alienum. Decimas quoque dicebant a sanctis Patribus in 4 partitiones distributas; unam scilicet episcopo, alteram presbytero uel clero, tertiam hospitibus ad illam ecclesiam uenientibus; seu uiduis et infirmis, siue pauperibus alium uictum non habentibus quartam restaurationi ecclesie. Et quia in hoc compoto personam monachi, qui terras suas possidet, ut de et per se, et per pecora sua laborando uiuat, non reperiebant; idcirco hec ueluti aliorum ius, iniuste sibi usurpare detrectabant. Memini me audisse magistrum Petrum cantorem Parisiensem, uirum iustissimum atque doctissimum, referentem de abbate isto Cisterciensi Stephano, quod cum quadam die ei  nuntiatum esset a suo cellerario, nichil haberi in monasterio, unde uel uno die illa fratrum paucitas sustentari posset, respondit: Sternite nobis duos asinos. Qui cum strati fuissent, fecit secum ascendere conuersum suum, et iussit ei, ut in quodam uico panem mendicaret ostiatim ad opus fratrum, et ipse similiter in alio faceret; et postquam sic fecissent, ad unum locum, quem ei designauerat, conuenirent. Factum est ita; et in loco predicto sibi iam redeuntes obuiabant; cum ecce abbas uidet sacculum conuersi multo pleniorem quam suum, et subridendo ait: »Ubi mendicastis? Ut uideo uos in crassiore platea collegistis, quam ego. Ubi obsecro collegistis? Quis uobis plus donauit?« Respondit conuersus: »Presbyter ille, quem uos optime  nostis, sacculum meum fere solus impleuit totum.« Quod audiens abbas ingemuit, et ait: »ue nobis. Quare ibi aliquid accepistis? Nesciebatis, quod presbyter ille Simoniace ibi ordinatus est, et quidquid accipit lepra et rapina est? uiuit Dominus, quod de omni quod dedit uobis, nichil omnino gustabimus. Absit enim, ut peccatum illius comedamus, et nobis incorporemus!« Conuocatisque pastoribus ouium, qui non longe erant, totum conuersi sacculum in sinus eorum euacuauit.



1108.

SIGEBERTUS. Henricus imperator contra Robertum comitem Flandrensem uadit; et pacto pacis utrimque magis simulato, quam composito, inefficax redit. Boamundus dux Apulie, contracto  undecunque exercitu, accingitur ad inuadendum Constantinopolitanum imperium. In parochia Legiensi porca enixa est porcellum habentem faciem hominis. Natus est etiam pullus galline quadrupes. Imperator Henricus contra Hungaros uadit; sed pacto facto, redit. Philippus rex Francorum obit; post quem filius eius Ludouicus regnat annis 29.  Obiit Anselmus Cantuariensis archiepiscopus, et Hugo Cluniacensis abbas, anno ordinationis sue 60, ut ait Gilo, qui uitam eius scripsit. Paucis diebus antequam moreretur, cuidam rusticano homini in agro laboranti apparuit sanctorum uisio, quos precedebat quedam regalis domina, cuius dorsum transeuntis, et non faciem uidebat. Illud sanctum agmen quidam senior subsequebatur; qui  restitit, et ait: »Cuius est, o agricola, ager iste, quem colis?« Qui ait: »B. Petri et domni abbatis Cluniacensis.« Et senior ad hoc. »Meus est, inquit, ager, abbas, et famulus. Tu autem festina nuntiare meo abbati, ut disponat domni sue, quam nutriuit, quod post modicum tempus huius uite finem sortietur. Dic autem ei Petrum apostolum hoc tibi nuntiasse. Qui uero me precedunt, Dei Genitricem, sanctosque denuntia famulantes.« Idem Hugo in articulo mortis positus, recolens anniuersarium Gaufridi archiepiscopi, et Widonis abbatis, obliuiosos admonuit; tam tenuis erat memorie, et tante caritatis, quod ibi fraterne salutis erat non immemor, ubi raro quisquam reminiscitur proprie. In ipsa nocte qua mortuus est, benedictiones lectionum  lectoribus imposuit. Extremum eius uerbum fuit ad circumstantes: Benedicite. Corpus eius in capitulo a fratribus albis indutis prius aqua, deinde uino ablutum est; ad ultimum modico balsamo, quod supererat in breui uasculo, ternis uicibus totum corpus magnum affluenter perunctum est; quod uix ad solum lepidum caput sufficeret, nisi benedictione celesti multiplicatum inter manus obsequentium superabundaret.

Beatus autem Dionysius apparuit cuidam fratri apud Nongentum, dicens, ut festinaret abire Cluniacum, ut ualedicere posset S. Hugoni statim decessuro. »ueni ego infelix, sed sanctum migrantem non inueni. Datum est tamen spiritui, quod negatum est corpori. uidi enim mistos mortalibus superos,  et cum monachorum collegio Matrem Dei maris stellam clarius coruscare; cuius presentia sagittarios quosdam apparentes ita exterruit, et fugauit, sicut uentus ualidus autumnales frondes deiicere consueuit. Inter quos Martinus gemma sacerdotum, et Benedictus, sol abbatum, spiritum S. Hugonis deducentes, intra quamdam uineam speciosam et fertilissimam collocarunt, ut ibi iucundaretur, et in modico mansitaret. Ubi me ipse aspicientem S. Hugo ita inuitabat: Comede carissime, de candidis racemis, qui nobis superabundant; et fac mecum solemne contubernium. Ego nempe parum hic pausabo, donec quidam tumor subsidat, quem in pedibus puluerulentis de longo circuitu terrarum contraxi. Sed euestigio curatis  gressibus, et excusso puluere mundano, liber ad potiora transibo. Dic autem successori meo Pontio, ut humilitatis et innocentie thesauros custodiat, et necessitates omnium suas reputans, misericordie studeat, zelum monastici ordinis exemplo mei sapienter disponat. Sic enim uiriliter agens, a Deo consequetur auxilium, qui non deserit sperantes in se.« Eadem quoque nocte, qua Pater beatus dormiuit in Domino, uidit abbas quidam in uisione duos lectos decenter adornatos, angelorum manibus ad astra sustolli: et audiuit uoces in sublimi dicentium: Heroas duos sui correctores et seculi stratis auro radiantibus uite merito collocabimus, uidelicet Cantuariensem archiepiscopum, et Cluniacensem abbatem;  qui multorum sunt patres filiorum in gloria. Isti quidem duo pene sub uno tempore decesserunt.

AUCTOR. De abbatibus Cluniacensibus a primo usque ad hunc Hugonem, facti sunt hi uersus:

Ordine Berno prius, stat honore beatior Odo.
Surgit ab his sanctus Maiolus forma uirorum,
   Igneus ardentem uix cohibens animum.
Post fuit Auernis sacer Odilo missus ab oris,
   Mitior ingenio, quam ferus imperio.
Proximus, Hugo, uenis, discretis usus habenis,
   Ordine posterior, utilitate prior.

SIGEBER. Hoc anno multi sacro igne accenduntur, membris instar carbonum nigrescentibus. AUCTOR. Tres plage tribus regionibus appropriari solent: Anglorum fames, Gallorum ignis, Normanorum  lepra. In territorio tamen Beluacensi rarissime solet accidere pena ignis: quod B. Gommaro speciali dono a Deo datum asserunt.



1110.

SIGEBERT. In mense Iunio cometes apparuit, radios dirigens ad austrum: multis coniicientibus, hoc signo portendi futuram regis Henrici expeditionem uersus Italiam.  Rex Henricus Romam uadit, propter sedendam discordiam, que erat inter regnum et sacerdotium: que cepit a papa Gregorio uII  et exagitata a successoribus eius uictore, et Urbano, et pre omnibus a Paschali, scandalo erat toti mundo. Rex enim uti uolens auctoritate et consuetudine, et auctoralibus priuilegiis imperatorum, qui a Carolo Magno iam per trecentos et amplius annos imperauerant, sub  63 apostolicis, et dabant licite episcopatus et abbatias per uirgam et annulum, hoc suum ius allegat. Contra hanc maiorum auctoritatem censebant pape synodali iudicio, nec posse, nec debere dari per uirgam, uel per annulum episcopatum, aliquam ecclesiasticam dignitatem, uel inuestituram a laicali manu; et quicunque ita episcopatum, aut aliam ecclesiastici iuris inuestituram accipiebant, excommunicabantur. Propter hanc precipue causam rex Romam tendebat, et si qui Longobardorum quoquomodo ei resistere uolebant, potenter eos proterebat. Magister HUGO. Anno Domini 1111, qui fuit Paschalis pape 12, imperauit apud Theutonicos Henricus Iu. Hic in primo anno regni sui cepit Paschalem papam. Inuenitur tamen iam idem  Henricus regnasse annis 4. Nam hic est annus 5, regni eius. Sed hunc annum ideo ponit, ut arbitror, Magister Hugo primum in imperio eius, quia in hoc anno per reconciliationem que facta est inter eum et papam, factus est ipse imperator Romanorum. Unde Sigebertus in Chronicis suis sic infert. In reconciliatione, inquit, que facta est inter imperatorem et papam, ipsum papam cum episcopis et cardinalibus ceperat die Pasche, Henrico in imperatorem coronato; post lectum euangelium tradidit ei papa ante altare beatorum apostolorum Petri et Pauli in oculis omnium principum priuilegium de inuestitura episcopatuum et abbatiarum  , tam per annulum quam per uirgam:  scilicet ut regni eius episcopis uel abbatibus libere et preter uiolentiam et Simoniam electis, inuestituram uirge et annuli conferat. Post inuestituras uero, canonice consecrationem accipiat ab episcopo, ad quem pertinuerit. Confirmatio pacis inter apostolicum et imperatorem, dum in celebratione misse traderet ei corpus et sanguinem Domini nostri Iesu Christi, hec est. »Domine imperator, hoc corpus Domini natum ex Maria uirgine, passum pro nobis in cruce, sicut sancta et apostolica tenet Ecclesia, damus tibi in confirmationem uere pacis inter me, et te. Datum Idibus Aprilis, indictione 4.«

 GUILLELMUS abbas Sancti Theodorici. Anno ab Incarnatione Domini 1111. Anno a constitutione domus Cisterciencis 15, beatus Bernardus annos natus 22, cum sociis plusquam 30 ingressus est cellam nouitiorum sub abbate Stephano. Inter quos fuit Hugo Matisconensis, qui Pontiniacense cenobium edificauit, qui postea factus est Antissiodorensis episcopus. Pater sancti Bernardi dictus est Tescelinus, dominus oppidi Fontanorum: mater eius dicta est Alez ex castro Montebarri. Hec septem liberos habuit, sex mares futuros monachos, et unam feminam futuram sanctimonialem: quos alienis uberibus nutriendos nolebat committere, infundens eis naturam boni materni cum lacte materno. Non patiebatur eos delicatioribus assuescere  cibis. Hec cum haberet in ordine tertium Bernardum in utero, somniauit se habere in utero catellum totum candidum, et in dorso subrufum et latrantem. Responsum est, quod infans ille contra inimicos Dei magnos latratus ederet, et mundam uitam duceret, et magnum patientie exemplum preberet. Adultus puer traditus est magistro apud Castellionem; cuius castri ecclesia postmodum per eius operam a conuersatione secularium in ordinem regularium canonicorum promota est. In nocte Natalis Domini apparuit ei uelut sponsus procedens e thalamo suo, benignus puer iehsu. Predicta uero Alez mater eius laborans in extremis, et psallens cum clericis, et dicens litaniam, cum diceretur: Per passionem et crucem tuam libera  eam, Domine, leuata manu signans se, spiritum reddidit; ita quod deinceps manum suam deponere non potuit, quam ad se signandam leuarat. Quadam uero nocte instinctu demonis iniecta est in lectum dormientis Bernardi puella nuda. Quam ille sentiens, uertit se in partem alteram, et dormiuit. Illa palpante et stimulante permansit immobilis. Sicque illa uicta et confusa aufugit. Alio tempore sollicitatus est a quadam hospita sua, que se in lectum eius iaciens, alliciebat eum ad carnalem copulam. Ille autem consilii non inops clamauit: Latrones! latrones! quod illa audiens aufugit: et factum est hoc per ter. Cum autem arctius implicaretur amore scientie secularis, uidere sibi uisus  est matrem suam conquerentem et dicentem, quod eum non nutrisset ad hanc nugacitatem. Semper post cibum pensare solitus erat, quantum comederat. Annum in cella nouitiorum exegerat, cum adhuc putaret in capite Ecclesie unam tantum fenestram uitream esse, cum ibi tres essent. Sic uidebantur ei dormientes mortui apud homines, quomodo apud Deum mortui dormientes.

SIGEBERTUS. Deo peccatis hominum offenso Ecclesia Sancti Michelis de periculo maris fulgurata diuinitus arsit cum edificiis omnibus. Baldricus episcopus Laudunensis ciues ipsius urbis a sacramento perperam iurate communionis reuocare nisus,  a seditiosis ad arma concurrentibus, quod dictu nefas est, gladio confossus interiit, feria quinta paschalis hebdomade, 7. Kalendas Maii in Litania maiore. Tumultuante etiam impetu confuse multitudinis domus episcopi succenditur. Unde ipsa etiam mater ecclesia Beate Marie, et ecclesia Sancti Ioannis Baptiste in abbatia monialium, cum omnibus aliis ecclesiis e uicino appendentibus concremantur. In auctores autem seditionis a Ludouico rege Francorum tam seuere uindicatum est, ut tam futuros quam presentes a simili scelere deterrere possit exemplum. Hanc tribulationem Laudunensium quedam perturbatio precesserat, que future huius calamitatis seminarium et radix fuit, et quodam modo prenuntia. Quidam enim princeps nobilis,  et castellanus Laudunensis, nomine Girardus de Cirisiaco, dum in eadam sancte Dei Genitricis ecclesia genibus flexis suppliciter oraret, ab inimicis suis, qui eum alibi aggredi non audebant, dolose circumuentus, et ab oratione surgens, diuersis gladiorum plagis ibidem est interfectus. Cuius sanguine pauimentum ecclesie respersum cum multoties aqua superfusa non posset ad plenum ablui, pluresque spectatum uenientes, non parum super hoc mirarentur; magister Anselmus tunc temporis Laudunensis ecclesie decanus, uir scientie et eloquentie fama notissimus, quibusdam secrete colloquens prenuntiasse fertur, illam sanguinis effusionem non nisi eiusdem ecclesie concrematione diluendam: quoniam tantum scelus non aqua,  sed potius igne esset expiandum: et ita contigit.

SIGEBERT. Mense Iunio siligines et arbores sacro igne aduste spem sui fructus mentite sunt, et  quedam uue insuper arefacte. Subsecuta est grauis hominum et diuturna ualetudo, cum profluuio uentris, et mortalitate. AUCTOR. Sacrum ignem ponit hic Sigebertus, nisi fallor, pro celesti corusco. Nam proprie sacer ignis appellari solet genus phlegmonis in hominibus, quod medici erisipilam uocant. Hic ergo ipse ponitur. Item SIGEBERTUS. Apud Rauennam et Parmam ciuitates Italie sanguis pluit Iunio mense. AUCTOR. Hic finitur historia chronica Sigeberti, quam scripsit ipse a primo anno Gratiani, id est ab anno Domini 380, usque ad hunc annum Henrici imperatoris 7, Ludouici Philippi filii, regis Francorum 4, Henrici regis Anglorum 13. Abhinc  nullum chronographum reperi, nullumque historicum, de temporibus sequentibus  continue scribentem. In quibusdam uero Chronicis Sigeberti post finem historie eius inueni annos chronici adnotatos, et quasdam notulas breuissimas, unius tantum linee capaces, super quosdam annos appositas; non continue, sicut fecit Sigebertus, qui nullum annum reliquit, in quo non aliquid adnotauerit, sed interrupte, quibusdam annis absque adnotatione historica uacuis relictis, sicut Hieronymus et Prosper in suis Chronicis faciunt. Tales ergo notulas breues, et interruptas, sicut dixi, reperi ab hoc loco usque ad annum Philippi regis Francorum, qui modo regnat, Ludouici regis filius, et Ludouici nondum regis pater, uicesimum sextum. Que igitur ab hoc loco positurus sum, a certis auctoribus diligentissime  undecunque collegi. Hic igitur liber quadragesimus septimus finem accipiat.



LIBER XLuIII.


 Anno prefato, id est an. Domini 1113, electus est in episcopum Laudunensem Bartholomeus, tam generis nobilitate, quam morum probitate, rerumque opulentia, in tota Laudunensi Remensique prouincia famosissimus, et a Radulfo Remensi archiepiscopo  consecratus. Qui maiorem ecclesiam sancte Marie Laudunensis, et alias 12. Ecclesias cum domo episcopi, et multis aliis domibus clericorum et laicorum inuenit combustas. Electi sunt ergo 7 canonici Laudunensis ecclesie, et 6 seruientes, qui feretrum sancte Marie, et alias capsas reliquiarum per diuersas circumferrent ecclesias ad expetendas eleemosynas fidelium pro restauratione ecclesiarum. Que reliquie multis miraculis clarificate sunt: que miracula scripserunt canonici ecclesie Laudunensis. Ex quibus pauca breuiter causa edificationis excerpsimus. Apud Issoldunum duo contracti sanati sunt; quorum calcanei natibus adherebant. Hos pro Dei amore multo iam tempore pauerat in domo sua Galfridus,  eiusdem castri dominus. Apud castellum Buscenti sanatus est filius domini castelli, raptoris pessimi puer, annorum 15, a natiuitate surdus et mutus. Quo facto pater pueri discalceatis pedibus ad ecclesiam cucurrit, et feretro sancte Marie 40 solidos  obtulit. Non enim multam habebat pecuniam. Qui etiam feretrum sancte Marie cum ceteris militibus humeris suis imposuit, et illud usque ad castellum proximum duobus milliariis distans nudis pedibus portauit. Quod audientes inimici raptoris illius, et miraculum de filio eius factum, et ipsi nudis pedibus obuiam ruunt, et feretrum ab illis pacifice susceptum in castellum suum deferunt. Inde uenerunt Turonos. Ibi quedam femina, que de lecto surgere non poterat iam per 8 annos et nusquam ire, nisi portaretur, sanata est hoc modo. Apparuit ei dormienti Mater misericordie, precipiens, ut se ad feretrum suum in ecclesia Sancti Mauritii faceret deferri. Et portata est in uano, suppositaque feretro protinus obdormiuit, et sana  surrexit. Ibidem apud Sanctum Martinum sanatus iuuenis, a natiuitate surdus et mutus, ex toto corpore sudorem emittens, et uenis circa aures inflatis, sanguis ubertim fluxit ex auribus: qui postea cum feretro iuit Laudunum. Post hec uenit illud feretrum ad Sanctum Laurentium de Cala in festo eiusdem martyris. Monachus autem quidam ibi habitans pati non potuit, ut feretrum beate uirginis super altare Sancti Laurentii poneretur, sed fecit illud poni super quoddam minus altare in parte ecclesie, timens amittere oblationes consuetas in eodem festo. Cum uero Turonenses, qui feretrum subsecuti fuerant referentes miracula que uiderant, omnes peregrinos superuenientes ad feretrum inuitarent, monachus ille liuore percussus, fecit  feretrum et omnes reliquias de ecclesia eiici. Sed prepositus castelli tentorium spatiosum, quod sibi parauerat, tradidit deferentibus feretrum, et matrone plurimas deferentes cortinas idem tentorium decentissime ornauerunt, et luminaribus copiosis tota nocte splendidum reddiderunt.

Prefatus autem monachus ad uesperam epilepsie morbo grauiter arreptus, coram omni populo in terram cecidit, magnumque terrorem uidentibus incussit. Campana etiam maior de turre cadens confracta est; et turris ipsa in superiori parte fissa crepuit. Monachus ergo sero penitens, nudis pedibus coram feretro terre prostratus, celesti Regine humiliter satisfecit, rogans ut idem feretrum super maius altare referretur; sed Laudunenses  noluerunt. Apud Andegauos mulier partu laborans usque ad mortem, bibens aquam, in qua reliquie lote fuerant, statim partu edito liberata est: gratias agens cochlear argenteum obtulit. Cenomannis matrona quedam diues et sterilis in eodem anno filium genuit, et uenit Laudunum, gratias agens. In Natiuitate sancte Marie uenit idem feretrum Carnotum, cui occurrit uenerandus Iuo episcopus cum tota processione canonicorum usque ad uineas: positumque est feretrum in maiori ecclesia super altare Sancte Marie. Ibi mulier contracta erat, iam per 5 annos in domo, ubi coquebatur panis episcopi. Huic prima noctis hora apparuit in somnis beata uirgo Maria, precipiens  ei, ut quantocius surgeret, et ad maiorem ecclesiam iret, feretrumque Laudunense quereret. Protinus euigilans sana cucurrit ad ecclesiam, per plateas cum gaudio uociferans, et clamans, et ingeminans: »Domina sancta Maria.« Statim episcopus omnia signa precepit sonari diutius, et ipsemet incepit: Te Deum laudamus. Quod dum cantaretur, altera contracta sanata intrauit; duoque scabellula, quibus reptando se circumferre solebat, super altare posuit. Rursus signa pulsantur, et Te Deum cantatur, episcopo incipiente. Quod antequam finiretur, quidam iuuenis miles, qui in castello quodam catenis religatus captus seruabatur, liberatus ex insperato ecclesiam ingreditur, materque sua cum ciuibus occurrentibus ad altare  progreditur, genibusque flexis coram feretro, et dicens, se per beatam Mariam ereptum, obtulit solidos XL. Iterum iubente episcopo per omnes ecclesias signa pulsantur, et ipse tertio Te Deum laudamus incepit. Multum ibi pre gaudio ploratum est. Igitur ex oblationibus fidelium per Franciam collectis toto autumnali et hiemali tempore ecclesia Sancte Marie Laudunensis ex magna parte constructa est.

Sequenti Quadragesima, cum adhuc pars operis maxima superesset, et pecunia paulatim deficeret, electi sunt ex canonicis Laudunensibus septem, quibus traditum est feretrum sancte Marie cum aliis pluribus sanctorum reliquiis, inter quas eminebat forma et dignitate unum phylacterium, in quo sic scriptum legitur:

 Spongia, crux Domini, cum sindone, cum faciali.
Me sacrat, atque tui, Genitrix, et uirgo, capilli.
Cum his reliquiis profecti sunt in Angliam, que tunc temporis magna diuitiarum pollebat opulentia: pro pace et iustitia, quam rex Henricus in ea faciebat. Feria II post Dominicam Isti sunt dies profecti sunt a Lauduno, et eodem anno circa Natiuitatem B. Marie Laudunum redierunt, miracula que interim contigerant, enarrantes. Apud Nigellam in pago uiromanduensi, quidam Ioannes a natiuitate surdus et mutus sanatus est, potatus aqua reliquiarum lotarum, toto tempore post dormitionem sub feretro sudans; sanguine de naribus et auribus et uenis circa collum inflatis ubertim profluente; qui prosecutus est feretrum usque ad  mare. Circa Parasceuen uenerunt Atrebatum. Ibi erat senex quidam aurifex, iam per annos 12 lumine oculorum priuatus. Hic audiens feretrum sancte Marie Laudunensis allatum esse, interrogabat formam et qualitatem feretri. Quam cum cognouisset, protinus imo ex pectore alta suspiria trahens, et ubertim plorans, dicebat: »Hoc feretrum ego peccator propriis manibus in iuuentute mea composui, iussu domini Elinandi Laudunensis episcopi.« In quo idem episcopus pretiosissimas reliquias posuit: inter quas fuit caput S. ualerici abbatis, et caput sancti Montani monachi et reclusi, qui natiuitatem B. Remigii predixit, et de lacte Cilinie matris eius lumen recepit, sicut predixerat.  O si hanc misericordiam faceres mecum, o piissima mater, ut instar S. Montani recepto lumine, rursus feretrum tuum quod composui mererer uidere! Hec dicens et plorans rogabat, ut de lotura reliquiarum oculi sui tangerentur. Quo facto de ipsa aqua bibit, et tota nocte coram feretro peruigil in oratione mansit; mane facto lumen recepit.

Apud Sanctum Audomarum quedam puella manum habens aridam a natiuitate, sanata est In festo sancti Marci euangeliste uenerunt apud Wissant, et a nautis conuocati nauem intrauerunt: et cum eis plures negotiatores, qui propter lanam emendam in Angliam ibant, et cum feretro securius se transire sperabant; plusquam CCC marcas  secum in marsupiis portantes. Magister nauis dicebatur Coldistanus. Circa maris medium uiderunt piratas nauigantes, et in naui eorum lanceas et gladios, et clypeos coruscantes. Tunc singuli ad alterutrum pre timore peccata sua confessi sunt; etiam presbyter laico confitebatur. Predicti negotiatores de uita iam desperantes, marsupia sua cum tota pecunia feretro obtulerunt; flentes, et orantes beatam Mariam, ut eos de piratarum manibus liberaret, et de periculo mortis, et totam eorum pecuniam ad restaurandam suam ecclesiam retineret. Piratis appropinquantibus, magister nauis exhortatus est Bosonem presbyterum, ut assumptis Dei Genitricis reliquiis, piratis sibi nocendi potestatem interdicat. Mox ille phylacterium cum capillis  beate Marie assumens, cum timore et deuotione in eminentiorem locum puppis ascendit, ipso magistro nauis utraque manu cum sustentante; manuque contra hostes eleuata, ex auctoritate Christi et matris eius fortiter adiurans, ne ultra ueniant, nec potestatem sibi nocendi habeant, interdicit. Statim ut signum crucis de eodem phyiacterio contra hostem fecit, dicto citius uentus uehemens et contrarius nauem eorum retro tulit, malus nauis frangitur, pars mali super unum ex ipsis decidens, ipsum excerebrat, et in mare mortuum precipitat. Post modicum nauis cum feretro sana et leta ad portum peruenit. Negotiatores liberati sacculos suos, quos obtulerant, resumpserunt. Cumque tota Anglia circuita magnos aceruos  lane emendo suam pecuniam expendissent, et de ipsa lana magnam domum implessent supra littus maris, quod Douura dicitur, eadem nocte qua in crastinum transire debuerant, domus illa cum tota lana cremata est. Post hec feretrum uenit Cantuariam. Ibi Laudunenses honorifice suscepti sunt ab Willelmo archiepiscopo; qui dudum pro uidendo et audiendo magistro Anselmo Laudunum petens, multis diebus in domo episcopi manserat; ibique filios Raudulphi cancellarii regis Anglorum docuerat. Ibi erat quedam matrona ditissima, iam per 8 dies dolore patiendi cruciata. Que cum maritum suum misisset ad Laudunenses, querendum si quis forte illorum aliquid medicine nosset; Bozo  presbyter illum admonuit, ut consuleret coniugi sue ueracem peccatorum confessionem presbytero suo facere, et de aqua lotarum reliquiarum confidenter bibere. Illa uero, que iam pre dolore loquelam penitus et memoriam amiserat, protinus ex ipso calore fidei aliquantulum roborata, uenienti presbytero peccata sua fideliter confessa est, subiungens, eadem nocte sibi in uisu quamdam speciosissimam dominam de Francia uenientem apparuisse, et ut peccata sua ueraciter confiteretur precepisse; sicque eam sanandam promisisse. Igitur statim postquam aquam reliquiarum biberat, partu edito sanata est, que munera et ornamenta multa beate Marie obtulit. Nemo autem ibi sanari potuit, nisi de ipso episcopatu, et nisi  peccata sua confessus; si tamen idonee etatis esset.

Apud Wintoniam sanatus est quidam miles, pincerna regis, qui iam per 8 annos cecus fuerat; et alius ditissimus, ualterus nomine, qui iam sex annis lecto decubuerat, et preter hoc fluxu uentris laborabat. Hic tribus clericis, qui ad eum reliquias detulerant, tres annulos aureos obtulit, et accurrens ante feretrum, tres scyphos argenteos, et multam pecuniam, et alia ornamenta obtulit. Que cum in platea delata nonnulli uiderent, et dicerent eum pauca obtulisse, secundum multitudinem diuitiarum suarum, nam ferebatur plusquam tria millia librarum Anglie monete in thesauris habere, respondit, se ad presens nolle amplius dare, donec omnes usuras, quas a debitoribus suis  acceperat, redderet, sicut Deo promiserat. Unde protinus per totam urbem fecit clamare precones, ut quicunque ei usuras dederat, ueniret, et sua reciperet. Preter hunc alii 12 sanati sunt, ceci, claudi, surdi, muti. Post hec uenit feretrum ad Christi-Keccam uillam, sic dictam, id est Christi Ecclesiam, in octauis Pentecostes, ubi celeberrimus erat negotiatorum conuentus. Ibi erat decanus quidam cum 12 canonicis, qui noluerunt feretrum suscipere, ne perderent oblationes negotiatorum; quia ecclesia eorum nondum perfecta erat. Et quoniam ingens pluuia erat, uix tandem decanus concessit, ut feretrum ponerent super minus altare, in remota ecclesie parte. Et cum uideret negotiatores  fere omnes qui miracula Wintonie facta audierant, ire ad feretrum, et offerre: iratus precepit feretrum de ecclesia eiici. Ibi ergo equi Laudunensium, et uestes pluuia madebant, et pre multitudine negotiatorum in tota uilla hospitium non inuenerunt. Tunc matrona quedam illis compatiens, rogauit maritum suum, ut domum nouam quam edificauerant, et iam duabus marcis negotiatoribus locauerat, regine celi, que de ecclesia eiecta fuerat, commodaret; et in ea tam ipsam, quam clericos eius hospitari sequenti nocte permittat, et interim sibi aliud hospitium querant. Annuit ille, et clericos iam pene pre pluuia deficientes in domum illam suscipit, uestesque illorum luto perfusas ablui, et siccari fecit, et feretrum B. uirginis competenti  loco decenter cortinis adornato collocauit, et eis deinceps omnem hospitalitatem exhibuit. Unus ex negotiatoribus tres campanas quas uenales habebat, ad domus laquearia suspensas pulsans, socios suos earum sonitu conuocat, et locum eminentiorem ascendens, quomodo decanus feretrum de ecclesia eiecerit, enarrat; et ut nullus ad ecclesiam eat, sed potius ad hospitium feretri sancte Marie diuinum officium audituri conueniant, exhortatur. Postremo cuncti unanimiter edictum proponunt, ut si quis ad ecclesiam iret u solidos sociis persolueret.

Erat autem tunc Sabbatum ante octauas Pentecostes. Hospes ille prope oppidum habebat unam  domum, in qua boues et pecora seruabantur; ibique manebat pauper rusticus iisdem pecoribus custodiendis deputatus; cuius filia paruula tortum pedem a natiuitate habebat, ita ut calcaneus in anteriori parte, digiti uero pedis in posteriori essent. Hec bibens de aqua reliquiarum, et pedem suum de illa aspergens, uigilans coram feretro, mane sanata est. In crastino draco quidam flammiuomus de mari exiens, in uillam illam aduolauit; et primo ecclesiam, deinde quasdam domos flamma, quam ex suis naribus emittebat, succendit. Feretrum uero sancte Marie uix dimidio stadio iam recesserat. Post quod cursores super equos aduenerunt, rogaueruntque Laudunenses, ut ardenti uille subuenirent. Qui humana curiositate tantum prodigium  uidere sitientes, deputatis feretro idoneis custodibus uelociter super equos ad uicum recurrerunt, uideruntque draconem incredibilis longitudinis, habentem 5 capita, flammasque sulphureas per nares emittentem, et de loco ad locum uolantem, domosque sigillatim succendentem. Ecclesia uero ita concremata est, ut non solum ligna, sed etiam parietes et maximi lapides, et ipsa altaria in cinerem redacta sint, ut nullo modo appareret, ibi fuisse ecclesiam. Decanus autem uidens ecclesiam et domum suam succensam, uestes et supellectilem suam festinanter colligens et circumligans, ad nauem que in proximo maris littore erat defixa, deferri fecit. Sed draco, ac si propter hoc solum uenisset, nauem uolatu petens, cuncta que in ea  erant succendit, et ipsam nauem, incredibile dictu. Domus autem hospitis illius qui feretrum collegerat, incolumis et illesa, cum omnibus que in ea erant remansit; et illa etiam procul posita, in qua eius pecora seruabantur. Negotiatores etiam illi qui multam Laudunensibus impenderant beneuolentiam, ita per Dei gratiam seruati sunt, ut de omnibus rebus suis, aut nichil, aut parum perderent. Decanus autem ille qui feretrum de ecclesia eiecerat, sera motus penitentia, nudis pedibus, illud prosecutus est, et coram eo prostratus, itaque Dei iudicia protestatus, indulgentiam postulabat. Apud Execestriam honorifice suscepit Laudunenses cum feretro Robertus archidiaconus, qui diu Lauduni  manserat pro audienda lectione magistri Anselmi. Ibi 16 infirmi curati sunt. Ibi autem erat quidam contractus de episcopatu Salesberiensi, qui curari non potuit, donec uenit feretrum in episcopatum eius. De Salesberia uenerunt ad abbatiam sanctimonialium, que dicitur Wiltonia: ubi ostensa est eis sepultura uenerabilis Bede presbyteri; iuxta quem sepulta est mulier illa uersificatrix inclyta. Ibi iacebat quidam longo iam tempore febricitans ad sepulcrum uenerabilis Bede presbyteri; quia plures ibi consueuerant sanari. Ipsa uero nocte, in cuius crastinum feretrum Laudunense illuc aduenit, mulier illa uersificatrix apparuit infirmo, dicens: »Non potes hic modo per Bedam sanari, quoniam beata Dei Genitrix ad nos descendit.« Quod cum  Laudunensibus in crastino retulisset infirmus, et ex aqua lotarum reliquiarum bibisset, illico sanatus est. Inde uenerunt in prouinciam Danauexerie: ubi ostenderunt eis indigene cathedram et furnum famosi illius regis, secundum fabulas Britannorum, Arturi. Ibi honorauit eos plurimum Algardus clericus, qui fuit postea Constantiensis in Normannia episcopus; qui fuerat Lauduni auditor magistri Anselmi. Ibi apud uillam, que Bunnia dicitur, puella decennis a natiuitate ceca, illuminata est; et iuuenis a natiuitate surdus auditum recepit. Quidam uero manum habens aridam iurgari cepit cum uno ex Laudunensium seruis pro Arturo, et ideo sanari non potuit. Apud castrum Bannistuplum manebat quidam princeps, nomine  Iellus de Totenes; cuius uxor erat Germana Wermundi de Pinquengni. Hic honorifice suscepit Laudunenses cum feretro per triduum, et scyphum argenteum, et calicem pretiosum, et cortinas, et alia ornamenta eis obtulit, et equum qui ea deferret, et alia multa, ad ualorem 15 librarum Laudunensis monete. In domo eius erat quedam puella duodennis toto corpore incuruata, que quandiu feretrum ibi fuit, sanata non est. Cum autem discedentibus eis magno fletu clamaret: »Heu piissima domina, sancta uirgo Maria! ergone sic discedes, et me incuratam dimittes?« Protinus cunctis uidentibus sana facta, proiectis scabellulis exsiliens stetit, et cucurrit ad Teretrum, gratias agens. Ibi similiter curatus est monachus sciaticus de Charitate.  Apud Totenes sanatus est senex, a natiuitate claudus, germanus prepositi ipsius castri. Quo sanato frater eius obtulit coram feretro 40 solidos sterlingorum: et post eum populus infinitus multa addidit.

Erant autem ibi tres iuuenes eiusdem territorii, carnis consanguinitate propinqui, qui uidentes tantam pecuniam deferri ad feretrum, detrahere ceperunt Laudunensibus, dicentes, eos questus gratia per magicam artem facere miracula. Quorum unus alios hortatus est, ut secum irent ad feretrum, simulantes se illud osculari, et sic de nummis super altare positis ora sua lambendo replerent. Illis autem hoc facere nolentibus, perfidus ille fecit quod  dixerat, et de aceruo nummorum, quantum potuit, ore lambendo rapuit, rediensque ad socios, nummos quos rapuerat ostendit, inuitans eos secum ire ad tabernam. Quibus eum sequi nolentibus miser ille tabernam introiuit, et satiatus exiuit. Ceteri duo ad conuentum populi redierunt. Ille autem ascenso equo proximam siluam intrauit, que uix dimidio stadio aberat, et reste lignea collo suo circumligata, ad unius arboris ramum se suspendit. Equus cui insederat, uacuus ad populi conuentum rediit. Quem uidentes prefati duo iuuenes, equi uestigia perlustrando et cursim prosequendo, ad siluam celeriter peruenerunt, eumque suspensum et mortuum repererunt. Soluentesque marsupium eius quod pendebat ad baltheum, inuenerunt nummos  quos rapuerat adhuc recenti saliua infectos: quos protinus cum magno eiulatu ad feretrum deportantes, super altare reposuerunt: terraque prostrati, pro anima cognati sui misericordiam Dei Genitricis implorantes, coram omnibus facinus, quia defunctus perpetrauerat, retulerunt. Mirati sunt omnes tam celerem Dei uindictam, et pectora sua tundendo ubertim lacrymas effuderunt. Apud urbem Bageam quidam puer in calidis balneis se balneans submersus est annorum 12. Qui a parentibus suis delatus ad feretrum, positus est inter duos ignes, et corpus eius suspensum est capite deorsum, et pedibus sursum; et os eius apertum est, lignum paruum inter dentes superiores et inferiores infixum. Qui cum multam aque abundantiam euomuisset, et  corpus eius iam sufficienter calefactum esset, depositus reportatus est ad feretrum, et aqua loture reliquiarum lotus, et in ore eius parum ex eadem aqua distillatum est; qui mox reuixit sanus, et domum rediit. Hucusque miracula Laudunensis feretri; que facta sunt anno Domini 1114 et 1115 in Francia et in Anglia. Illud uero quod factum est sub Elinando episcopo Laudunensi apud Conciacum, de muliere illa que generum suum occidi fecit, quia infamata erat, quasi adulteraretur cum illo, et ideo adiudicata ad cremandum, seruata est per beatam Mariam inter ignes illesa, quia culpam suam uera confessione purgauit; que tamen ne malitia mutaret intellectum illius, non nisi triduum superuixit,  alterius temporis miraculum est; quod idcirco a nobis in suo tempore positum non est, quia non satis mihi constat, quo tempore episcopus ille mihi synonimus exstiterit. Fuit autem, ut ex pretaxatis miraculis habemus, ante Baldricum episcopum. Ego autem in hoc opere nichil adnotare decreui, nisi mihi constet, quo tempore factum sit.

Igitur hoc tempore florebant in Francia apud Laudunum ille magister Anselmus et frater eius Radulphus. Hoc etiam anno, id est anno Domini 1115, fundatum est cenobium Clareuallis sub primo abbate sancto Bernardo. Sed et cenobium Pontiniacense a Masticonensi Hugone, qui postea fuit Autissiodorensis episcopus. Hi duo uiri 3 anno a conuersione sua abbates facti sunt. Intrauerant  enim pariter domum Cistercii anno Domini 1113, sicut scribit Guillelmus abbas Sancti Theodorici, et anno a constitutione domus, Cisterciensis 15, quamuis Sigebertus in suis chronicis dicat illos 30 socios intrasse domum Cistercii anno 10, a constitutione eiusdem domus, scilicet 1 abbatis Stephani. Erat autem beatus Bernardus annorum 22, quando conuersus est; et quando abbas Clareuallis factus est, annorum 27. Qui profectus Catalaunum ad suscipiendam benedictionem suam, quia Lingonensis episcopatus tunc uacabat, susceptus est cum magna reuerentia a Catalaunensi episcopo Guillemo de Campellis. Qui uidens iuuenem tam macilentum et exesi corporis; toto corpore prostratus in terra, petiit a capitulo Cisterciensi, ut anno uno sub sua  cura esset, et obtinuit. In quo spatio sepe sagimen crudum comedit pro butyro, et oleum bibit pro aqua a seruitore negligentissimo et nichil sciente per errorem sibi oblata. Tunc enim sensum gustandi perdiderat, quantum ad saporum dignoscentiam, pre nimia abstinentia, ut solam aquam frigidam sibi sapere testaretur. Felix, cui solum illud reputatur ad culpam, quod alii sumere sibi solent ad gloriam. Clarauallis autem non longe a fluuio Alba antiqua fuit spelunca latronum, que dicebatur uallis Absinthialis, uel propter copiam absinthii, uel propter amaritudinem incidentium in latrones. Fratres Clarauallenses tunc temporis sepius pulmentaria ex foliis fagi conficiebant. Panis erat similis illi prophetico ex hordeo, et milio et uitia.  

uidit tunc temporis beatus Bernardus puerum sibi cum diuina claritate astantem, et magna auctoritate sibi precipientem, ut fiducialiter loqueretur, quidquid ei suggereretur in apertione oris sui; quando non ipse esset, qui loqueretur; sed Spiritus Patris sui qui loqueretur in eo. Quidam frater, quem pro secreta culpa abstinere preceperat a communione in quadam precipua solemnitate, erubescens quod solus remaneret incommunicatus iuit cum aliis communicare. Quem uidens sanctus communionem illi negare noluit; sed tacite precatus est, ut Deus aliquid melius de tanta presumptione ordinaret. Ille ergo frater sumptum corpus Domini nullomodo  glutire potuit. Post sextam uero traxit sanctum in partem, confitens ei presumptionem suam: quem increpans sanctus, orando fecit, ut sine difficultate corpus Domini glutiret. Quibusdam militibus euntibus ad torneamentum iussit dari ceruisiam quam benedixerat ad bibendum, qui statim conuersi sunt. ualcherus de Monte mirabili, cum infantulus oblatus esset ei a matre sua ad benedicendum, quia in eius domo hospitatus erat, cum inter loquendum sanctus aliquoties manus protenderet, multoties osculatus est manum eius trahens eam ad os suum. Clericus quidam, nomine Nicolaus, impetrauit per eum a Domino gratiam lacrymarum.



1116.

Iuo episcopus Carnotensis, qui Philippum regem Francie excommunicauerat pro pellice sue  coniugi superducta, obit, uir multarum uirtutum simul et litterarum; qui decreta abbreuiauit, et multa alia utilia scripsit. In suburbio Antiochie noctu terra dehiscens, domos cum habitatoribus absorbuit. Utrum ille hiatus cum terremotu uel sine terremotu contigerit, adnotator iste non dicit. Sed credibilius est, quod cum aliquo terremotu hoc factum sit. uix enim terra tam lato hiatu hiare potest, ut integras domos absorbeat, quin etiam tremat. Rationes de naturalibus causis terremotus superius posuimus, in huius operis libro 29, in 18 capitulis comprehensas. Ibi ergo requirantur.



1117.

Hoc anno nichil inueni adnotatum: sicut et in 4 ante istum precedente, id est anno Domini  1114. Sed sicut in eo posui miracula feretri beate Marie Laudunensis facta per Franciam, que habui ex auctoritate libelli ecclesie Laudunensis, qui eadem miracula describit; sic et in hoc anno adnotanda est mors Balduini regis Hierosolymorum, fratris Godefridi. Qui Balduinus post Godefridum fratrem suum, qui regnauit anno uno, coronatus est in regem, ut Baldricus et Guillelmus scribunt, anno Domini 1101, et ut prefatus Guillelmus scribit, regnauit annis 17. Unde constat, quod hoc anno mortuus sit. Obiit enim ut scribit Guillelmus anno regni sui 7, mense 4. Cui successit alter Balduinus cognatus eius, dux Edesse. Hec Edessa distat ab Euphrate 20 milliariis, ab Antiochia 100. Greci dicunt Edessam, Syri Rothasiam. Non legitur, quot  annis Balduinus iste regnauerit. Hucusque Guillelmus Malmesberiensis historiam suam scripsit ad Robertum comitem Normanie.



1118.

Terremotus hoc anno accidisse dicitur adeo ualidus, ut quarumdam urbium partes subrueret; sed non dicitur quarum urbium, nec in qua parte orbis terremotus iste acciderit: et ideo nimis negligenter adnotatur casus, qui sic adnotatur.



1119.

Gelasius II fit papa centesimus sexagesimus sextus, anno uno.



1120.

Magister Hugo dicit in chronicis hunc annum 8, Henrici 4 qui intelligendus est de imperio, non regno. Calixtus II papa centesimus septimus,  sedit annos 5, mense 10, dies 13. Iste Calixtus, ut domnus Gaufridus Antissiodorensis ait, ex Guidone uiennensi archiepiscopo, factus est papa Calixtus: qui Cisterciensem ordinem primus in territorio uiennensi plantauit, in monasterio Boneuallis; cuius cenobii primus abbas fuit Ioannes Lugdunensis, postea pontifex ualentinus. Cuius dignitatis future presagium fuit letissimum pulcherrima quedam uisio, quam idem Ioannes ante conuersionem suam uidit, hoc modo.

Gofridus super Apocalypsin. Cum prima nostri ordinis Cisterciensis iacerentur fundamenta, erat in Ecclesia Lugdunensi clericus honestus et honorabilis Ioannes, qui rumore nostri ordinis compunctus, tacitus secum proposuit, in eorum se collegio  sociandum. Quid propositum post paucos dies, subeunte alia cogitatione, mutauit, et pro quadam recompensatione talis propositi peregrinationem Sancti Iacobi aggressus est. Qua deuote completa rediens, a domesticis gratulabunde susceptus est, et fatigatus ex itinere in cubiculum se recepit. Quiescentique mox adfuit in uisu Deus et Dominus noster iehsu Christus, cum duobus beatis apostolis Petro et Iacobo. Quorum Petrus librum manu tenebat, quem precepit Dominus aperiri. Erat autem scriptus aureis litteris, continens nomina predestinatorum. Iussus ergo apostolus cepit legere; et cum ibi legeret nomen Ioannis illius: »Tolle, ait Dominus, tolle, dele eum, dele, quia meum se futurum  promiserat, et resiliit a promisso.« Accedens autem propius beatus Iacobus, et obsecrans, dicebat: »Domine, meus est peregrinus, ne deleas, obsecro, nomen eius.« Cui Dominus: »Meus, inquit, non peregrinus, sed ciuis esse debuerat. Nonne maius est ciuem meum esse quam tuum peregrinum?« Apostolus autem Iacobus persistens in supplicatione: »Ne deleas, inquit, Domine piissime, ne deleas, obsecro. Ego tibi pro eo fideiubeo, quod faciet, quod proposuerat.« Et Dominus ad eum; »Quando faciet?« Apostolus autem: »Infra dies 15.« Excitus ad hec uerba Ioannes, solo prosternitur, et fideiussori suo cum uberrima lacrymarum effusione gratias egit, dicens: »Faciam prorsus, apostole sancte, faciam quod tam misericorditer pro  me pollicitus es.« Non multo post fletum magnum iterum obdormiuit. Iterumque Dominus cum predictis apostolis adfuit, iussitque iterum librum aperiri, in quo audiuit idem Ioannes beatum Petrum legentem: Murenulas aureas faciemus tibi, uermiculatas argento . Mox Ioannes surgens et prefixum diem preueniens, adimpleuit uotum. Hic fuit primus abbas cenobii Boneuallis, et post Ecclesie ualentine antistes, cuius uita et mors multis meritis et miraculis claruit. Plane merito Isrelitis improperatur, quod corde redierint in Aegyptum , quando iste Ioannes, qui a Cistercio resiliebat, iussus est deleri de libro uite.

Simulque considerandum nobis, quanta deuotione  sanctorum nobis sint imploranda suffragia, qui tam amicabiliter spondent pro nobis, et tam efficaciter intercedunt. Hoc exemplum apertissime facit contra hereticos nostri temporis, qui dicuntur Paterini, id est Manichei, siue Publicani, qui dicunt uanas esse peregrinationes, et uanas esse eorum inuocationes; nec nostras preces ad eorum peruenire notitiam, quibus iam nichil sit cum nostra uita commune: cum ipsi sancti celi sint, de quibus scriptum est: Oratio humiliantis se penetrat celos . Et in Apocalypsi scriptum est, quod Angelus stetit ante altare aureum, habens thuribulum aureum in manu sua: et data sunt ei incensa multa, ut daret de orationibus sanctorum super altare aureum, quod est ante thronum. Et ascendit, inquit, fumus  incensorum de orationibus sanctorum, de manu angeli coram Deo . Eadem namque ratione nec ad angelorum notitiam peruenirent preces nostre, quibus cum uita nostra nil commune est; similiter nec ad Dei, maximeque Christi, qui iam nichil habet cum uita nostra commune; quamuis olim habuerit, sicut ipse dicit: Ego sum primus et nouissimus, et uiuus, et fui mortuus . Sed et Petrus apostolus in Epistola II: Iustum, inquit, arbitror, quandiu sum in hoc tabernaculo, suscitare uos in commonitione: certus quod uelox est depositio tabernaculi mei. Dabo autem operam frequenter habere uos in memoria post obitum meum . Ecce apostolus fidenter promittit, se illis, qui per illum  crediderant, etiam post mortem non defuturum in auxilio opportuno.

Diues ille euangelicus in inferno sepultus habebat memoriam et curam fratrum suorum adhuc in carne uiuentium; et rogabat Abraham, ne uenirent in locum tormentorum ubi ipse erat : et anime sanctorum que in celo recumbunt cum Deo Abraham, et Isaac, et Iacob , charorum suorum memoriam non habebunt; et preces inuocantium se surda aure pertransibunt? Immittit diabolus immissiones suas in corda hominum per angelos malos : similiter et Deus suas per angelos bonos. Unde: Angeli eorum semper uident faciem Patris . Utquid enim dicuntur angeli eorum, si nichil eis prosunt; si pro eis nichil  faciunt? Ad Danielem dicit angelus: Nemo est adiutor meus in omnibus his, nisi Michel princeps uester . Ad Tobiam dicit Raphel angelus, se eius orationes et lacrymas et eleemosynas Deo obtulisse : et ad Cornelium nondum renatum idem dicit angelus, qui ei apparuit . Omnes, sicut ait Apostolus administratorii spiritus sunt, missi propter eos qui hereditatem capiunt salutis . Eiusdem autem potentie et caritatis sunt anime sanctorum corporibus exute, et angelorum agminibus admiste, cuius et angeli, sicut aperte legitur in legendis sanctorum. Unde Paulus apostolus postquam decollatus est, Plantille matrone stolam suam reddidit sanguine suo sanctissimo infectam: et sicut Neroni predixerat »Cum  mihi caput abscisum fuerit, tibi uiuus apparebo.« Circa horam nonam ianuis clausis uisibiliter stetit ante eum, et ait: »Cesar, ecce ego Paulus Christi regis eterni et inuicti miles. uel nunc crede, quia non sum mortuus, sed uiuo Deo meo.« Plene sunt uite sanctorum huiusmodi miraculis, que demonstrant, quomodo sancti iam carne exuti potenter adiuuant inuocantes se uiuentes in carne. Hic error, qui modo generalis et communis est omnium Paterinorum et Bulgarorum, quos uulgari nomine publicanos appellamus, olim specialis fuit uigilantii presbyteri, qui dicebat sacrilegium esse orationem facere ad sanctorum reliquias: qui ut ait Hieronymus, cum antiphrasi nomen sortitus est. Nam Dormitantius  rectius quam uigilantius diceretur.

Nimirum respondebat generi suo, ut qui de latronum et conuenarum natus est semine: quos consul Pompeius, edomita Hispania, et ad triumphum redire festinans, de Pyreneis iugis deposuit, et in unum oppidum congregauit; unde et conuenarum urbs nomen accepit. Fecerat autem idem Pompeius et in Orientis partibus; ubi Cilicibus et Isauris piratis latronibusque superatis; inter Ciliciam et Isauriam sui nominis condidit ciuitatem. Huic ergo uigilantio, imo dormitantio, inter cetera sic respondet Hieronymus: »Sacrilegusne fuit Constantinus imperator, qui sanctas reliquias Andree, Luce, Timothei, transtulit Constantinopolim; apud quas demones rugiunt? Sacrilegus dicendus  est, et nunc Augustus Arcadius, qui ossa beati Samuelis longo post tempore transtulit Thraciam?« Et paulo post: »Proponis mihi librum apocryphum, qui sub nomine Esdre a te, tuique similibus legitur; ubi scriptum est, quod post mortem nullus pro aliis audeat deprecari. Quem ego librum nunquam legi. Quid enim necesse est, in manus sumere, quod Ecclesia non recipit?« Et post pauca: »Nisi forte in morem gentilium impiorumque Porphyrii et Eunomii, has prestigias esse demonum confingis: et non uere clamare demones, sed sua simulare tormenta.« Et post pauca: »Libere proclamabis, te esse aut Mercurium, propter nummorum cupiditatem, aut Nocturninum iuxta Plauti Amphitrionem: quo dormiente Iupiter in  Alcmene adulterio duas noctes copulauit, ut magne fortitudinis Hercules nasceretur; aut certe Liberum patrem pro ebrietate et cantaro ex humeris dependente, et semper rubente facie, et spumantibus labiis, effrenatisque conuitiis.« Et post pauca: »Quando, inquit, iratus fuero, et malum aliquid in animo meo cogitauero, et me nocturnum phantasma deluserit, basilicas martyrum intrare non audeo, ita totus et animo et corpore pertimesco.« Hec Hieronymus. O quam melius est audire et legere librum illum II Machabeorum, ubi scriptum est: Sancta ergo et salubris est cogitatio pro defunctis exorare, ut a peccatis soluantur , quam librum illum apocryphum combustione dignum, qui prohibet orare pro mortuis! Sed hec breuiter dicta  sunt contra hanc heresim detestandam. Nunc ad historiam reuertamur. Hoc anno dicitur pugnasse Henricus rex Anglorum contra Ludouicum regem Francorum inter Andeleium et Nongeium: sed non dicitur, cui uictoria cesserit, nec que fuerit causa belli; quod simul adnotari debuisset, ut sciretur, cuius iustior causa fuerit.

Hoc anno nil adnotatum inueni, sed ex dictis domni Gaufridi Antissiodorensis, qui scripsit uitam B. Petri Tarentasiensis archiepiscopi, colligi potest, eumdem Petrum hoc anno seculum reliquisse, et conuersum fuisse in monasterio Boneuallis: qui 20 annos habebat, quando conuersus est, et 73 quando mortuus est. Sed mortuus est anno Domini  1174; natus est ergo anno 1102, a quo annus iste uicesimus est. Natus est autem in territorio uiennensi, parentibus secundum seculum humilibus, sed fide et conuersatione apud Deum magnis et ingenuis. Iam enim tunc, cum Petrus iste puerulus litteris traditus est, ceperant abstinentie operam dare, et ab opere coniugii ex consensu abstinere. Deputabant meliora fultra pauperibus, ipsi in palea remanentes. Petrus autem puer amator litterarum, et ludorum fugitans, litterarum studia arripuit: unctione magis quam eruditione magistra: ita ut anno primo psalmos omnes Dauidicos cordetenus psalleret. Pater eius cilicio utebatur ad carnem; filiis suis clericis ambo parentes nulla uolebant ecclesiastica beneficia dari. Petrus Lambertum  germanum suum ab initio conuersionis sue secum traxit: qui Lambertus postea abbas fuit in monasterio Chesiriaco. Petrus quoque non multo post factus est abbas in Stamedio cenobio, sic dicto, quasi stante medio inter duas prouincias et duos comitatus. Ab eo tempore Stamedienses fratres famam magnam liberalitatis et humanitatis ceperunt adipisci. Iam tunc Petrus panis et casei frusta circumferens, in sinu pauperum occurrentium abscondebat. Quod etiam in episcopatu magis exercuit, sociis etiam suis onera pia communicans. Si prandendum esset iter agenti, diuerticula querens, iuxta callem publicum residebat: ut mensa eius tunc etiam esset cum pauperibus et peregrinis. Prouiderat autem Dominus ulmum congruam huic  uiti marchionem Italie, Sabaudie et Mauritanie comitem Amedeum.



1122.

Terremotus hoc anno accidisse dicitur in Aduentu Domini, Iu Idus Decembris; sed non dicitur ubi, nec tamen generalis credendus est fuisse.



1123.

Henricus Iu imperator moritur: cui succedit Lotharius, qui regnauit annis 22. Turonis orta seditione inter clericos et laicos, ecclesia S. Martini arsit.  Christiani cum Saracenis pugnant inter Ierusalem et Ascalonem, et cessit uictoria Christianis. Calixtus papa moritur, qui scripsit librum De miraculis S. Iacobi, compilando in unum uolumen que sparsim legerat. Quem libellum nunquam potuit perdere: cum a latronibus aliquando  omnibus aliis rebus spoliatus sit, et domus in qua hospitatus erat cum omni supellectili sua arserit: et cum ipse in mari naufragium passus sit; libellus eius semper euasit omne periculum ignis, aque et latronum. Ex quo libello pauca ad edificationem exscripsi. In epistola Leonis pape scriptum est, quod B. Iacobus anno 11 ab ascensione Domini passus est tempore Azymorum, cum Iosia discipulo suo. Qui Iosias, ut ait Calixtus, fuisse dicitur dapifer Herodis. Cum autem diu ignota esset dies passionis apostoli, cuidam fideli mihi noto uisum est in nocte Annuntiationis beate Marie, quod dum B. Iacobus in aulam Herodis duceretur iudicandus, facta est altercatio magna inter gentes et Iudeos pro apostolo. Tandem ab Herode iudicatus, extra urbem  ducitur et decollatur. Statimque inclytus quidam, qui quasi prelatus erat, lacrymabiliter sic de eo locutus est ad plebem. In aula regia circa tertiam est iudicatus, et circa nonam, ut Christus, passus: tali scilicet hora et die, qua magister passus est et discipulus. Hieronymus tamen in Martyrologio, quod ad sanctos episcopos Chromatium et Heliodorum scripsit, uIII Kalend. Augusti passionem eius celebrandam scripsit; quod et Alexander II papa faciendum scripsit, propter dies Passionis et resurrectionis Dominice: qui Alexander catenas S. Petri ab Hierosolymis Romam delatas, aqua et oleo lotas recondidit. Octauo enim Kalend. Augusti B. Iacobus a Syria usque ad Compostellam fertur, et III Kal. Ianuarii sepulture traditum. Hanc solemnitatem  celeberrime obseruabat Adelfonsus rex Gallicie; quia corpus apostoli III Kal. Ianuarii susceperat Galecia. In quo die propter honorem 12 apostolorum offerebat super altare S. Iacobi annuatim 12 marcas argenti, et 12 talenta auri; et nouos milites faciebat, et conuiuium generale ad quod uocabantur omnes per preconem et tubam.

Beda refert, quod quidam homo Italicus quoddam magnum peccatum commiserat: quod uix tandem confessus est suo sacerdoti et episcopo. Episcopus misit eum ad Sanctum Iacobum, ut faceret secundum consilium Theodemiri Compostellanensis episcopi, cum schedula, in qua scriptum erat peccatum illud; quam iussit eum ponere super altare, et apostolum Iacobum suppliciter orare, ut intercederet  pro se. Factumque est ita. Cumque Theodericus archiepiscopus missam celebraturus inuenisset schedulam plicatam, et quesiisset, quis eam ibi posuisset, ille confessus est cum lacrymis cunctis audientibus quid egisset, et cum episcopus iterum inspexisset in schedulam, inuenta est non scripta, sed tota sine litteris; nec ausus est ei archiepiscopus Theodemirus aliam penitentiam iniungere, nisi tantum ut deinceps omnem uI feriam ieiunaret. Magister Hubertus Ecclesie Bizuntine Sancte Marie Magdalene canonicus, scripsit, quod anno Domini 1080 triginta homines Lotharingi proposuerunt se uisitaturos Sanctum Iacobum, et pactum inter se conseruande fidelitatis inierunt. Unus tamen ex illo numero hoc sacramento fidelitatis se  noluit implicare. Tandem omnes pariter iter aggressi, uenerunt usque ad urbem Gasconicam, que dicitur Porta clusa. Ibi unus ex illis infirmatus ultra ire non potuit. Qui adiutus est a sociis propter pactum fidei usque ad portum Cisere per 15 dies cum graui labore, quia totum illud spatium in 5 diebus ab expeditis solet transiri. Ibi tandem grauati tedio illum deseruerunt. Remansit autem cum eo ille qui pactum non firmauerat, et in proxima nocte uigilias circa eum exercuit in uico Sancti Michelis. Mane facto infirmus dixit socio suo, quod tentaret montem ascendere, si adiuuaretur. Ad quod socius: »Adiuuabo te, quandiu uixero.« Postquam montem ascenderunt dies clauditur, et infirmus moritur,  cuius socius angustiatus Sanctum Iacobum in auxilium petiit. Qui apparuit ei in specie militis super equum sedentis, dicens: »Da mihi hunc mortuum, et tu post me super equum reside, donec ueniamus usque ad locum sepulture.« Nocte itaque illa portauit iter dierum 12 usque ad Montem gaudii Sancti Iacobi, ubi illos deposuit; et iussit uiuo, ut iret ad canonicos Sancti Iacobi, et rogaret eos, ut adiuuarent eum ad sepeliendum mortuum suum Sancti Iacobi peregrinum.

Anselmus Cantuariensis episcopus scripsit, quod tres milites diecesis Lugdunensis, de oppido Dumezei, euntes ad Sanctum Iacobum, inuenerunt mulierculam illuc euntem reculas suas in quodam sacculo deferentem: que rogauit eos, ut se alleuiarent  de sarcinula sua. Huius ergo manticam unus suscepit portandam. Omni autem die ad uesperam mulier milites insecuta, de sarcinula sua necessaria accipiebat: et ad primum gallorum cantum, quando pedites peregrini proficisci solent, manticam suam militi reddebant; et ita eo letior, quo expeditior iter suum pergebat: et in hoc miles mulieri seruiebat amore Sancti Iacobi. Cum autem adhuc ab urbe Sancti Iacobi 12 dietis distaret, inuenit pauperem qui rogauit eum, ut ei equum suum ad equitandum accommodaret, quatenus ad Sanctum Iacobum peruenire ualeret. Infirmabatur enim; alioqui moreretur, quia amplius ire non poterat. Consensit miles, et eum super equum suum imposuit, et baculum eius in manu sua accepit, et cepit ire pedes, sarcinulam muliercule collo suo  portans.

Cumque ita pergeret, lassitudine et calore solis infirmatus est. Quod ubi persensit, recordatus quod in multis Deum offenderat, parcere sibi noluit, sed infirmitatem suam usque ad Sanctum Iacobum sic eundo tolerauit. Ubi cum peruenisset, adorato Deo et eius apostolo, hospitio receptus lecto decubuit. uisitatus est a sociis, et rogatus, ut confiteretur et communicaret, et oleo sancto liniretur. Auertit ille faciem suam. Consternati socii rogabant pro eo sanctum Iacobum. Triduo sine cibo et potu mansit; tandem suspirauit dicens: »Gratias Deo et sancto Iacobo, quia liberatus sum. Mox, inquit, ut infirmari me sensi, uolui confiteri, communicari,  et ungi. Sed dum in silentio cogitarem, uenit ad me turba demonum que tantum me oppressit, ut nec signo, ex illa hora potuerim innuere aliquid, quod ad meam salutem pertinuerit. Intelligebam tamen que dicebatis, sed non poteram respondere. Nam demonum alius mihi linguam stringebat, alii caput et corpus meum quo uolebant, me nolente, uertebant. Tandem beatus Iacobus aduenit, ferens in sinistra manu sacculum muliercule quem tuleram, quasi pro clypeo sibi, in dextera baculum pauperis, cui equum meum accommodaueram, quasi pro lancea; et demones fugauit. Mittite ergo cito ad presbyterum.« Missum est, dumque presbyter uenire moraretur, interim publice admonuit unum de sociis suis, dicens: »Amice, noli amodo Girino  Caluo domino tuo militare. ueraciter enim damnatus est, et in proximo mala morte moriturus. Quod et factum est. Nam dum ille non multo post militem armis inuadendo interficeret, lancea eius transfossus est. Ipse uero peregrinus de seipso dixit, se in hoc seculo non diutius permansurum. Qui non multo post confessus et communicatus bono fine quieuit.«

Calixtus papa. Anno Domini 1090, quidam Teutonicus cum filio suo ibat ad Sanctum Iacobum. ueniens autem apud Tolosam hospitatus est apud quemdam, qui concupiscens eius pecuniam, excogitauit, ut in mantica scyphum suum argenteum absconderet, quo posset illos furti  arguere. In crastinum eos consecutus est cum armata manu, furti eos arguens. Ad quem illi: »Super quem rem tuam inueneris, iuste illum condemnabis.« Inuentoque scypho in mantica eorum, bona eorum rapiens, ad publicum iudicium traxit. Iudex autem pietate motus, iussit alterum dimitti, et alterum suspendi: et ceperunt contendere pater et filius, quis suspenderetur. Tandem filius pro patre, ipso renuente, cegit se suspendi. Pater uero mestissimus ad Sanctum Iacobum profectus est. Rediens autem post 36 dies diuertit ad corpus filii sui adhuc pendentis. Ubi cum eiularet, dicens: »Fili mi, utquid uiuo ego uidens te suspensum?« filius consolans patrem suum, respondit: »Noli pater de pena mea, que nulla est, lugere, sed gaude; quia suauius mihi est nunc, quam unquam in tota  uita mea fuit. Nam beatus Iacobus manibus suis me sustentans, omnimoda me refocillat dulcedine.« Audiens hoc pater cucurrit in urbem, et fecit filium suum deponi. Ciues ergo intelligentes hospitem eos ex auaritia accusasse, ibidem eum suspenderunt. Anno Domini 1105 in Italia apud castrum Coizanum quidam Bernardus captus et catenatus, in profundum cuiusdam turris ab inimicis suis proiectus est. Cui die noctuque B. Iacobum appellanti apparuit idem apostolus, dicens: »ueni, sequere me usque Galeciam«: et diruptis catenis eius, disparuit. Statim peregrinus ille suspensis ad collum boiis, usque ad turris summitatem sine ullo iuuamine, preter solius apostoli, conscendit: et de summitate  turris usque ad terram unum saltum fecit; cuius sublimitas erat 60 cubitorum. Anno 1106 miles quidam gulam habens inflatam, a nullo medico sanari poterat. Hic tactu cuiusdam crusille, quam quidam peregrinus deferebat, sanatus est. Anno sequente quidam negotiator captus a quodam barone, et in carcerem missus propter res suas, inclamauit S. Iacobum; qui apparuit ei nocte, et imperans ut surgeret, perduxit eum ad summitatem turris; que se tantum inclinauit, quod uisa est cacumen suum usque ad terram deponere: a qua sine saltu discedens, solutus abiit. Custodes excitati eum insequentes, uenerunt iuxta eum: at diuinitus excecati, eum non inuenerunt; qui cum suis catenis quibus ligatus fuerat, iuit ad S. Iacobum.

 Comes S. Aegidii, Pontius nomine, cum fratre suo iuit ad Sanctum Iacobum. Quo peruenientes, rogauerunt edilem, ut permitteret eis ante corpus apostoli uigilare. Consuetudo enim erat, ut post solis occasum ianue eiusdem oratorii clauderentur usque mane. Qui noluit. At illi tristes recesserunt ad hospitia sua: et congregantes omnes peregrinos sue societatis, paruerunt sibi luminaria que tenerent in manibus: et confortati in fide, uenerunt ad ianuas clausas fere ducenti peregrini; et orantes dixerunt alta uoce: »S. Iacobe, si tibi placet nostra peregrinatio, aperi nobis oratorium tuum.« Nondum uerba finierant, et ecce ianue cum tanto strepitu aperte sunt, ut putarent eas in minutias  fractas. Rupta sunt autem repagula, et sere et catene quibus obserabantur. Quidam episcopus de Grecia, Stephanus nomine, relicto episcopatu, uenit ad S. Iacobum in paupere habitu: et ibi facta est ei cellula de iuncis; in qua die noctuque, ieiuniis, et uigiliis, et orationibus intendebat. Cumque oraret quadam die, turba rusticorum iuxta cellulam eius apostolum, sic rogare cepit: »Beate Iacobe, bone miles, ab instantibus malis nos liberes.« Quod ille audiens, increpans eos, dixit: O stulti rustici, B. Iacobum non militem, sed piscatorem appellate. Eadem nocte B. Iacobus apparuit illi in ueste candidissima, duas claues in manu tenens, arma ferens fulgentissima, ut radii solis, quem tertio uocans, ait: »Stephane serue Dei, qui me non militem, sed  piscatorem uocari iussisti, ideo taliter tibi appareo, ut scias me Deo militare. Impetraui a Domino, ut omnium adiutor sim qui in me sperant. Et ut firmius hoc credas, cum his clauibus, quas manu teneo, portis Colimbrie urbis apertis, que 7 annis a Fernando rege Christianorum obsidione opprimitur, crastina die intromissis Christianis hora 3, eorum reddam potestati.« Et ita factum est. Ortum est aliquando bellum fortissimum inter comitem Montis Calcarie, et militem suum, nomine Guillelmum; qui captus est a comite, et ante eum adductus. Quem cum comes decollari iussisset, et miles clamaret: »Iacobe apostole Dei, quem Herodes Ierosolymis gladio occidit, adiuua me, et libera me a spiculatoris gladio;« ter ictum immensum nudo  collo erectis ad celum manibus sustinuit; et nichil lesus est. Tunc spiculator mucronem fixit in uentrem eius; quem B. Iacobus sic hebetauit, quod nec ictum eius sensit. Tunc comes iussit eum in castro suo recludi. Cui beatum Iacobum inuocanti mane apostolus ei stans apparuit, dicens: »Ecce adsum, quem inuocasti.« Tunc impleta est domus tanta suauitate odoris, quod omnes qui ibi erant putauerunt se esse in paradiso, propter odorem; et propter lucem, que immensa ibi apparuit. Tunc in ipso fulgore B. Iacobus eduxit eum coram omnibus manutenens, et perduxit usque ad postremam portam castri, custodibus quasi excecatis: et apertis ianuis, ambo pariter usque ad unum milliarium  extra muros perrexerunt. Tunc miles amore apostoli accensus, perrexit in Galeciam, ad uisitandum corpus apostoli.

Quidam ciuis de Barcinona perrexit ad S. Iacobum, et nichil aliud ab eo petiuit, nisi tantum, ut eum a captione inimicorum suorum liberaret, si forte incideret in eam. Postea contigit, eum tredecies capi et uendi per nundinas et fora. Quicunque autem emebant, tenere nequibant; B. Iacobo catenas eius, et uincula omnia conterente. Tertio decimo apparuit ei uincto duplicibus catenis a quodam Saraceno, et ait: »Quia dum esses in basilica mea, tantum petisti a me liberationem corporis tui, et non salutem anime tue, idcirco in hec pericula lapsus es. Sed quia Dominus misertus est tibi,  idcirco misit me ad te, ut ab his ergastulis eruam te,« diruptisque catenis eius disparuit. Exiens ergo ille solutus, tulit secum pro testimonio partem catene, quam ostendebat omnibus paganis, quibus obuiabat, qui uolebant eum capere: et statim quicunque aduersarius eius ab eo fugiebat: et ita per terram Saracenorum securus uenit usque ad terram Christianorum. Multa etiam agmina leonum, ursorum, pardorum, draconum, illum per deserta gradientem deuorare uolebant; sed uisa catena quam apostolus tetigerat, mox ab eo fugiebant. Hunc hominem iterum ad Sanctum Iacobum uenientem anno 1100, ego Calixtus reperi inter Stellam et Grugnum nudis pedibus et excoriatis, qui hec omnia mihi narrauit. Inter Hispanos apud uindelionum  die festo Sancti Iacobi triticum quidam rusticus excussit in area. Postea cum iret ad balneum, et ibi sederet, pellis dorsi eius ab humeris usque ad crura balnei parietibus adhesit, ibique cunctis uidentibus spiritum exhalauit. Inter uascones apud Albinetum plebs festum apostoli seruare nolebat. Eadem nocte tota uilla succensa est, igne ut aiunt de celo misso. In uilla S. Damiani, in territorio Montispessulani iussa est quedam rustica facere panem subcineritium. Qui allalatus ad mensam et fractus, sanguinem fluxit. Ista tria postrema miracula non sunt de libro Calixti.



1125.

Post Calixtum sedit Honorius II, papa centesimus sexagesimus octauus, annos 5 et menses 2. Ad hunc Honorium beatus Bernardus  plures epistolas scripsit. Tyrus capta esse dicitur, sed non dicitur a quibus, a Christianis uel Saracenis; quapropter qui hoc adnotauit, breuis esse laborans, obscurus factus est.



1126.

Hiems asperrima facta est, et fames ualida. In Hasbania monstrum nascitur, ante homo, et retro canis. Carolus comes Flandrorum proditione quorumdam procerum suorum Brugis in ecclesia orans occisus est.



1127.

In auctores sceleris acerrime uindicatum est a Ludouico Francorum rege Philippi filio; ita ut etiam nonnulli ad rotam damnati sint Eorum progenies tota exsiliata est; et multi innocentes que non rapuerant exsoluerunt. Inter quos fuerunt  pater meus Hermanus, et frater eius Ellebaudus. qui pueri nobiles et pulcherrimi magnis hereditatibus perditis, de Flandriis in Franciam aufugerunt.



1128.

Gaufridus episcopus Rothomagensis obit: post quem factus est archiepiscopus Hugo ex monacho Cluniacensi, uir religiosus et litteratus; qui scripsit librum elegantem de diuersis questionibus, ad Mattheum Albanensem, qui similiter de Cluniaco assumptus fuerat. Ad hunc Hugonem scripsit B. Bernardus epistolam, inter cetera sic ei scribens: »Si diei malitia inualescit, non preualeat. Si turbat, non perturbet. Mirabiles elationes maris, sed mirabilior in altis Dominus. Benigne, si non dissimulas, egit tecum usque adhuc superna miseratio,  Pater illustris. Prouida namque dispensatione non prius prefectus es malis, quam sociatus bonis: quorum consortio et exemplo bonis fieres: et sic etiam postmodum inter malos uiuere bonus posses. Et quidem inter bonos bonum esse, salutem habet: inter malos uero, et laudem. Illud tante familiaritatis est, quante et securitatis: hoc autem tante uirtutis, quante et difficultatis. Magnum nempe est, tangere picem, et non inquinari ab ea: in igne sine lesione uersari, et in tenebris absque caligine commorari. Habitaui, inquit Dauid, cum habitantibus Cedar . Non ait, in Cedar; sed, cum habitantibus Ceder: tanquam qui semper habitaret in lumine: licet ipsi fuerit cum habitantibus in tenebris, id est in Cedar, cohabitatio corporalis.  Sic cum olim Aegyptii palparent tenebras, tamen ubicunque filii Isrel erant, qui certe cum ipsis erant, erat lux. Unde idem Propheta arguit quosdam non ueros Isrelitas, qui commisti inter gentes, didicerunt opera eorum, et factum est illis in scandalum . Sufficiebat olim tibi apud tuos Cluniacenses custodire innocentiam: porro apud Rothomagenses opus est patientia, sicut dicit Apostolus: Seruum Dei non oportet litigare, sed magis patientem esse ad omnes . Non solum patientem; qui nolit uinci a malo, sed etiam pacificum, qui uincat in bono malum: ut malos portes et quos sustines sanes: in patientia tua possidens animam tuam. Sed sis etiam pacificus, ut possideas tibi commissam. Esto patiens quia es  cum malis: esto pacificus, quia prees malis. Habeat caritas tua zelum, sed adhibeat pro tempore modum seueritas. Censura quidem nunquam remissa, intermissa tamen plerumque plus proficit. Sit uigor iustitie semper feruidus, sed nunquam preceps. Sicut non omne quod libet licet: sic non omne quod licet, statim etiam expedit. Hec melius me ipse nosti, ideoque supersedeo. Orari pro me incessanter postulo, quia incessanter pecco.«



1129.

HUGO FARSITUS. Anno Domini 1129 in pago Suessionensi potestati aduerse concessum est, percutere multos plaga inuisibili diuerse etatis et sexus: ita ut semel succensa eorum corpora cum intolerabili cruciatu arderent. Est autem morbus  hic tabificus, sub extenta liuenti cute carnem ab ossibus separans et consumens, et mora temporis augmenta dolorum et ardoris capiens, per singula momenta cogit miseros mori; sed desiderantibus mortem non uenit, donec depastis artubus ignis ille celer et pestifer inuadit membra uitalia; et quod ualde mirum est, ignis hic sine calore ualidus ad consumendum, tanto frigore uelut glacie perfundit miserabiles, ut nullis remediis possint calefieri. Item, quod non minus est mirabile, ex quo diuina gratia restinctus fuerit, fugato mortali frigore tantus calor in eisdem partibus egros peruadit, ut morbus cancri eidem feruori persepe se societ, nisi medicamentis occurratur. Sex diebus mense Septembri  in ecclesia Beate uirginis fuerunt. Ad preces autem populi de aliis ecclesiis, et de maiori ecclesia in eamdem ecclesiam concurrentis, adfuit beata Dei Genitrix, trahens secum fortia agmina sanctorum spirituum; ad cuius presentiam formidaret inferus, et pauerent porte mortis. Cuius aduentu precursor tam magnus tremor Ecclesiam repleuit, ut terremotum esse factum, aut ecclesiam a fundamentis esse concussam arbitrantes, fugerent omnes. Sed ubi nil adesse periculi senserunt reuersi omnes ardorem languentium extenuatum, et omnem dolorem consopitum celerrima suauitate collata inueniunt. Aiunt a quibusdam languentibus pridie huius beneficii celitus copiosas claritates per fenestras ecclesie uitreas illapsas; quasi quedam  preconia largitionis subsequentis. Intra 15 dies nominatim adnotati sunt centum et tres ab hoc igne restincti. Sed et plurimi asseuerant, stellas mire magnitudinis tenebrosam noctis caliginem ultra ecclesiam persequendo effugasse.

Mulier quedam, nomine Gendrada, uirum habens, nomine Theodericum, commanens in Riparia ultra Axonam fluuium, qui preterlabitur urbem Suessionensem; de uilla, que dicitur Andiguncurtis, inter ceteros uenerat ad Ecclesiam: cuius faciem ignis ille depauerat, et nasum, et labium superius, et usque ad mammillas et gingiuas, et dentes molares, et exstinctus est ignis a facie eius. Sed omni occursanti iam molesta et odiosa fiebat, grauis omnibus, etiam suis ad uidendum. Itaque  compulsa est totam faciem preter oculos madenti panniculo uelare. Redit ad ecclesiam, Beate uirginis, factaque candela quam offerret, iuit dormitum. Eadem nocte maturius euigilans, sensit lotatum fluitare panniculum; quem dum restingere, sursumque reducere nititur, et parum proficit, coacta est circumiacentium implorare auxilium. Qui dum morantur, somno uel frigore tardi, illa poscit lucernam accendi, et sibi auxilium ferri: sensitque interim carnem sub digitis et panniculo pressam mollescere; et nesciebat quia caro est labii et nasi reformati: dumque sepius reuoluit pannum, sepiusque proinde attrectat creaturam nouiter plasmatam, clamauit ter uoce maxima: »Deus et sancta Maria, adiuua:« ad quam uocem exciti et turbati  qui aderant, maturius inferunt lumen, et uident nasum et labium nouiter formatum. Quidam puer annorum undecim pecorum custos, ardens pedibus a matre sua aduectus est: remedioque doloris intra paucos dies accepto ad domum reuectus est. Erat autem de uallibus. Sed dum nutu diuino puer idem non immemor tanti beneficii desiderio uisende domus Beate uirginis flagraret, et super hoc quotidie molestus matrem perurgeret, et illa penitus non acquiesceret, »Redeat, inquit, in me infirmitas, ut necesse habeam illuc referri.« Quod et factum est. Relatus igitur illuc a matre ad ingressum processionis matris ecclesie excussus a quiete, in gratiarum actionem rupit clamoribus ether. Narrauitque  omnibus raptum se fuisse ante Deum, et dominam nostram Dei Genitricem pro populo supplicantem uidisse, ut dignaretur Deus hunc morbum a populo auertere et euertere; et hanc scintillam que acciderat auferre; et hoc responsum a Filio suo benigne accepisse: »Mater, tu es maris stella, fiat omnis uoluntas tua:« dumque eadem uirgo iterum quereretur super domo sua, que uilis et abiecta pre ceteris erat, audiuit a Filio suo, quod de trans mare, et de trans Rhenum pecuniam faceret afferri, de qua domus eius edificaretur, et in omnium oculis intuentium claritate magna et gloria illustraret eam.

Populo etiam Suessionensi mala euenire ex parte Dei predixit; quia sue Genitricis ecclesiam non reficerent. Et quidem multos ex eadem urbe ignis  inuasit; que et qualia restent, nescimus. Idem puer paulo post se moriturum testatus est, et sic euenit; nec enim mensem superuixit. Mirum autem ualde de hoc puero erat, quod ab initio mundi omnem historiam recensens, totam narrationem suam cursim rythmice digerebat: textum Euangelii et actus Domini sic ordine recensebat, tanquam omnia in libro legeret, et dictata ab aliis pronuntiaret. De Ioseph uiro beate uirginis inter cetera ait: »Qui tenet sceptrum florentis uirge, custos erat gloriose.« Hec narrabat clausis oculis, tanquam lucem transitoriam exosus: laicis et illitteratis uix dignabatur facere uerbum, tanquam ignorantiam eorum pertesus. Eius mortui corpus tanta gratia perfudit, ut candore et claritate uultus angelicum nescio  quid et diuinum signaret. Apud uillam, que dicitur Kala, in territorio Suessionensi, que possessio est matris ecclesie Beatorum martyrum Geruasii et Protasii mulier ob partus difficultatem laborans, continuis tribus hebdomadibus periclitabatur, persuasaque a conuicinis mulieribus, se nudis pedibus ituram ad B. Mariam Suessionis uouens, nouiter liberata est, sed ordine stupendo. Nam primum ex utero suo emisit tres lapides, primum in magnitudine oui anserini, secundum fere in magnitudine oui galline, tertius non minor aliqua nuce erat. His lapidibus effusis statim sequitur partus infantis; qui et gratiam baptismi accepit, et paucos dies superuixit. Quedam mulier mater familias de Blericurte  cecitate percussa est, que uilla est prope Cociacum. Hec adducta est Suessionem, ubi recognita est a maiore Austrechie cognato eius, cum illa amplexaretur altare. Qui causam eius presentie percunctatus, presente Mathilde abbatissa, »merito, inquit, cognata mea cecitate percussa es; quia cum sis ancilla domine nostre sancte Marie, ei Dominum abnegasti; confitere igitur ueritatem, si uis a Matre ueritatis sanari.« Factum est, et sanata est.

Cenobium Ursicampi fundatur. Post Honorium sedit Rome Innocentius III papa centesimus sexagesimus nonus. Contra quem per contentionem ordinatus est Petrus Leonis. Ad cuius schismatis pestem sedendam uocatus a Claraualle S. Bernardus multum  laborauit, et multum profecit. Hic cum esset aliquando in urbe Nouiomo in domo Simonis episcopi, ad eum adductus est Herueus de Baugentio, puer admodum gratiosus, ortus ex regio sanguine, et ipsius nepos; de quo sequenti nocte famulo suo Christus ostendit, quod erat post tempora longa futurum. Siquidem uidebatur sibi in missarum celebratione angelo cuidam pacis osculum dare, quod ad puerum deferretur. Nec dubius de reuelatione, eumdem Herueum renuntiaturum seculo, et futurum aliquando deuotum Christi famulum promittebat. Quem postea uenerabilis ualerannus primus abbas Ursicampi monachum fecit, et angelico functus officio, pacem, quam ex ore patris sancti ipse susceperat, communicauit Herueo; qui etiam predicto  ualeranno in regimine Ursicampi successit, et nouissime obitum suum imminentem sanus adhuc et incolumis, eodem ualeranno sibi per reuelationem annuntiante, presciuit atque predixit.

Innocentii uita, fama, et scientia digna summo sacerdotio habebatur Petrus autem Leonis ad hunc honoris apicem ambiens, a suis fautoribus pretio corruptis nominatus est Anacletus. Congregauerat sane opes innumeras, tam in exactionibus curie, quam in legationum negotiationibus, quas ad exspectatas nundinas reseruarat: insuper et paterni census ampla congeries eatenus sigillata, modo distributa in populum, ad fas et nefas uenalem populum armauerant. Quibus erogatis, donaria regum in ornamentis ecclesie ab ipsis euulsit altaribus:  et cum calices frangere, crucifixos aureos membratim diuidere, ipsi profani Christiani uel erubescerent, uel timerent: quesiti sunt Iudei, qui uasa sacra, et imagines dicatas Deo audacter comminuerent. Conuocato interea apud Stampas concilio, S. Bernardus Innocentium suscipi persuasit. Qui Innocentius Aurelianis honorifice a Ludouico rege Francorum susceptus est. Inde Carnotum deductus est a Gaufrido Carnotensium episcopo, magnarum uirtutum uiro, ubi occurrit et Henricus rex Anglorum.



1130.

Cenobium apud Bellum montem fundatur sub abbate primo Alexandro, a uiro uenerabili Roberto de Cande.



1131.


Synodus magna Remis celebratur a papa Innocentio, in qua, multis ad honorem Dei dispositis, regem Ludouicum pro Philippo fratre, quem de equo deiectum porcus occiderat, uiuente adhuc patre, coronauit in regem. Idem Innocentius monasterium Sancti Medardi Suessione, quod est trans flumen situm, dedicauit. Adfuit inter ceteros mulier de pago Laudunensi, que cum aliis monasterium Beate uirginis ingressura processit; sed uirtute inuisibili ab ingressu repulsa est. Tunc nimio pauore uexari cepit, et toto corpore tremere. Confessa et absoluta ingressum promeruit.



1132.

Synodus magna apud Pisas celebratur ab Innocentio papa, et totius Occidentis episcopis. Soluto concilio ad reconciliandos Mediolanenses dominus  papa sanctum Bernardum et Guidonem Pisanum, et Mattheum Abbanensem episcopum a latere suo direxit; qui schisma per Anselmum in eadem urbe factum abluerent. Quibus, rogante abbate, adiunctus est Gaufridus Carnotensis episcopus. Ibi sanati sunt multi demoniaci.



1133.

Eclipsis solis facta est III Nonas Augusti. Lotharius imperator moritur. Sanctus Bernardus et sanctus Malachias florent sanctitate, doctrina et multa miraculorum gloria. Sed et sanctus Hugo Gratianopolitanus episcopus, quem beatus Bernardus uisitauit; quem uidens episcopus prostratus solotenus adorauit; quod uidens sanctus Bernardus corruit et ipse ante eum; et facti sunt deinceps duo illi filii splendoris cor unum et anima una.



1134.


Conradus nepos Henrici superioris regnat post Lotharium. Apud Romanos et Alemannos regnat annis 22. Eo tempore conuersus est Mascelinus honestus et honorabilis clericus Maguntinus, et secutus beatum Bernardum apud Claramuallem. Abbas Alexander cum omni conuentu suo, annuente rege Anglorum Henrico, uenit in forestam de Luins, et in eremitorio, quod dicebatur Mortuum mare, edificauit monasterium suum.  Henricus rex Anglorum obit anno regni sui 35, cui successit Stephanus nepos eius, uIII Kalend. Ianuarii: qui regnauit annis 19.  Eo tempore conuersus est Gaufridus de Perona, qui postmodum prior Clareuallis effectus est; cuius etiam pater uir nobilis et potens in Claraualle monachus prefectus  factus est, et a S. Bernardo sepultus. Laborabat eo tempore sub schismaticorum oppressione tota Burdegalensis prouincia; et non erat in Aquitania, qui posset resistere principi, cuius animam indurauerat Deus: qui, persuadente Girardo Engolismensi episcopo, et instillante in cor eius semina dissensionis, factus fuerat schismatis defensor et auctor. Hic Girardus misit ad Petrum Leonis, ut ei legationem concederet, et ipse ei fidelitate iurata obediret: insuper et principem terre, et quoscunque posset, ad eius imperium declinaret. Gauisus homo perditionis locum se inuenisse, in quo dilataret malitiam suam, cito annuit, et libenter: et misit ad eum Gilonem Tusculanum cardinalem episcopum, qui  solus de Romanis cum Petro Portuensi ei adheserat. Igitur Girardus, resumptis cornibus, quod ante non fecerat, publice procedebat mitratus. Ab his ergo duobus uiolenter expellitur a sede sua Guillelmus episcopus Pictauiensis, uir honestus et catholicus: et pro eo alius quidam nobilis genere, sed degener fide, intrusus est. Similiter in Lemouicensi Ecclesia intruserunt Ranulfum quemdam Doratensem; qui non multo post cadens de equo resupinus in uia plana, uno tantum lapide ultore, qui ad hoc ibi relictus erat, infixo capiti eius, et quassato cerebro exspirauit. Audiens hec et huiusmodi Gaufridus uenerabilis Carnotensis episcopus, cui a papa Innocentio Aquitanie legatio fuerat commendata, duxit secum S. Bernardum. uenerunt ergo Nannetum.  Ibi sanata est mulier per uirum sanctum, que iam per sex annos ab incubo demone fuerat oppressa.

Decanus autem Ecclesie Pictauiensis altare, in quo S. Bernardus missam cantauerat, confringere ausus est. Post breue tempus percussus a Deo, cum iam animam exhalaret, uidit domum suam plenam demonibus: et se a demonio iugulari clamitans, a circumstantibus postulabat cultellum, quem ad demonem extrahendum immergeret gutturi suo, et inter hec uerba exspirauit. Archipresbyter uero, qui Petri inuasoris Pictauiensis Ecclesie denuntiabat synodum, coram ipsis, quos ad conuentum perfidie inuitabat, a diabolo correptus est. Sed et in alios multos, qui in schismate illo  feruentiores exstiterant, manus Dei manifestam exercuit ultionem. Tandem principe reconciliato, et episcopis qui expulsi fuerant, in suis sedibus reuocatis, Girardus solus perseuerans in malis, sine confessione et uiatico repente in lectulo suo mortuus inuentus est, et enormiter tumidus. Qui a nepotibus suis in basilica quadam sepultus est; sed a Gaufrido Carnotensi episcopo inde extractus est, et alio proiectus. Nepotes quoque eius ab eadem Ecclesia eliminati sunt; et omnis progenies et plantatio a radice auulsa, per extera regna tanti iudicii circumferens querimonias exsulauit. Rex Sicilie Rogerus solus de principibus Innocentio non obediens, misit ad Petrum Leonis, ut Petrum Pisanum sibi a suo latere delegaret, confidens in  eloquentia Petri Pisani. Sed abbas sanctus ipsum Petrum Pisanum pape Innocentio reconciliauit. Post triduum Petrus Leonis impenitens moritur: cadauer eius in latebris sepelitur, et usque hodie fouea illa a catholicis ignoratur.  Abbas Alexander domum Mortui maris coniunxit ordini Cisterciensi; et ualeranus abbas Ursicampi suscepit eam in filiam, et monachos suos illuc transtulit.  Abbas Alexander abbatis curam dimisit; cui successit Adam, quondam prior Ursicampi. Ludouicus rex obiit anno regni sui 29.  Ludouicus filius Ludouici, huius Philippi, qui modo est, pater, regnat apud Francos annis 40. Qui Ludouicus iam ante annos 7 coronatus fuerat in regem.   Abbatia de Fresmont fundata est sub primo abbate Manasseto. Eo tempore Henricus germanus Ludouici regis apud Claramuallem monachus effectus est; qui non multo post ad episcopatum Beluacensem assumptus est.  Anglia fame et gladio atteritur, principibus illius terre inter se discordantibus.  Eo tempore papa Innocentius apud Aquas Saluias fundauit monasterium S. Anastasii martyris, constructis ibi cenobialibus mansionibus; et petiit a Claraualle conuentum et abbatem. Mittitur illuc cum conuentu Bernardus olim Pisane Ecclesie uicedominus.

Eo tempore fuit Petrus Abelardus magister insignis, celeberrimus in opinione scientie, sed de fide perfide dogmatizans. Huius scripta incendio et  scriptorem silentio condemnauit Innocentius papa. Capitula in libris eius reprehensibilia adnotauit B. Bernardus in epistola quam de illo scripsit ad Innocentium papam. Libri tamen eius adhuc a multis curiose seruantur, quibus aque furtiue dulciores sunt, et panis absconditus suauior. Ego ipse in eis multa reprehensibilia inueni. Huius Petri aliquando discipulus fuerat Gaufridus Antissiodorensis, qui multo tempore notarius fuit beati Bernardi. Hic inter cetera de eodem Petro dicit: »Ego mihi aliquando magistrum fuisse recordor, qui cum pedibus et intestinis nil amplius de agno paschali aut ipse uorans, aut discipulis exhibens, et se pariter et suos non modica eius parte fraudabat. Siquidem pretium redemptionis euacuans, nil aliud nobis in  sacrificio passionis Dominice commendabat, nisi uirtutis exemplum et amoris incentiuum. Quod enim Scripture perhibent de potestate diaboli pretioso illo sanguine humanum genus esse redemptum, in eo solo constare dicebat, quod exemplum nobis exhibitum est, usque ad mortem pro ueritate et iustitia certandi; et adhibitum est uelut quoddam incentiuum amoris: cum ex impenso amore occasio data est redamandi. Quasi uero et hec duo in mortibus prophetarum pro ueritate et iustitia occisorum nobis ante exhibita non sint; et quidem magna hec et uera, sed non sola. Benedictus Deus qui mihi simul et uobis magistrum dedit postea meliorem; per quem prioris redarguit ignorantiam, insolentiam confutauit. Ille enim tanquam uerus  Hebreus auide prorsus uorabat, et uorandum nobis sollicite commendabat, caput agni cum pedibus et intestinis; sic imitandum predicans Dominum patientem et sic redamandum amantem, ut principalem huius sacrificii causam, uelut agni caput, redemptionem in eo profiteretur et adoraret humanam. Tria namque specialia nobis in sua passione Christus exhibuit; exemplum uirtutis, incentiuum amoris, redemptionis sacramentum. Quod tertium euacuanti heretico nil prodesse cetera poterant. Sine causa enim pro uirtute certauit usque ad mortem, patientie nobis prebens exemplum: et sine causa exhibuit et commendauit huius immense dilectionis affectum, si non recipit ab olim iam addicta captiuitas copiose redemptionis effectum. Hec Gaufridus  contra Petrum olim magistrum suum fortiter et catholice scribit. Huius etiam Petri Abelardi discipulus fuit magister meus, qui me docuit a puero, Radulphus, natione Anglicus, cognomento Grammaticus, Ecclesie Beluacensis, uir tam in diuinis quam in secularibus litteris eruditus.



1143.

Celestinus II fit papa centesimus septuagesimus.



1144.

Lucius II fit papa centesimus septuagesimus primus. Ciuitas Rothomagi reddita est Gaufrido comiti Andegauensi. uentus uehementissimus arbores et turres, et domos plurimas subuertit.



1145.

Fames magna inualescit in Francia. Sanctus Bernardus in Alemannia multas uirtutes facit.  Ubi apud urbem Spirensium tantus erat conuentus ut Conradus rex, ne populus eum comprimeret, deposita chlamide eum in proprias ulnas suscipiens, de basilica asportarit. Bernardus abbas Sancti Anastasii in papam Romanum eligitur, et fit papa centesimus septuagesimus secundus, uocaturque Eugenius III. Hic, seditione orta in populo, puluerem pedum in litigantes excussit et, relictis eis, in Franciam uenit. In cuius comitatu multa signa fecit sanctus Bernardus. Ad hunc Papam scripsit idem uir sanctus librum multe subtilitatis et utilitatis, cuius titulus est: De consideratione.



1146.

Guillelmus puer in Anglia crucifigitur a Iudeis die Parasceues in urbe Normico; de quo talis uisio legitur: Puer quidam nomine Guillelmus,  annorum 15, dormiens uidit uirum splendidum dicentem sibi: Sequere me; et cepit mox uidere umbram tetram a leua, sed ex leni uisione ductoris sui confortatus est. Dehinc uallem uidit tenebrosam, habentem hinc ignem, illinc aquam frigidissimam, ubi anime de uno in aliud semper transibant. Post hec deduxit ille senior puerum ad alia tormenta, ubi uidit sedilia ignea infinita et plebem innumeram eisdem impelli sedilibus; et demones monetam flammeam de seculis proferebant, et in ora singulorum proiiciebant: quam illi per fauces et guttur emittebant, sed demones iterum in ora eorum regerebant. Postea uidit a demonibus carnes, que formam perfecti hominis habere uidebantur, in caldarias proiici et sub momento  quasi mox nati infantis apparebant. He fusuinulis ignitis a caldariis eiecte in priorem etatem transformari uidebantur et sic sepius in caldariis recoquebantur. Ductus inde ad alium ignem, uidit innumeros homines in eum proiectos in singulis iuncturis dissolui, et iterum de flamma eiecte ad loca sua reuerse sunt iuncture. Postea uidit multos super rotas uolubiles affigi, uiros per uirilia, feminas per membra genitalia; et omnes clamabant: ue, ue! Post hec uidit multos super sedes igneas quasi fures in campo suspensos capitibus deorsum: alii frigore morientes, uestes subter positas uidebant, sed tangere non ualebant. Alii fame cruciati cibos desiderabiles subter positos tangere non poterant; et in quacunque necessitate positis  aliis non subuenerant, in eadem consultationem nullam recipiebant. Postea uidit tartarum apertum, qui uidebatur in descensu profundior quam sit longitudo uie a Dorobernia in Lundoniam. Ibi hostis antiquus sedebat in medio flamme distentus in sex partes. Cum autem puer staret iuxta oram putei tremens, teter spiritus, qui sinistro lateri eius semper ab egressione domus adherebat, cepit eum accusare dicens: »Omnia praua huic puero semper suggessi.« Ea uero que puer confessus erat ante Pascha , omnino tacebat. Tot tamen et tanta crimina illi obiecit, ut ad eternam damnationem sufficere crederentur. Tunc ad admonitionem ductoris cum puer signo crucis se muniret, puteus non comparuit. Ductore uero  illo recedente, puer diu in tenebris stetit tremens. Reuertens autem ductor, puerum ad lucidum splendorem duxit; et statim apparuit murus infinite longitudinis et latitudinis, in quo nullus patebat aditus. uenientes illuc, in momento ultra se raptos inuenerunt. In patria illa desiderabili apparuit domus rotunda, que 12 portas habebat, sicut scriptum est: Ab oriente porte tres, etc.  Hanc ingressi tam amplam uiderunt, ut quotquot in mundo sunt, ipsius partem decimam implere non possent. Ibi multos in magna gloria uidebat, sed alios gloriosiores. Tunc uidit decem beatorum cateruas. ueniens autem ad orientalem portam, circa medium ostii uidit altare quoddam, circa quod uiri splendidi sedebant: qui omnes uni tanquam  prestantissimo famulabantur. Ille coronam auream habebat in capite, duodecim crucibus aureis insignem. Puerum in hac uisione letantem alloquitur ductor suus: »Hic tuus locus erit, si bene uixeris: sciasque hunc esse puerum Guillelmum, quem Iudei apud Norinwic crucifixerunt. Hic, licet iam sit in magna gloria pro breui pena, longe tamen adhuc maiorem habebit. Nondum tamen faciem Redemptoris contemplari meruit, nec socii eius, quos in tanta gloria cernis.« Iterum digressus ab eo statim rediit, et dixit: »Sequere me, quia illuc te reducam, ubi te cepi, iubente Deo. uenies autem, si bene laboraueris, ad hanc gloriam.« Mox ad corpus licet renitens reuersus est. Hic in II feria paulo ante nonam dormire cepit. In III feria circa tertiam in facie  se erigens signauit se; quando scilicet tartarum uidit apertum. In u feria circa meridiem reuixit.



1147.

Eclipsis solis facta est u Nonas Nouembris die Dominica hora 3. Rex Ludouicus cum Francis aggreditur iter Hierosolymitanum anno regni sui 9.



1148.

Remis concilium a papa Eugenio celebratur. In quo concilio publice confutauit beatus Bernardus magistrum Gislebertum, cognomento Porratam; disputando cum eo singulariter, tanquam sui temporis singularis athleta. Hic Gislebertus erat Pictauorum episcopus, in sacris litteris plurimum exercitatus: sed sublimiora se scrutatus ad insipientiam sibi. Siquidem de S. Trinitatis unitate, et diuinitatis simplicitate non simpliciter sentiens,  nec fideliter scribens, discipulis suis panes proponebat absconditos, et furtiuas propinabat aquas; nec facile quid saperet, imo quantum desiperet, personis authenticis fatebatur. Timebat enim, quod apud Senonas Petrum Abelardum ei dixisse ferunt:

Tua res agitur, paries cum proximus ardet.

Nouissime tamen cum iam fidelium super hoc inualesceret scandalum, cresceret murmur, uocatus ad medium est, et librum tradere iussus, in quo blasphemias euomuerat, graues quidem, sed uerborum quodam inuolucro circumseptas. Sanctus ergo Bernardus primo quidem totum quod ille uerborum cauillationibus occultare nitebatur, subtilibus interrogationibus eliciens, deinde uero tam suis ratiociniis, quam sanctorum testimoniis biduana disputatione  redarguit. Considerans autem nonnullos ex his qui presidebant, iam quidem animaduertentes blasphemiam in doctrina, adhuc tamen auertentes iniuriam a persona, accensus est zelo, et domesticam sibi Gallicanam seorsum conuocauit Ecclesiam. Communi denique consilio a Patribus decem prouinciarum, aliis autem episcopis et abbatibus plurimis, dictante uiro Dei, nouis dogmatibus opponitur symbolum nouum. Cui etiam subscribuntur nomina singulorum, ut eorum uidelicet omnium irreprehensibilis zelus ceteris innotescat. Ita demum apostolico iudicio et auctoritate uniuersalis Ecclesie error ille damnatur. Episcopus Gislebertus, an eidem damnationi consentiat, interrogatur. Consentiens, et publice refutans que prius scripserat  et affirmauerat, indulgentiam ipse consequitur, maxime quod ab initio cautus fuisset ea lege se eamdem disputationem ingredi, ut promitteret sine ulla sese obstinatione pro Ecclesie sancte arbitrio correcturum libere opinionem suam. Horum duorum magistrorum, Petri uidelicet Abelardi, et Gisleberti Porrate quidam discipuli nimium zelantes pro ipsis beato Bernardo, et toti Cisterciensi ordini postea detrahere ceperunt. Quorum unus magister Stephanus, cognomento de Alinerra, dixit mihi, seipsum interfuisse illi Remensi concilio, et Bernardum nostrum nichil aduersus Gislebertum suum preualuisse; sed econtrario ipsum Gislebertum opinionem suam rationibus et auctoritatibus per omnia confirmasse: quosdam uero episcopos et  abbates Gallie priuata gratia Bernardi nostri somnium illius sententie pretulisse, et papam Eugenium ad eius damnationem induxisse. Adiiciebat etiam Bernardum nostrum eo tempore magnam confusionem passum fuisse apud Antissiodorum: ubi quemdam mortuum, quem coram omni populo suscitandum predixerat, post multas orationes incassum fusas suscitare non preualuit. Erat autem iste Stephanus de clericis Henrici comitis Campanie, canonicus Beluacensis, et Sancti Quiriaci apud Preuignum, et exercitatissimus in omni genere facetiarum utriusque lingue, Latine et Gallice; auarissimus tamen; uelut qui semper secutus fuerat otium, et cibum alienum: qui eodem anno  quo mihi hec narrauit, mortuus est, credo in ultionem sancti Bernardi, cui detraxerat.



1149.

Anno isto S. Malachias obiit, sicut legitur in uisione, quam scripsit Marcus quidam G. abbatisse; de qua quedam in hoc loco excerpenda decreui. Ait enim: Anno ab Incarnatione Domini 1149, qui fuit annus 2 expeditionis Hierosolymorum Conradi regis Romanorum, et annus 4 Eugenii pape; in quo anno ipse papa de partibus Gallie Romam reuersus est, in quo etiam S. Malachias in Claraualle mortuus est, uisa est hec uisio: Due sunt metropoles in Hibernia, Ardinacha septentrionalium Hiberniensium, Caselensis australium; de qua ortus fuit uir quidam, Tundalus nomine. nobilis genere, crudelis actione, forma corporis  egregius, fortitudine robustus, de salute anime sue nichil sollicitus. Grauiter ferebat, si quis ei uel breuiter de salute anime loqueretur. Ecclesiam negligebat, pauperes Christi nec uidere uolebat, mimis et ioculatoribus pro uana gloria distribuebat quidquid habebat. Hic cum multos haberet amicos et sodales, inter eos habebat unum, qui commilitonis debito trium e quorum debitor erat. Hic cum statutum prestolaretur terminum, transacto tempore illum conuenit. Qui cum bene receptus ab eo perendinaret tribus noctibus, cepit tractare de certis rebus: cui cum ille responderet se modo ad manum non habere quod petebat, iratus recedebat. Debitor autem illum mitigare cupiens, rogauit eum ut, priusquam recederet, cibum secum sumeret. Resedit,  et securi deposita, quam in manu tenebat, cibum sumere cum illo cepit; statimque percussus inuisibiliter, manum quam extenderat replicare non potuit ad os suum; et clamare cepit terribiliter, suamque securim quam deposuerat uxori socii commendauit, dicens: »Custodi meam securim, quia ego morior.« Statimque corruit corpus eius exanime, ac si nunquam uitam habuisset. Adsunt omnia signa mortis; accurrit familia, tollitur cibus, clamant armigeri, plorat hospes, corpus extenditur, pulsantur signa, accurrit clerus, miratur populus, tota ciuitas boni militis morte turbatur. Ab hora decima in Iu feria usque in eamdem horam in Sabbato mortuus sic iacuit; calor tamen modicus in sinistra parte pectoris a diligenter palpantibus  sentiebatur; et ideo eum subterrare noluerunt. Post hec resumpsit spiritum, et debili flatu quasi per hore unius spatium respirare cepit. Mirantibus omnibus debili intuitu circumspicere cepit. Interrogatus, si uellet communicare, innuit sibi afferri corpus Domini. Quod cum sumpsisset, et uinum bibisset, cepit in gratiarum actione Deum laudare, et dicere: »O Deus, maior est misericordia tua quam iniquitas mea, licet magna sit nimis. Quantas ostendisti mihi tribulationes multas et malas! et conuersus uiuificasti me, et de abyssis terre reduxisti me.«

Quod cum dixisset, statim sub testamento omnia que habebat dispersit, et dedit pauperibus; et se signo crucis signari precepit, et pristinam uitam  funditus se relicturum uouit: et cuncta que uiderat, et passus fuerat narrauit, dicens: Cum anima mea corpus exueret, et illud mortuum esse cognosceret, reatus sui conscientia cepit formidare, et quid ageret nesciebat. Timebat quidem, sed quid timeret, ignorabat. uolebat ad corpus redire, sed intrare non poterat; foras exire, sed ubique pertimescebat. Igitur flens et gemebunda, et quid ageret nescia, in nullo confidens, nisi in misericordia Dei, tandem uidit uenientem ad se tantam immundorum spirituum multitudinem, ut non solum domum et atrium domus, sed etiam uicos et plateas ciuitatis implerent; et circumdantes miseram animam dixerunt: »Cantemus huic misere anime debitum  mortis canticum; quia filia mortis est, et cibus ignis inexstinguibilis, amica tenebrarum, et lucis inimica.« Et conuersi ad eam, stridebant dentibus in eam; et ungulis propriis pre furore nimio genas teterrimas laniabant, dicentes: »Ecce misera, populus, quem elegisti: cum quibus arsura intrabis infernum. Nutrix scandali, amatrix discordie, quod et nos amamus, quare non superbis modo, quare non adulteraris, quare non fornicaris? Ubi est uanitas tua, et uana letitia? Ubi risus immoderatus, ubi fortitudo tua, qua plurimis insultabas? Quare modo non annuis oculis, non teris pede, non digito loqueris, non prauo corde machinaris malum; sicut facere solebas, in leuitatibus et lecacitatibus tuis?« Cum hec et similia dicerent, uidit a longe uenientem  quasi stellam lucidissimam, in qua statim infatigabiles fixit intuitus, sperans se aliquod solatium per eam percepturum. Erat autem angelus eius. Qui cum appropinquasset, proprio eam salutauit nomine, dicens: »Aue, Tondale; quid agis?« uidens autem illa speciosum iuuenem nimis, et audiens se proprio nomine salutatam, pre timore simul et gaudio sic respondit: »Heu, domine Pater! circumdederunt me dolores inferni, preoccupauerunt me laquei mortis.« Cui angelus: »Modo me uocas dominum et patrem, quem semper tecum habebas, et nunquam me tali nomine dignum iudicabas.« At illa: »Domine, ubi unquam te uidi, aut ubi unquam dulcissimam tuam uocem audiui?« Ad quem angelus: »Ego semper te sequebar a natiuitate  tua, quocunque ibas: et nunquam consiliis meis acquiescere uolebas.« Et extendens manum in unum immundorum spirituum, qui pre ceteris ei maledicus insultabat: »Ecce, inquit, ille, cuius uoluntati et consilio semper obtemperabas. Sed aderit tibi misericordia Dei, quam non meruisti. Esto igitur secura et leta; quia patieris pauca de multis, que merueras. Sequere me, et. quecunque tibi monstrauero, memoriter tene; quia iterum ad corpus reuerteris.« Tunc illa ultra modum perterrita, relicto corpore suo, super quod steterat, accessit propius. Demones hec audientes, et mala que minabantur, se non posse inferre uidentes, blasphemauerunt Deum, iniustum eum esse dicentes; quia non reddebat, sicut promiserat, unicuique secundum  opera sua. Et post hec in semetipsos insurrexerunt, et plagis quibuscunque poterant, se mutuo percutiebant; et nimio fetore relicto, cum tristitia et indignatione recesserunt. Angelus uero precedens dixit ad animam: »Sequere me.« Que respondit; »Heu domine mi! si precesseris, isti retro me capient, et eternis ignibus tradent« Ad quem angelus: »Ne timeas, quia plures nobiscum sunt, quam cum illis. Si Deus pro nobis quis contra nos?  Cadent a latere tuo mille, et decem millia dextris tuis; ad te autem non appropinquabit. Oculis tuis considerabis, et retributionem peccatorum uidebis .«

His dictis profecti sunt. Cumque longius pergerent  simul, nullumque preter splendorem angeli lumen haberent, tandem uenerunt ad uallem terribilem, et tenebrosam ualde, et opertam mortis caligine. Erat autem profunda, et carbonibus ardentibus plena, operculum ferreum habens spissitudinis sex cubitorum, quod ardore nimio ipsos ardentes superabat carbones; cuius fetor omnes quas hucusque passa fuerat anima tribulationes superabat. Super illam laminam descendebat multitudo miserarum animarum; et illic cremabantur, donec ad modum cremii in sartagine liquescerent; et quod erat grauius, per predictam laminam colabantur, sicut colari solet cera per pannum; et iterum in carbonibus ignis ardentibus renouabantur ad tormentum. Hec erat pena parricidarum, fratricidarum,  homicidarum, uel facto, uel consensu. »Sed post hanc penam, inquit angelus, ducuntur ad maiores. Tu autem, quamuis homicida sis, modo tamen istam non patieris.« Post hec uenerunt in montem mire magnitudinis, et horroris magni, et uaste solitudinis; qui transeuntibus angustum ualde prebebat iter. Ex una parte illius montis erat ignis putidus, sulphureus et tenebrosus: ex altera parte nix glacialis, et uentus horribilis. Et erat mons ille tortoribus plenus, qui furcas habebant ferreas ignitas, et tridentes acutissimos, quibus iugulabant animas transire uolentes, et trahebant ad penas: et per uices de niue et grandine mittebant eos in ignem, et e conuerso. »Hec est, inquit angelus, pena insidiatorum et perfidorum.« Post hec anima illa  pre timore pedetentim angelum sequens uenit ad uallem profundam, et putidam nimis, et tenebrosam; cuius profunditatem ipsa quidem anima uidere non poterat; sonitum tamen sulphurei fluminis, et ululatum patientium in eo audiebat. Fumus uero de sulphure et de cadaueribus inde surgebat fetidus, qui superabat omnes penas, quas prius uiderat. Ibi erat tabula longissima, de uno monte in alium montem porrecta, in modum pontis supra uallem extensa: que mille passus habebat in longitudine; in latitudine pedem unum. Quem pontem transire nemo nisi electus poterat. De hoc ponte uidit multos cadere, et unum solum presbyterum illesum pertransire, qui erat peregrinus, portans  palmam, et indutus sclauinia: et primus ante omnes intrepidus pertransibat. Angelus autem timentem consolans animam, dixit: »Ne timeas; ab hac pena liberaberis, sed aliam patieris.« Et precedens tenuit eam, et ultra pontem duxit illesam, dicens: »Hec est uallis horribilis, et pena superborum.«

Precedente autem angelo, profecti sunt per uiam tenebrosam, et tortuosam, et difficilem: et cum multum laboraret in eundo per tenebras, uidit anima a longe bestiam incredibili magnitudine et horrore intolerabilem: que erat maior omnibus montibus, quos prius uiderat. Oculi eius quasi colles igniti, os eius ualde patens et apertum uidebatur posse capere 9 millia hominum armatorum. Habebat  autem in ore suo duos parasitos gigantes uersis capitibus ualde incompositos: quorum unus habebat caput sursum ad superiores dentes prefate bestie, et pedes deorsum ad inferiores; alius e conuerso: et erant quasi columne in ore eius, qui os illud in similitudinem trium portarum diuidebant. Flamma inexstinguibilis ex ore illo exibat, que in tres partes per illas tres portas diuidebatur, et contra ipsam flammam anime damnande intrare cogebantur. Fetor quoque incomparabilis ex ore ipso exibat, et planctus multitudinis de uentre eius per idem os audiebatur. Intus enim erant multa millia uirorum ac mulierum dira tormenta luentium. Ante cuius os etiam immundorum spirituum multitudo animas intrare cogentium stabat; eas, antequam intrarent,  multis plagis et uerberibus affligentes. Cumque anima Tundali diu aspexisset tam horribile monstrum, nimis exterrita dixit ad angelum: »Domine, quare illuc appropinquas?« Ad quem angelus: »Iter, inquit, nostrum aliter explere non possumus. Hoc tormentum non possunt uitare, nisi electi. Hec bestia uocatur Acheron, et deuorat omnes auaros. De hac scriptum est: Absorbebit fluuium et non mirabitur; et habet fiduciam quod influat Iordanis in os eius . Hi uero qui in ore eius et inter dentes apparent contrapositi, gigantes sunt et suis temporibus in nequitia sua diabolo fideles fuerunt.« Et cum hec dixisset angelus accedens propius antecedebat animam, et stetit ante bestiam. Anima uero licet nolens sequebatur: et cum simul  starent ante bestiam, angelus disparuit, et anima misera sola remansit. Demones autem circumdederunt eam ut canes rabidi, et flagellatam traxerunt secum in uentrem bestie. Quanta uero ibi passa sit, uultus eius et morum conuersio postea indicauit. Passa est ibi morsus et lacerationes canum, ursorum, leonum, serpentium et animalium aliorum innumerabilium incognitorum et monstruosorum ferocitatem, demonum ictus, ardorem ignis, asperitatem frigoris, fetorem sulphuris, caliginem oculorum, fluxum lacrymarum ardentium, stridorem dentium, copiam tribulationum. Ibi se misera anima de preteritis accusabat; et pre nimia tristitia et desperatione genas proprias lacerabat: et cum se  putaret ibi eternaliter damnatam, nescio quo ordine extra bestiam se esse sensit: et cum longius a bestia iaceret debilis, aperiens oculos, uidit prope illum, qui antecedebat, angelum lucis. Tunc illa gaudens, licet afflicta, multum laudauit Dominum de sua misericordia; angelus autem tetigit illam, et confortauit.

Euntes inde, longius uiderunt stagnum amplum ualde et tempestuosum, cuius fluctus elati non permittebant uidere celum. Ibi erat plurima multitudo bestiarum terribilium, mugientium ut animas deuorarent. Per latum stagni pons multum angustus erat, et longus usque ad duo milliaria. Latitudo eius erat unius palmi; longior erat et angustior, quam pons superior. Eratque tabula illa plena clauis ferreis  acutissimis insertis; qui omnium transeuntium pedes perforabant. Omnesque bestie ad illum pontem conueniebant, ut cibum inde sumerent; animas scilicet que transire non poterant. Erant autem bestie tante magnitudinis, ut magnis turribus assimilarentur: de ore ipsorum exibat ignis tam uehemens, ut stagnum ipsum a cernentibus bullire putaretur. uidit autem ibi animam quamdam in ponte ualde plorantem et se multis criminibus accusantem, eratque magno pondere manipulorum frumenti onustam, et hunc pontem cogebatur transire, et quamuis plantas clauis perforatas nimis doleret, magis tamen timebat in stagnum cadere, et in ora patentia bestiarum. Querenti Tundalo quid hoc esset, dixit angelus: »Ista pena specialiter  tibi condigna est, et tui similibus furtum perpetrantibus, uel magnum, uel modicum. Non tamen eodem modo patiuntur qui in minimis, et qui in magnis delinquunt, nisi illud modicum sacrilegium fuerit. Sacrilegii autem reus est, qui uel rem sacratam, uel de loco sacrato aliquid furatur. Maxime uero rei sunt, qui sub habitu religionis delinquunt. Hunc pontem oportet te transire, et uaccam indomitam tecum ducere, et illesam mihi ultra pontem reddere; quia uaccam compatris tui aliquando furatus es.« Ad quod Tundalus: »Domine, nonne illam reddidi?«---»Reddidisti, inquit, sed quando illam abscondere non potuisti: et ideo plenum non patieris supplicium; quia minus est malum uelle  quam perficere; licet utrumque malum sit ante Deum.« Et his dictis ostendit ei angelus uaccam indomitam. Tundalus igitur uellet nollet tenuit uaccam, et eam quibuscunque minis poterat instigare conabatur ad pontem. Bestie uero mugientes ueniebant, et cibum suum de ponte exspectabant. Tundalus cepit iter agere, uacca autem nolebat eum sequi: cum staret Tundalus cadebat uacca; et cum staret illa cadebat Tundalus: et sic uersa uice modo cadendo, modo stando, uenerunt usque ad medium pontis. Cumque illuc uenissent, uiderunt illum, qui portabat manipulos tritici sibi uenire obuiam: qui rogabat animam Tundali, que uaccam ducebat, ne sibi pontem preoccuparet: et Tundalus similiter  rogabat, ut iter suum complere eum sineret, quia iam medium perfecerat. Neuter non dico reuerti, sed nec respicere retro poterat. Sic stantes et plorantes, pontem plantarum suarum sanguine cruentabant. Cumque ita diutius starent, nescientes quomodo, uterque alterum se pertransisse uidit. Tundalus autem angelum suum quem retro reliquerat, ante se uidit. Qui dixit ei: »Bene uenias. De uacca amplius non cures, quia nichil amplius ei debes.« Cumque Tundalus ostenderet pedes suos, diceretque quod amplius ire non posset, respondit angelus: »Meminisse debes, quam ueloces fuerint pedes tui ad effundendum sanguinem; et ideo contritio et infelicitas in uiis tuis.« Et tangens eum, sanauit eum, et sic precessit.

 Et cum diceret Tundalus: »Domine, quo imus modo?« Ait angelus: »Quidam tortor teterrimus nostrum exspectat aduentum, cuius hospitium non possumus preterire. Quod hospitium semper est plenum hospitibus, sed hospes ille adhuc alios hospites ad supplicium desiderat inuenire.« Cumque iret per loca tenebrosa et arida, apparuit eis domus aperta maxima, quasi quidam mons arduus pre nimia magnitudine, rotunda quasi furnus. Flamma inde exibat, que per mille passus animas quas inuenire poterat comburebat. Quod uidens Tundalus, dixit ad angelum: »Ecce appropinquamus ad portas mortis. Quis me miserum liberabit?« Cui angelus: »Ab ista quidem flamma exteriore liberaberis; sed ipsam domum unde procedit, intrabis.«  Et cum propius accederent, uiderunt carnifices cum securibus et cultris, et bis acutis dolabris, et terebris, et falcibus, et forcipibus acutissimis, et uangis, et fossoriis, et ceteris instrumentis, quibus animas excoriare, uel decollare, uel findere, uel truncare poterant, in medio flammarum stantes; et sub manibus eorum multitudinem animarum hec omnia sustinentium. Quod uidens Tundalus, dixit ad angelum: »Obsecro, domine, si placet, ab hoc solo me libera supplicio, et ceteris que post hec occurrerint, me tradi concede.« Cui angelus: »Hoc est maius supplicium omnibus que hactenus uidisti: sed adhuc uidebis unum maius. Intra uero istud supplicium, quia canes rabidi te exspectant.« Tundalus autem tremens,  et pre angustia deficiens, rogabat ne intraret, sed non profecit. Demones autem uidentes eum sibi concessum, circumdederunt eum et magnis conuitiis exprobrantes, cum supradictis instrumentis in frusta discerpserunt. Dominus huius domus dicebatur Phistrinus. In qua domo erat gemitus, et tristitia, fletus et stridor dentium; lentus ignis extrinsecus, et intrinsecus uastum incendium. Auiditas cibi inexplebilis ibi erat, nec satiari poterat nimietas gule. uenerea loca doloribus cruciabantur permaximis. Pudenda ipsa putredine corrupta uidebantur scaturire uermibus: et in ipsa uerenda uirorum ac mulierum. non solum secularium sed etiam religiosorum, dire quedam intrabant bestie.

 Ibi anima Tundali se iuste pati talia fatebatur. Sed quando Deo placuit, nesciens quo ordine, se extra tormenta esse cognouit. Sedebat autem in tenebris, et umbra mortis: et uidens angelum suum, dixit: »Heu, domine mi, ubi est quod audiuimus, Misericordia Domini plena est terra?«  Respondit angelus: »Hec sententia multos decepit: Deus enim licet sit misericors, est tamen iustus. Multa uindicat, sed plura condonat. Tu iuste passus es, quidquid passus es. Sed tunc gratias ages, quando uidebis que tormenta per misericordiam Dei euaseris. Si Deus cuncta dimitteret, cur homo iustus esset? et si supplicia non pertimesceret, quare peccare timeret, uel a uoluptatibus suis se auerteret? Et quid opus esset,  ut confessi peniterent, si Deum non timerent? Peccatoribus in corpore penitentiam non agentibus misericorditer a Deo parcitur. Sed tamen hi pro suis meritis perimuntur. Iustis quoque pro suis excessibus temporale commodum in corpore degentibus iuste tollitur, sed bona eis sine fine mansueta misericorditer cum angelis reseruantur. Multa mala opera condonat Deus, nullum tamen opus bonum ab eo irremuneratum relinquitur. Nemo liber est a peccato, nec infans unius hore . Multi tamen liberantur a pena, ut eos non tangat umbra mortis. Ideo autem iusti qui penas non patiuntur post mortem, ad uidendum tamen illas ducuntur ut, uisis tormentis, a quibus per Dei gratiam liberantur, magis inardescant in amorem  Dei et in laudem Creatoris sui. Sicut econtrario anime eternis suppliciis digne prius ducuntur ad sanctorum gloriam  ut, uisis premiis que sponte deseruerunt, magis postea doleant. Nullum enim tam graue supplicium est, quam a Dei et sanctorum consortio sequestrari. Ideo ille presbyter, quem primum pontem secure transire uidisti, ductus est ad supplicium, ut uisis penis ardentius laudet illum, qui uocauit eum ad gloriam suam. Nam fidelis et prudens seruus inuentus est: et ideo accipiet coronam uite, quam repromisit Deus diligentibus se. Sed quoniam nondum omnia mala uidimus, properemus.«

Precedente igitur angelo uidit Tundalus bestiam, ceteris quas ante uiderat longe dissimilem,  et duas alas habentem, collum longissimum, rostrum ferreum, et ungulas ferreas: de cuius ore flamma inexstinguibilis ructuabat. Sedebat autem hec bestia super stagnum glacie condensum, et deuorabat animas, que in uentre eius per supplicia redigebantur ad nichilum; et iterum pariebat eas in stagnum glacie congelatum; ibique renouabantur iterum ad tormentum. Pregnabantur uero omnes anime, tam uirorum quam mulierum, que descendebant in stagnum, et ita grauide tempus prestolabantur ad partum; intus autem mordebantur in uisceribus more uiperino a prole concepta; sicque uegetabantur misere in unda frigida Mortui maris glacie concreta: cumque tempus esset, ut  parerent, clamantes replebant inferos ululatibus, et sic serpentes pariebant. Pariebant autem non solum femine, sed etiam uiri: et hi non solum per membra que natura constituit tali officio conuenientia, sed etiam per brachia simul et pectora: exibantque erumpentes per cuncta membra bestie habentes capita ardentia, et ferrea, et rostra acutissima; quibus ipsa unde exibant corpora dilaniabant. Bestie namque ille uolentes exire, cum caudas suas non possent secum trahere, in ipsa corpora unde exibant rostra sua ardentia et ferrea retorquere non cessabant, donec usque ad neruos et usque ad ossa arida consumerent; et sic simul  conclamantes stridor glacierum inundantium, et ululatus animarum feruentium sustinentium talem penam, et mugitus bestiarum exeuntium ab eis perueniebant ad celum. Erant enim in omnibus diuersis membris et digitis diuersarum bestiarum capita, que ipsa membra mordebant usque ad neruos et ossa. Habebant autem linguas uiuas in modum aspidum, que totum palatum et arterias consumebant usque ad pulmones. uerenda quoque ipsorum uirorum et mulierum erant in similitudine serpentium, qui inferiores partes uentris lacerabant; et ipsa uiscera inde studebant abstrahere. Tunc ait angelus: »Hec est pena monachorum, canonicorum, sanctimonilium, ceterorumque ecclesiasticorum, qui mentiri Deo per tonsuram et  habitum noscuntur: qui linguas suas exacuerunt sicut serpentes; et membra sua non cohibuerunt ab immundis operibus. Hanc penam sustinebunt, qui immoderata luxuria se polluunt, et ideo istam sustinere te oportet.« His dictis rapuerunt eam demones cum impetu, et dederunt bestie deuorandam.

Cum autem post predicta tormenta esset in partu uiperarum, adfuit ei angelus lucis, et tangens eam sanauit et se sequi precepit. Preter fulgorem autem angeli nullum lumen habebant, pergebantque per loca terribilia, et multis precedentibus diriora, uia ualde angusta, et quasi de cacumine altissimi montis tendente in precipitium. Quanto autem plus descendebat anima illa, tanto  minus reditum ad uitam sperabat. Dixit autem ad angelum: »Domine quo imus?« Respondit angelus: »Hec uia ducit ad mortem.« Et anima: »Quid est igitur, quod scriptum est: Lata et spatiosa est uia, que ducit ad mortem; et multi sunt, qui intrant per eam , cum neminem preter nos hic uideamus?« Respondit angelus: »Non de hac uia dictum est hoc; sed de impudica, et illicita, et seculari uita, que ducit ad istam.« Euntes autem longius, et ultra modum laborantes, uenerunt in uallem fabrorum: ibique uiderunt fabricas, in quibus maximus audiebatur luctus. Tunc ait angelus: »Tortor iste uocatur uulcanus, per cuius ingenium corruerunt plurimi,  et ab ipso cruciantur.«---»Domine, inquit anima, si debeo pati eius supplicium?«---»Debes,« ait. Qui ductor precedebat eam. Illa autem plorans, sequebatur eum. Et ecce tortores cum ignitis forcipibus, angelo sancto nil dicente, ceperunt illam, et proiecerunt in caminum ignis ardentis; et sic sufflantes follibus, sicut solet ferrum in fornace examinari, ita examinabant eam, donec ad nichilum redigerentur anime, que ibi patiebantur. Cumque ita liquefierent, ut nil aliud nisi aqua apparerent, iugulabantur tridentibus ferreis: et posite super incudem percutiebantur malleis, donec uicene, uel centene in unam massam redigerentur, et tamen  quod est grauius, nec sic perirent; desiderabant enim mortem, et inuenire non poterant. Loquebantur autem tortores ad inuicem dicentes: »Nunquid sufficit?« Et alii in alia fabrica respondebant: »Proiicite nobis, ut uideamus si sufficit; et proiiciebant, et alii capiebant eas in forcipibus ferreis, antequam terram tangerent, et sicut primi, ita et ipsi eas ignibus tradebant: et ita misere modo huc, modo illuc proiiciebantur, et ubique comburebantur, donec simul pelles et carnes, et nerui et ossa in fauillam redigerentur, et flammam ignis. Post multas passiones adfuit. Tundalo aduocatus suus, et apprehendens eum de medio fauille, dixit: »Quomodo uales? Nunquid tibi tam dulcia fuerunt carnis oblectamenta, ut pro eis tot et tanta mala  debeas sustinere?« Iste penitus respondere non poterat; quia post tantum supplicium non habebat uires ad loquendum. Tunc angelus: »Confortare, quia Dominus deducit ad inferos, et reducit. Quamuis enim magna sint, que hucusque passa es, maiora tamen sunt, a quibus per Dei misericordiam liberaberis.« Et addidit: »Omnes quos superius uidisti, iudicium Dei exspectant. Sed hi qui adhuc sunt in inferioribus, iam iudicati sunt. Adhuc enim non peruenisti ad inferos inferiores. Et more solito tangens eam et confortans, precessit.

Cumque simul pergerent, et incedentes sermocinarentur, ecce subitus horror, et frigus intolerabile, et fetor intolerabilis, et tenebre prioribus incomparabiles.  Tribulatio et angustia animam Tundali inuaserunt, ita ut omnia fundamenta terre uiderentur sibi contremiscere, et angelo precedenti compulsa est dicere: »Heu, domine mi, quid est, quod pre solito stare non possum?« Quo dicto non potuit se mouere pre formidine: et ecce angelus cito disparuit, et eum amplius uidere non potuit. Et statim cepit desperare. Non est enim scientia, nec opus, nec ratio apud inferos, quo illa properabat . Audiuit autem clamores et ululatus mire multitudinis, et tonitruum tam horribile, ut nec paruitas nostra potuerit capere, nec lingua eius enarrare. Circumspiciens ergo, si quomodo uidere posset unde uenerat, uidit fossam quadratam, et quadrangulam quasi cisternam. Qui puteus putidam flamme  et fumi emittebat columnam; que columna extendebatur usque ad celos; et in ipsa columna erat multitudo maxima animarum et demonum more fauillarum cum flamma ascendentium; et ad nichilum redacte iterum cadebant cum demonibus in fornacem usque in profundum. Quo uiso anima Tundali uolebat se retro trahere, sed non ualebat a terra pedes leuare: et dum hoc sepius tentaret, et facere non posset, nimio furore repleta in semetipsam exarsit, et genas suas unguibus lacerans clamauit: »ue mihi; quare non morior? Quare non morior? Que me decepit dementia?« Audientes hoc demones, qui cum flamma ascendebant, circumdederunt eam cum instrumentis, quibus animas ad tormenta rapiebant, dicentes: »O  misera anima penis et cruciatibus digna, unde huc uenisti? Nihil adhuc experta es, adhuc uidebis dignum operibus tuis tormentum, de quo nec exire poteris, nec in eo perire; sed semper in cruciatu uiuens, ardebis sine refrigerio, sine lumine, sine consolatione, sine omni auxilio. Nullam deinceps misericordiam sperare poteris. Appropinquasti usque ad portas mortis, et infernis inferioribus sine mora presentaberis. Qui te huc adduxit ipse te decepit: liberet te, si potest, de manibus nostris, non uidebis eum amplius.« Et ad inuicem loquebantur: »Quid amplius moramur? Trahamus eam, et demus eam Lucifero deuorandam.« Et sic arma uibrantes, minabantur illi mortem eternam. Ipsi autem immundi spiritus erant nigri, sicut carbones,  oculi eorum ut lampades ignis ardentes: dentes eorum niue candidiores; caudas habebant ut scorpiones, ungues ferreos ualde acutos, alas ut uulturis.

Interea adfuit angelus Domini qui, fugatis spiritibus tenebrarum, consolatus est ream suam, dicens: »Gaude et letare, filia lucis, quia misericordiam et non iudicium consequeris. Penas quidem magnas uidebis, sed eas non patieris. ueni ergo et ostendam tibi pessimum humani generis inimicum.« Et precedens ad portas inferi, dixit: »ueni, et uide. Scito tamen quod nullum lumen his qui huc deputantur, lucet: sed tu poteris eos uidere, et ipsi non uidebunt te. Appropians autem  anima uidit principem tenebrarum, et profundum inferni. Que autem et qualia ibi uiderit inaudita tormenta, si centum capita, et in unoquoque capite centum linguas haberet, enarrare nullomodo posset. Ibi uisus est princeps diabolus, qui magnitudine precellebat omnes bestias, quas ante uiderat: cuius corporis quantitati ipsa que uiderat anima nil sciebat comparare. Erat illa bestia nigerrima sicut coruus, formam habens humani corporis a pedibus usque ad caput: excepto, quod plurimas habebat manus et caudam. Erant ei non minus mille manibus, in longitudine quasi centum cubiti, in grossitudine decem. Unaqueque manus digitos uicenos habebat, et digiti eius centenas palmas in longitudine, denas in grossitudine: ungues  lanceis militum grossiores et longiores, et ipsos ferreos; in pedibus totidem. Rostrum eius nimis longum et grossum, cauda asperrima et longa, et ad nocendum animabus aculeis acutissimis preparata. Iacet autem illud horrendum monstrum super cratem ferream, suppositis ardentibus pranis ab innumerabili multitudine demonum follibus sufflantium. Circumdat autem ipsum tanta multitudo animarum et demonum, quantam nulli credibile esset mundum tot annis parere potuisse a principio. Ligatus est autem ille hostis antiquus per singula membra, et per singulas iuncturas catenis ferreis et ereis, ignitis et ualde grossis: cumque sic uersatur in carbonibus, et undique comburitur, nimia excandescens ira, uertit se de  uno latere in aliud latus, et omnes manus suas in multitudinem animarum extendit, easque repletas animabus constringit, sicut rusticus sitiens racemos comprimit, ut inde uinum eliciat: intantum, ut nulla ibi sit anima, que tali constrictione non priuetur capite, uel pedibus, aut manibus: et tunc suspirans sufflat et spargit animas in diuersas partes gehenne; et statim eructuat puteus ille, de quo prediximus, fetidam flammam: et cum retrahit anhelitum suum dira illa bestia, retrahit ad se omnes animas, quas ante sparserat, et cum fumo et sulphure in os eius cadentes deuorat. Sed et quecunque manus eius effugiunt, ne stringantur, illas cum cauda sua percutit: et sic misera illa bestia percutiens semper percutitur; et tormenta  animabus inferens, in tormentis omnibus super omnes cruciatur.

Tunc ait angelus ad animam: »Hic est Lucifer principium uiarum Dei, qui uersabatur in deliciis paradisi. Qui si solutus fuerit, celum simul et terram usque ad inferos cuncta perturbaret. Hi autem quicunque cum eo sunt, partim sunt angeli tenebrarum, partim filii Ade; et iam iudicati sunt, et multos alios exspectant, qui uel Christum negarunt, uel negantium opera fecerunt. Passi sunt autem ea que uidisti prius minora tormenta, et post ducti sunt ad ista: de quibus tormentis nullus qui ea semel intrauerit, amplius exire poterit. Hi sunt prelati et principes mali, de quibus scriptum est: Potentes potenter tormenta patientur ; qui  non bene usi sunt potentia sibi a Deo data. Tunc ait anima ad angelum: »Quare potentia non bonis datur, ut bene presint?« Respondit angelus: »Aut subditorum culpe hoc exigunt, ut bonos rectores non habeant, aut ipsis bonis in hoc parcitur, ut saluti animarum suarum melius prouideant. Hic autem infelix princeps tenebrarum dictus est; non propter potentiam quam habeat, sed propter primatum quem tenet in tenebris. Omnes autem alie pene, quamuis maxime sint, respectu tamen huius pro nichil computantur.« Ad hoc anima: »uerum certe est. Nam uidere tantummodo istum locum magis me conturbat, et fetorem eius sustinere plus me grauat, quam pati omnia, que ante patiebar.  Unde rogo, si potest fieri, ut hinc me subtrahas cito, et hic me cruciari amplius non permittas. Hic enim uideo multos cognatos et sodales, et notos meos, quos mecum in seculo gaudebam habere socios; quorum hic consortium multum abhoresco. Scio autem pro certo, quod nisi mihi diuina succurrat misericordia, meritis meis exigentibus, non minus ista patiar, quam ipsi.« Ad quem angelus: »ueni, o felix anima, conuertere in requiem tuam; quia Deus beneficit tibi. Non enim hec patieris; nec amplius, nisi promerueris, ista uidebis. Hucusque uidisti inimicorum Dei carcerem: amodo uidebis gloriam amicorum eius.« Conuersa anima sequebatur angelum precedentem; et cum non longe pergerent, fetor euanuit, destructisque tenebris  lux apparuit, fugatoque timore securitas rediit, et deposita tristitia anima illa repleta est gaudio et letitia; ita ut se tam cito mutatam miraretur, et diceret: »O domine, quomodo tam cito mutata sum?« Cui angelus: »Benedicta sis. Ne mireris, hec est mutatio dextere Excelsi. Per aliam uiam redire debemus in regionem nostram. Tu ergo, benedic Deum, et sequere me.« Euntes autem uiderunt murum nimis altum, et infra murum ex illa parte qua uenerant, erat plurima multitudo uirorum ac mulierum, pluuiam et uentum sustinentium, et erant ualde tristes, famem et sitim sustinentes: lumen tamen habebant, et fetorem non sentiebant.

Tunc ait angelus: »Isti quidem mali fuerunt, sed  non ualde; honeste uixerunt, sed bona temporalia pauperibus non sunt largiti; et ideo per aliquot patiuntur annos pluuiam et uentum, famem et sitim; sed post ducentur ad bonam requiem.« Et euntes paululum, uenerunt ad portam, que ultro aperta est eis. Quam cum intrassent, uiderunt campum pulchrum odoriferum, floribus plenum, lucidum et satis amenum; in quo multe anime erant utriusque sexus, exsultantes: et nox ibi nunquam fuit, nec sol illis occidit, et est ibi fons aque uiue. Tunc ait: »Hic habitant boni, sed non boni ualde: qui de cruciatibus erepti, nondum merentur sanctorum consortio coniungi. Fons iste uocatur uiuens. Si quis ex hac aqua gustauerit, uiuet in eternum, nec sitiet ultra.« Et procedentes paululum, uiderunt  laicos sibi notos, inter quos erant Cantaber et Donatus reges. Quibus uisis, ait anima ad angelum: »Domine, quid est hoc? Isti duo uiri erant in uita sua nimis crudeles, et inter se inuicem multum inimici. Quo ergo merito huc uenerunt?« Respondit angelus: »De hac inimicitia ante mortem penituerunt. Cantaber autem diu languit, et uotum uouit, quod si uixisset, monachus fieret. Donatus autem per multos annos in uinculis religatus, omnia quecunque habuit dedit pauperibus: et ideo iustitia eius manet in seculum seculi. Et tu narrabis uiuentibus omnia hec.« Cum autem modicum procederent, uiderunt domum mirabiliter ornatam, cuius parietes et omnis structura ex auro et argento  erat, et ex omnium lapidum pretiosorum generibus. Sed fenestre ibi non erant, nec ostium; et tamen omnes qui intrare uolebant, intrabant. Erat autem intus tam splendida, ac si non dico unus sol, sed quasi ibi multi splenderent soles. Eratque nimis ampla et rotunda, et nullis columnis fulta: et totum etiam eius uestibulum auro et lapidibus pretiosis erat stratum. Circumspiciens autem Tundalus uidit unum sedile aureum cum gemmis et serico, et omnibus ornamentis ornatum, et regem Chormarcum in ipso throno sedere, uestitum mirabilibus uestimentis, et pretiosissimis, supra omne pretium terrenum. Et cum staret admirans, uenerunt plurimi in domum illam cum muneribus ad regem, et offerebant singuli cum gaudio munera  sua. Et dum staret Tundalus diutius ante dominum suum regem Chormarcum, erat enim dominus suus in seculo, uenerunt multi sacerdotes et leuite induti, sicut ad missam cantandam, cum sericis casulis et aliis ornamentis ualde pretiosis: et ornabatur undique domus illa regia mirabili ornamento. Ponebant scyphos et calices aureos et argenteos, et pyxides eburneas super paxillos et tabulas; et sic domus illa ornabatur, ut si maior in regno Dei gloria non esset, ista posse sufficere uideretur. Omnes ergo illi, qui ministrabant, ante regem uenientes, et genua flectentes, dicebant: Labores manuum tuarum quia manducabis, beatus es, et bene tibi erit . Tunc Tundalus ait ad angelum: »Miror, Domine, de tot ministris, inter quos nec  unum de sua familia recognosco.« Ad hoc angelus: »Non sunt isti de sua familia, sed pauperes Christi, et peregrini, quibus rex bona sua largiebatur; et ideo per manus eorum merces retribuitur eterna.« Tunc ait Tundalus: »Domine, passusne est dominus meus aliqua tormenta?«---»Passus est, inquit, et adhuc quotidie patitur, et adhuc patietur. Exspecta paululum, et uidebis.« Et cum paululum exspectasset, obscurata est domus, et omnes habitatores eius illico consternati sunt; et rex contristatus exiuit cum fletu. Quem cum Tundalus sequeretur, uidit hanc multitudinem quam ante intus uiderat, expansis in celum manibus deuotissime deprecantem Deum, et dicentem: »Domine Deus  omnipotens, sicut uis, et sicut scis, miserere serui tui.« Et respiciens uidit regem in igne usque ad umbilicum; et ab umbilico sursum cilicio indutum. »Hanc penam, inquit angelus, quotidie patitur per tres horas, et per horas uiginti et unam requiescit. Et hoc ideo quia legitimi coniugii maculauit sacramentum. Ideo patitur usque ad umbilicum. Cilicium uero portat, quia iussit interfici comitem iuxta S. Patricium, et preuaricatus est iusiurandum. Exceptis his duobus, cuncta ei crimina dimissa sunt. Sed iam ascendamus.«

Et cum paululum processissent, uiderunt murum nimis preclarum. Erat enim argenteus totus, splendidus ualde et decorus. Et cum nulla ibi porta appareret, Tundalus tamen nesciens quomodo intrauit,  et circumspiciens, uidit choros sanctorum exsultantium, et dicentium: »Gloria tibi, Deus Pater; gloria tibi, Deus Fili Dei; gloria tibi, Spiritus sancte Deus.« Erant autem uiri et femine uestiti candidis uestimentis et pretiosissimis; sine macula et ruga, iucundi et hilares, gaudentesque, et sanctam Trinitatem laudantes. Candor autem uestimentorum, sicut nix recens erat, percussa solis radio. uoces uero consonantes, quasi musicum melos reddebant sonos, claritas autem, iucunditas, amenitas, hilaritas, pulchritudo, honestas, sanitas, eternitas, unanimitas, omnibus erat equalis, et caritas. Odor illius campi in quo erant isti, superabat omnia  aromata et odoramenta. Tunc Tundalus ait ad angelum: »Obsecro, Domine mi, in hac requie maneamus.« Ad quem angelus: »Bene tibi sit, adhuc maiora uidebis. Hec sunt gaudia coniugatorum, qui fidem coniugii seruauerunt, et familias suas in timore Dei bene et iuste rexerunt; et bona sua pauperibus et peregrinis, et ecclesiis Christi communicauerunt; qui in iudicio audituri sunt: uenite, benedicti Patris mei, percipite regnum, quod uobis paratum est ab origine mundi . Tundalus autem multum rogabat, ut ibi remaneret; sed non obtinuit. Post hec profecti sunt. uidebatur autem ei nullus labor in ambulando, et quacunque pertransibant, inclinatis capitibus et letis uultibus cum ingenti gaudio occurrebant, et eam proprio nomine  salutabant, et Deum, qui eam liberauit glorificabant, dicentes: Laus tibi, Domine, rex eterne glorie, qui non uis mortem peccatoris, sed ut conuertatur et uiuat ; qui secundum misericordiam tuam ab inferni cruciatibus animam istam eripere dignatus es, et sanctorum tuorum consortio sociare. Cum autem sic plurimas turbas pertransissent, apparuit alius murus tam altus, ut primus; sed de auro purissimo et preclarissimo, ita ut magis delectaretur quecunque illum uidisset anima, in solo nitore metalli, quam in omni gloria quam ante uiderat. Cumque simili modo intrassent illum ut primum, apparuerunt illis plurima sedilia de auro, et gemmis, et uniuersis lapidum pretiosorum generibus  constructa, et pretiosissimis ornamentis cooperta: in quibus sedebant seniores uiri et femine, uestiti sericis et stolis candidis et uariis, et uniuersis ornatibus; qualia nec ante uiderat, nec cogitare poterat: et erat facies uniuscuiusque splendida sicut sol splendens in meridie; et capillos habebant auro simillimos, et coronas aureas iisdem gemmis ornatas. Sed et lectoria posita erant coram eis aurea, quibus superpositi erant libri aureis litteris scripti, et cantabant Domino Alleluia in nouo cantico, et tam dulci melodia, ut cunctorum preteritorum obliuisceretur anima que semel audiret uoces eorum.

Tunc ait angelus ad Tundalum: Isti sunt sancti, qui pro testamento Dei sua corpora tradiderunt, et  in sanguine Agni lauerunt stolas suas  : et continentes, qui de seculari uita ad Dei seruitium conuersi sunt, et qui semetipsos cum uitiis et concupiscentiis crucifigentes, sobrie, et iuste, et pie uixerunt. Cum autem Tundalus curiosus circumspiceret, uidit quasi castra et papiliones plurimos, purpura et bysso, auro et argento et serico mira uarietate confectos. In quibus chordas et organa, et citharas cum organistis et cymbalis canentes. Cetera quoque omnium musicorum genera suauissimis sonis audiuit concinentes: et quesiuit, que hec essent. Cui angelus: »Ista est religiosorum requies, monachorum, conuersorum, canonicorum  et sanctimonialium; qui promissam obedientiam his qui presunt, hilariter et deuote impendunt: et qui magis gaudent subesse, quam preesse; qui uoluntatem propriam relinquunt, et aliene obtemperant; qui dum sunt in corpore, celestia sapiunt; qui refrenant linguas suas non solum a malis, sed etiam a bonis propter taciturnitatis amorem.« Tunc ait Tundalus: »Domine, si tibi placet, uolo propius accedere, et eos qui intus sunt uidere.« Placet, inquit, ut uideas eos et audias: sed non intrabis ad eos. Isti namque fruuntur presentia S. Trinitatis, et qui semel ad eos intrauerit, omnium immemor preteritorum, ulterius non disiungitur a consortio sanctorum, nisi forte uirgo fuerit, et coniungi mereatur choris angelorum. Et accedentes  propius uiderunt intus utriusque sexus animas, que assimilabantur angelis: quarum splendor et odor delectabilis, et sonus suauissimus, omnem gloriam quam ante uiderant, superabant. Sed hanc omnem dulcedinem superabant uoces ipsorum spirituum, quibus nullus labor erat in exaltatione uocis, nec labia uidebantur moueri, nec manus ad instrumenta musica leuare curabant, et tamen ad libitum cuiusque melos reddebant. Firmamentum quod erat super capita eorum multum splendebat, de quo catene pendebant auri purissimi uirgulis argenteis intermiste, pulcherrima uarietate contexte: de quibus scyphi et phiale, et tintinnabula, et cymbala, et lilia, et spherule pendebant auree. Inter quas multitudo maxima uersabatur angelorum uolantium.  et aureas alas habentium; qui leni uolatu inter catenas uolantes suauissimum atque dulcissimum audientibus reddebant sonum. Cum ergo Tundalus nimis delectatus uellet ibi stare, dixit ei angelus: »Respice.« Et respiciens uidit unam arborem maximam et latissimam frondibus uiridissimam, floribusque pulcherrimam, omniumque fructuum generibus et frugum fertilissimam. In cuius frondibus aues multe diuersorum colorum, et diuersarum uocum generibus cantantes et organizantes morabantur. Sub cuius ramis lilia et rose, et cunctarum herbarum specierumque odoriferarum genera oriebantur; et sub eadem arbore uiri multi et femine in cellis aureis et eburneis, semper benedicentes  et laudantes Deum pro uniuersis beneficiis suis et donis suis; et habebat unusquisque coronam auream in capite suo mirabiliter ornatam, et sceptrum aureum in manu sua; et uestiti talibus uestimentis, quibus ante uisi monachi.

Tunc ait angelus ad Tundalum: »Hec arbor typus est sancte Ecclesie; hi qui sunt sub ea, sunt constructores et defensores Ecclesiarum; et pro beneficiis que sancte Ecclesie largiti sunt, fraternitatem ipsorum consecuti sunt; quia per illorum commonitionem secularem habitum reliquerunt, et religiose uixerunt.« Cumque profecti fuissent, uiderunt murum altitudine, pulchritudine et splendore ceteris dissimilem. Erat namque ex omnium lapidum pretiosorum generibus constratum, uariis coloribus  metallis interpositis, ita ut aurum uideretur habere pro cemento; lapides eius erant crystallus, chrysolithus, beryllus et iaspis, hyacinthus et smaragdus, sapphirus et onychinus, topazius et sardius, chrysoprassus et amethystus, turchatus atque granatus. His et similibus splendebat murus ualde, et mentes intuentium multum in se prouocabat. Ascendentes igitur murum, uidere procul dubio, quod oculus non uidit, nec auris audiuit, nec in cor hominis ascendit, que preparauit Deus diligentibus se . uiderunt ibi nouem ordines angelorum, et beatorum spirituum cum illis mistorum; audierunt ibi uerba ineffabilia, que non potest homo, nec licet homini loqui. Et dixit angelus ad animam Tundali: Audi, filia, et uide, et inclina aurem tuam; et obliuiscere populum tuum  et domum patris tui; et concupiscet rea decorem tuum . Ecce patet quanta sit amenitas, iucunditas, dignitas, sublimitas, interesse sanctorum choris angelorum et omnium sanctorum: et quod omne precellit gaudium, eum qui panis est angelorum, et uita omnium, sentire clementem et pium. Ab illo autem loco, in quo tunc stabant, non solum omnem quam ante uiderant gloriam, uerum et predicta supplicia uidebant, et quod magis mirandum est, ipsum orbem terrarum quasi sub uno solis radio uidebant, sicut scriptum est: Cernent terram de longe . Non enim potest creature uisum obtundere, cui semel concessum est omnium Creatorem uidere. Et miro modo  cum starent in eodem loco, in quo prius steterant, non se uertentes in aliquam partem, cunctos tamen ex eodem loco ante et retro positos uidebant. Non solum autem uisus, uerum omnium rerum scientia dabatur insolita, ita ut non esset ibi opus interrogare amplius aliquem; sed omnia sciebat ibi Tundalus aperte et integre quecunque uolebat. Cum autem ita esset ibi Tundalus, adfuit ei sanctus Ruadanus confessor, cum magna letitia salutans eum, et amplectens, intime caritatis uisceribus, ait: Dominus custodiat introitum tuum et exitum tuum, ex hoc nunc et usque in seculum . Ego sum Ruadanus patruus tuus, cui iure debitor es sepulture, et cum hoc dixisset, stetit, nil amplius dicens.

 Tundalus autem respiciens uidit sanctum Patricium Hiberniensium apostolum, cum magna turba episcoporum; inter quos quatuor sibi notos uidit, id est Celestinum, qui fuit archiepiscopus Ardinache, et Malachiam, qui Celestino successit: qui Romam ueniens tempore Innocentii pape, legatus et archiepiscopus ab ipso est constitutus; qui omnia que habere poterat, sanctis et pauperibus diuidebat. Hic constructor exstitit 44 cenobiorum monachorum, canonicorum, sanctimonialium, quibus omnia necessaria prouidebat et nichil omnino sibi retinebat. Ibique uidit Christianum Lundunensem episcopum, fratrem predicti Malachie uterinum, mire continentie uirum et uoluntarie paupertatis amatorem, et Neemiam Cluanensis ciuitatis  antistitem, uirum simplicem atque modestum, sapientia quoque et castitate pre ceteris fulgentem. Hos quatuor cognouit episcopos. Eratque iuxta eos unum sedile mirabiliter ornatum, in quo nemo sedebat; et dixit Tundalus: »Cuius est istud sedile, et quare sic uacat?« Respondit sanctus Malachias: »Cuiusdam de fratribus nostris, qui nondum migrauit a corpore; et cum migrauerit, hic sedebit.« Cum autem in his omnibus anima Tundali ualde delectaretur, adfuit angelus Domini, qui eam antecedebat, et blande illam alloquens, ait: »uidisti hec omnia?« Et illa: »uideo, domine. Obsecro, sine me hic esse.« Cui angelus: »Debes ad corpus tuum redire, et omnia que uidisti ad utilitatem proximorum memoriter retinere.« Quo audito, anima  tristis et flens respondit: »Domine, quid tanti mali egi, ut relicta tanta gloria ad corpus redeam?« Et ille: »Ad hanc non merentur intrare, nisi uirgines, qui corpora sua ab immundo tactu, et corda sua ab omni immundo affectu custodiunt; et aduri magis pro tanta gloria, quam coinquinari aliqua turpi concupiscentia uolunt: quod tu noluisti facere, et uerbis meis credere; et ideo non poteris hic manere. Reuertere ergo ad corpus tuum, et abstine ab his que ante faciebas. Consilium meum, et auxilium tibi non deerit: sed presentialiter atque fideliter tibi manebit.« Et cum hec dixisset angelus, conuersa anima statim sensit se mole corporis esse grauatam. Nullum interuallum nec ullum  temporis intercessit momentum; sed in uno eodemque temporis puncto in celis loquebatur ad angelum, et in terris se sensit induere corpus suum. Tunc ipsa debilis corporales aperuit oculos: et suspirans, nichilque dicens, respexit clericos circumstantes, et sumpsit corpus Domini cum gratiarum actione; et omnia que habuit dispersit, et dedit pauperibus: et signum sancte crucis uestimentis suis quibus uestiebatur, superaffigi iussit. Cuncta que uiderat, que retinere potuit, nobis postmodum recitauit, bonam uitam nos ducere monuit, uerbumque Dei, quod ante nescierat, cum magna deuotione et humilitate ac scientia predicabat. Nos autem, qui uitam eius imitari non possumus, hec saltem ad utilitatem legentium scribere  studuimus. AUCTOR. Hucusque de uisione Tundali que contigit anno quo mortuus est S. Malachias: cuius Malachie uitam miraculis gloriosam et uirtutibus plenam S. Bernardus ueraci et eleganti stylo digessit. Nunc ad historie seriem redeamus.



1150.

Eo tempore florebat multa miraculorum gratia Petrus Tarentasiensis episcopus. Cuius uirtutum fama cum ad ciuitatem Lausennam peruenisset, tres uiri ibi in carcere clausi, custodibus suis ante ostium carceris obseratum ludentibus, flentes et lugentes, ceperunt nomen eius suppliciter et fideliter inuocare. Adest continuo pontifex inuocatus, soluit compeditos, manum porrigit, aperit ostium, iubet ut exeuntes sequantur se. Sic  manifestus apparens illis, et a multis aliis uisus, extrahit eos et deducit. Cumque nulla foret opportunitas diuertendi, sequentes preuium ducem suum desuper tabulas quibus custodes ludebant, inter illos medios pertransibant. Nec mirum: si uideri presentes ab hostibus ipsi non poterant: qui sic uidere sibi uidebantur absentes. Nec ab eis pontifex ante disparuit, quam euasisse pericula, et ad locum sese cognoscerent peruenisse securum. Unde et uoto sese obligantes, non gustauere cibum, donec ad sui liberatoris presentiam accederent, noua et mira Dei magnalia predicantes. Implacabiles inimicitias, et odia inueterata frequenter exstinxit, et grauia admodum bella compescuit. Desperatas reconciliationes inter maximos etiam principes:  Domino cooperante, et sermonem eius confirmante sequentibus signis , effecit. Inter principem suum comitem Imbertum, et Raymundum comitem Tolosanum in regione Gratianopolitana eo tempore dominantem, non sine multis incendiis, et homicidiis guerram diutius agitatam multo labore sedauit. Cuius occasione negotii ad Henricum regem Anglorum uehementer desideratus accessit: in quo itinere miraculum singulare diuina uirtus per eum perfecit apud S. Symphorianum, quod est castrum Lugdunensis Ecclesie, paucis ab urbe leucis distans. Ibi erat uir fidelis Petrus de Fraxineto, notus et honoratus inter conuicaneos suos, uirorum religiosorum officiosus sedulusque susceptor,  magne conuersationis pariter et opinionis: qui uirum sanctum ad hospitium suum aliquando, quasi uim faciendo, pertraxit. Huic filia iuuencula erat, miserabili incommoditate laborans.

Egerat enim mulier quedam malefica per nequitiam inuide socrus inducta, ut languore tabesceret desperato, nec uiri sui presentiam, nec aspectum ullatenus toleraret. Affectione autem muliebri genitrix persuasa, ut Satanas Satanam eiiceret, famosum quemdam maleficum accersiuit. Adfuit, explorauit, agnouit, et iuuenculam asserens inferratam, terit arborum cortices: pocula uerbis et herbis infecta propinat. Mordet etiam propriis dentibus brachium misere mulieris in duobus locis circa fontem brachii; ita ut utraque morsura superior  et inferior distaret a fonte brachii quasi palmo uno. Res noua, res mira. Ab illo quidem languore conualuit: sed interdum uelut ex corde sentiens acus procedere, cruciabatur atrociter, donec per superiorem morsuram brachii, quam nulla cicatrix, sicut nec inferiorem, obduxerat, acus educeret uis occulta. Plures iam in hunc modum per temporum interualla quam triginta acus prodierant: quedam, ut uulgo dicitur, excapsate, quedam admittendis idonea filis foramina, preferentes. Exhibetur ergo uiro sancto a patre filia cuius lugubrem explicat tragediam: et ecce mox iuuencula sentiens acum, gemebunda deplorat. Quam accedens unus de fratribus laicis uiro Dei seruiens cruentam extraxit, annis pluribus ad testimonium  conseruandam. Orat sanctus, et locum uulneris tangens, in uirtute fidei pollicetur, nec ferrum, nec chalybem ultra processurum. Factumque est ita: sed mutata materia malitia nondum penitus exstincta, per alteram brachii inferiorem morsuram, quam uir sanctus non tetigerat; quia necdum inde aliquid exierat, ceperunt sudes lignei paruuli, quos uulgo brochas uocant, ex quercino robore, uel fraxineo, pro ferreis acubus egredi, grossiores spinis, et modico longiores, nec tamen unius omnes longitudinis uel grossitudinis; sicut nec acus fuerant. Sexdecim iam infra annum et paucos menses ex muliere ligna prodierant. Adfuit deinde reuerendus antistes Petrus, cui diuinitus seruabatur tanti miraculi plenitudo. Offertur mulier  missarum solemnia celebranti, sicut preceperat uespere precedenti. Eadem hora septimum decimum ex carne mulieris lignum egreditur: quod sub oculis omnium capellanus extraxit. Confitentem itaque mulierem presul absoluit, et sacramentum ei tradens eucaristie, ab omni deinceps cuiuscunque materie progressu iubet eam esse securam. Sic ab omnibus prestigiis liberata adhesit uiro suo, liberosque procreauit; uirtutem uiri sancti postea multis annis predicauit, quam in seipsa meruit experiri.

Huiusmodi malefici dicuntur uultiuoli, qui ad affectus hominum imitandos, in molliori materia, sicut cera uel limo, eorum quos peruertere nituntur, effigies exprimunt; cuius illusionis uirgilius  in Pharmaceutria meminit, dicens :

Limus ut hic durescit, et hec ut cera liquescit.
Uno eodemque igni; sic nostro Daphnis amore.
Naso quoque in libro Heroid. :

Deuouet absentes, simulacraque cerea fingit,
   Et miserum tenues in iecur urget acus.
Horum malitia, etiam cum plurimum nocent, artificio leui, ut aiunt quidam, dissoluitur, si qui suspecti sunt conuenti ab aliquo crimen inficientur; aut si confessi fuerint, rogentur maleficium reuocare. Sed si hoc uerum est, quomodo famosus ille maleficus, qui maleficium primus agnouit, tam facile remedium non adhibuit?



1151.

Assidua et diutina pluuiarum inundatio  messionem tardauit et impediuit. Sanctus Bernardus tertiam processionem Ascensionis Dominice in ordine nostro constituit. Nam antea nonnisi due precedentes, Purificationis scilicet et Dominice in Ramis Palmarum, fiebant. Sed dignum duxit esse uir ille sanctus, ut Christum redeuntem de terris ad celos prosequeremur: sicut angelum illum fuerant prosecuti, uenientem de celis ad nos: et in libro Ordinis Romani ea die intitulatur statio ad sanctam Ierusalem.



1152.

Relictam Ludouici regis Francorum uxorem duxit Henricus comes Andegauensis, et dux Northmannie, postea rex Anglie. Unde guerra orta est inter eos. Hanc reliquit Ludouicus, propter incontinentiam  ipsius mulieris, que non sicut regina, sed fere sicut meretrix se habebat.



1153.

Post Eugenium tertium, qui sedit annis 8, sedit Anastasius papa centesimus septuagesimus tertius, anno uno. Eodem anno sanctus Bernardus moritur.



1154.

Stephanus Blesensis rex Anglorum moritur anno regni sui 19, Ludouici regis Francorum 16. Adrianus natione Anglus fit papa centesimus septuagesimus quartus. Obiit Adam secundus abbas Mortui maris; cui successit Stephanus prior Ursicampi. Huic Adriano pape familiaris fuit Ioannes Salesberiensis, et ipse Anglicus natione, qui de eodem Adriano talia refert: »Audiui papam Adrianum dicentem, quod Romano pontifice nemo miserior est, conditione eius nulla miserabilior. Fatebatur  enim se in eadem sede tantas miserias inuenisse, ut facta collatione presentium tota precedens amaritudo iucunditas et felicitas fuerit. Spinosam dicebat cathedram Romani pontificis, mantum acutissimis usquequaque consertum aculeis, tanteque molis, ut robustissimos terat, et comminuat humeros, coronam et phrygium clara merito uideri, quoniam ignea sunt. Seque nunquam a natali solo Anglie malle exisse, aut in claustro beati Rufi apud ualentiam perpetuo latuisse, quam tantas intrasse angustias: nisi quia diuine dispensationi reluctari non auderet. Hoc etiam mihi sepissime adiecit, quod cum de gradu in gradum a claustrali clerico per omnia officia in summum pontificem  ascendisset, nichil unquam felicitatis, aut tranquille quietis uite priori adiectum est ab ascensu: et, ut uerbis eius utar: In incude, inquit, et malleo semper dilatauit me Dominus: sed nunc oneri, quod infirmitati mee imposuit, si placet, supponat dexteram, quoniam importabile mihi est. Nonne miseria dignus est, qui pro tanta pugnat miseria? Sit ditissimus, qui eligitur, sequenti die pauper erit, et infinitis fere creditoribus tenebitur obligatus. Ambire ergo ad summum pontificium, et non sine fraterno sanguine ad illud ascendere est Romulo succedere in parricidiis, non Petro in ouibus pascendis. Bene ergo dicitur, nec tam nuncupatiue quam substantiue, summus pontifex seruus seruorum. Seruiat enim seruis auaritie Romanis necesse est, adeo ut  nisi seruierit, fiat aut expontifex, aut exromanus.





Henricus Henrici Superioris ex filia nepos , regnat in Anglia annis 35. Abhinc nil inueni de temporibus imperatorum Alemannie: et ideo pro eis adnotandi sunt anni regum Francie. Florebat hoc tempore Theobaldus Cantuariensis archiepiscopus de Beccensi monasterio assumptus: uita per omnia laudabilis, et magnificus, et tam in secularibus quam in ecclesiasticis negotiis experientissimus.





Signum crucis apparuit in luna. Albericus  miles Beluacensis pro fide Christi martyrium passus est. Non dicitur, ubi, uel quomodo passus sit: ideo hoc negligentissime est adnotatum.



1157.

Tres lune uise sunt, et in media signum rucis. Thomas archidiaconus Cantuariensis per industriam archiepiscopi Theobaldi factus est regis Henrici cancellarius.



1158.

Filia Ludouici regis Francorum datur filio Henrici regis Anglorum, ut pax inter eos firmetur.  Nonis Septembris tres soles uisi sunt in parte occidentali; sed duobus paulatim deficientibus, sol diei, qui medius erat, remansit usque ad occasum.



1660.

Huius temporis sunt miracula beate Marie de Rupe Amatoris. Eo tempore quidam Britannus  quadam nocte mortuus est in principio noctis; et mane reuixit. Hic narrabat: Quidam pulcher angelus in ueste nitidissima duxit me in uallem profundissimam, que ex una parte plena erat igne magno, ex altera parte niue, grandine et glacie. Ibi plures anime per uices alternas transibant ab aquis niuium ad calorem maximum, et e conuerso: cumque cogitarem, quod ibi esset infernus respondit angelus cogitationi mee: »Non est hic infernus, ut tu putas, adhuc aliud uidebis.« Et duxit me ulterius, et ceperunt ante nos tenebre inspissari, ita ut nil uidere possem preter fulgorem uestis angelice. Et ecce ceperunt mihi apparere magni globi flammarum, qui de quodam puteo ascendebant usque ad nubes; et iterum recidebant in  puteum illum. Tunc angelus qui me ducebat reliquit me in illa densitate tenebrarum, in qua uidi magnam multitudinem animarum in modum fauillarum ascendentium et recidentium in puteum cum globo flammarum tenebroso: et de ore illius putei exibat fetor immensus et intolerabilis. Et ecce audiui magnos ululatus animarum plorantium, et magnos cachinnos demonum illas ad tormenta trahentium. Erant autem anime quinque. Unus attonsus ut clericus, altera femina, tres laici. Tunc nigerrimi spiritus exibant de inferno, iactantes flammam sulphuream per nares suas, tenentes forcipes, per quas me uolebant trahere ad se, et non poterant. Cumque me circumdarent, circumspiciebam, si forte mihi alicunde ueniret auxilium. Et  ecce apparuit mihi claritas cuiusdam stelle: que cum appropinquasset, illi tetri spiritus abscesserunt. Et apprehendens me angelus, reduxit uersus orientem, et uenimus ad murum quemdam altum et longum, in quo nullus apparebat introitus; et subito fuimus super illum. Intra quem erat campus quidam pulcherrimus, floribus odorantissimis plenus; per quorum odorem liberatus sum a fetore inferni, quem passus fueram. Ibi magna claritas erat, plusquam solaris, ut uidebatur. Ibi erant magni greges candidatorum sedentium super sedilia pulcherrima. Et cum cogitarem ibi esse regnum Dei, respondit angelus cogitationi mee: »Non est hic regnum Dei.« Post hoc ulterius progredimur,  et uidi claritatem centuplo maiorem quam prius: et ibi audiui angelos et animas ineffabili melodia cantantes. Cumque putarem me ibi esse intraturum, ductor meus restitit; et me per uiam, per quam duxerat, reduxit, usque ad locum prioris claritatis, et dixit: »Scis tu, que sunt, que uidisti?« Anima: »Nescio, domine.« Ait: »uallis illa plena ardore, et niue, et grandine, locus est animarum se purgantium; que confessionem et penitentiam peccatorum suorum distulerunt usque ad mortem. Sed quoniam tunc saltem penituerunt, in die iudicii per Dei misericordiam liberabuntur. Possunt tamen interim alleuiari a penis per preces et eleemosynas fidelium, et maxime per celebrationem missarum. Puteus ille est os infernalis  abyssi. Campus iste floridus locus est animarum sanctarum, que in bonis operibus exierunt de corpore, et regnum Dei exspectant cum magna letitia et exsultatione: quem et tu ipse, qui ad corpus tuum reuersurus es, si de salute anime tue sollicitus fueris, cum illis beatis spiritibus recipies.« Cumque rogarem eum, ut ibi me remanere permitteret, quia nolebam ad corpus reuerti. subito me inter homines hic uiuentem inueni. Hic homo post hanc uisionem conuersus est in domo Cisterciensis ordinis, que dicitur Malros, iuxta quam erat quedam aqua decurrens: in qua, ut carnem suam domaret, sepe stabat in frigore hiemis usque ad mentum: et quando aqua illa glacie durabatur, frangebat crustam glaciei, et cum ueste sua ibi  stabat, quandiu sufferre poterat. Inde exiens uestem non mutabat, sed sinebat eam in suo corpore desiccari. Qui autem uidebant eum, compatientes ei, dicebant: »Quomodo, frater, tantam asperitatem frigoris tolerare potes?« Qui respondebat: »Asperiora ego uidi.«



1161.

Eo tempore fuit in Anglia uir quidam magnarum uirium corporis, et propter illas uires magni nominis. Hic post multa peccata reprehensus a sua conscientia proposuit ire Ierosolymam, ut ibi uires suas expenderet in seruitio Dei, iuxta illud: Fortitudinem meam ad te custodiam ; et de hoc uoto consuluit abbatem quemdam Cisterciensis ordinis: qui persuasit ei ut crucem religionis acciperet, et ad celestem Ierusalem properaret.  Et fecit sic: et cepit esse ualde feruens in religione. Postea tentatus a Satana mutauit propositum; et proposuit se corporaliter iturum in Ierusalem, sicut prius uouerat. Sed quia tunc abbas presens non erat, distulit recessionem contra uoluntatem suam usque crastinum. Eadem nocte cum de necessariis ad lectum suum rediret, uidit supra quamdam trabem dormitorii demonem sedentem in specie simie: et cepit cogitare quod diabolus esset, quia in illo ordine tales bestie non nutriuntur. Diabolus autem sentiens se cognitum, desiliit de trabe super illum, et uerberauit illum tam fortiter, quod sanguis de naribus eius et ore exibat. Et hoc facto euanuit. Illo clamante fratres exterriti sunt:  et uidentes illum nouitium tam grauiter lesum, portauerunt in infirmitorium. Qui iacuit exsensis in lecto suo tribus diebus, et uidebatur magis mortuus quam uiuus, apertisque oculis nichil uidebat. Qui cum ita iaceret, apparuit ei sanctus Benedictus, dicens: »Benedicite.« Et ille: »Dominus.« Quesiuitque, dicens: »Qui estis, domine?«---»Ego sum, inquit, frater Benedictus: sequere me.« Et secutus est eum in spiritu; et ceperunt ascendere sublimes gradus, et erant in singulis gradibus duo demones, qui incantabant ascendentes, et in singulis gradibus percutiebant illum nouitium. Qui defatigatus ab ictibus demonum uix iam sequi poterat ductorem suum. Respiciens autem post se sanctus Benedictus, posuit manum suam super caput  nouitii, et confortauit eum. Post illos gradus ascensos uidit nouitius locum magne claritatis et uiriditatis in regione puri etheris: et uidit ibi capellam in ere pendentem, tam peruiam, ut miraretur, ad quid tam parua capella facta erat. Ad quem sanctus Benedictus: »Noli mirari forinsecam capelle angustiam; quia nescis, quam lata et ampla, quam alta et pretiosa sit intus. Mortalis homo non debet mirari opera Dei, qui scit solus rationem operum suorum.« Intrans autem sanctus Benedictus, iussit nouitium stare post ostium. Ibi erat quidam candidatorum grex, sedentes in circuitu interiori capelle: et sedebat inter eos Mater misericordie, resplendens sicut sol inter stellas. Ad  quam accedens S. Benedictus, ait: »Benedicite.« Et illa: »Dominus. Domina, inquit, ecce nouitius, quem adduci iussistis.« Et illa: »Facite illum coram uenire.« Qui cum accessisset, dixit ad eum domina: »uis morari in domo mea mecum, ad seruiendum mihi, sicut promisisti?« Ait: »Etiam, domina.«---»Ergo, inquit, iura mihi super illud altare, et uoue, quod mihi seruies semper, et opera Domini facies et custodies.« Qui cum iurasset, dixit domina nostra ad S. Benedictum: »Reducite eum, unde adduxistis.« Tunc S. Benedictus posuit eum post ostium, dicens: »Aspice diligenter, et retine firmiter quod uisurus es, quia utile tibi erit hec uidisse.« Tunc S. Benedictus accepit peluim, et linteo precinxit se, et dedit peluim domine nostre:  et cepit illa lauare pedes omnium ibi sedentium per ordinem, et S. Benedictus post eam extergebat flexis genibus.

Facto illo mandato sanctus Benedictus reduxit nouitium per loca florida et delectabilia, et suauiter redolentia: et ecce multitudo monachorum et nouitiorum occurrerunt eis. Ex quibus quidam pulchras coronas habebant in capitibus suis; alii nondum habebant in capitibus, sed cum fiducia exspectabant. Inter quos erat quidam monachus, qui per signum petiit a sancto Benedicto licentiam loquendi cum illo nouitio, et accepit. Qua accepta, dixit ad nouitium: »Frater Gunthelme, ego fui monachus de domo tua. Precor ut dicas abbati tuo et meo ex parte mea, quod frater Mattheus monachus  quondam suus mandat ei, ut corrigat se, sollicitiusque se habeat, quam hucusque habuit, custodiendo ordinem suum. His intersigniis credat, quod cum ego migrarem de corpore, uidi quamdam coronam descendentem de celo, quam putaui meam fore, sed data est cuidam monacho, qui ante me mortuus est; pro qua re contristatus fui, inuidens bono fratris mei. De qua re eidem abbati confessionem feci, et penitui. Teipsum admoneo ut in proposito tuo permaneas humilis et obediens, honores fugiens, et tuam propriam uoluntatem nunquam facere delecteris, et semper Deum timeas.«

Post hec uerba sanctus Benedictus iussit sancto Rapheli, ut duceret nouitium, quo ducendus erat. Tunc S. Raphel duxit eum in paradisum: et cum  appropinquarent, uidit nouitius ciuitatem quamdam ex auro, cuius porta immense pulchritudinis erat. Quam cum miraretur, angelus misit eum intra portam; et uidit intra paradisum herbas et arbores pulcherrimas, et aues cantantes. Sub una arbore erat fons limpidissimus, cuius riui per mediam ciuitatem fluebant. Cumque nouitius uellet pausare iuxta fontem, duxit eum angelus ad aliam arborem mire altitudinis et pulchritudinis: super qua erat homo pulcherrimus, et pregrandis stature quasi gigas, uestitus ueste diuersorum colorum a pedibus usque ad pectus. »Hic est, inquit angelus, primus pater humani generis protoplastus Adam, per sanguinem Iesu Christi Filii Dei redemptus.  uestimentum eius est uestis illa glorie, qua spoliauerat eum humani generis inimicus per transgressionem diuini mandati. Ab Abel filio suo primo iusto cepit ipse recuperare uestem suam per bona opera filiorum suorum et filiarum. Quando totus uestitus erit, erit sanctorum numerus consummatus, et finem habebit seculum.« Post hec uenerunt angelus et nouitius ad regionem umbre mortis, et terram tenebrosam; et uidit nouitius quasi turres horribiles, et putauit quod ibi esset infernus. Sed angelus dixit: »Non est. Ille autem turres sunt camini infernales, per quos fumus et flamma ignis eterni exeunt.« Post hec uident hominem in ardente cathedra sedentem, ante quem stabant quasi pulchre femine, que tenebant cereos ardentes,  quos impingebant in faciem eius et in os, et retrahebant similiter ardentes per eius interranea, et semper hanc penam patiebantur. Hic homo, ait angelus, amicus fuit carni sue et inimicus anime sue, gulosus et luxuriosus. Cathedra significat quod potens fuit in malitia. Amauit mulieres; et ideo maligni spiritus in tali specie torquent eum. Post hec uident hominem, quem nigerrimi spiritus excoriabant uiuum, et fricabant cum sale, et super craticula eum assabant. Hic, inquit angelus, potens fuit, et crudelis in subditos. Post hec uident hominem super equum ardentem; clypeum igneum gerentem, et super collum equi capram tenentem, et ad caudam equi sui trahebat habitum monachi. Hic, inquit angelus, pauper homo fuit,  sed de rapina uiuens. Capram unam rapuit a quadam paupere femina. Circa finem uite uoluit fieri monachus, non uere penitendo, sed ut ignominiam suam parumper tegeret. Nam si uiueret, cogitabat se rediturum ad priorem uitam: et ideo trahit habitum religionis, sicut quam paruam estimabat. Capra et clypeus igneus sunt tormenta damnationis sue. Post hec uident diuersas personas religiosas monachorum, monialium, episcoporum: quorum quidam ridebant et cachinnabantur, alii conuitiabantur, alii studebant gule satiande, alii libidini explende: non quod iste uoluptates post mortem sint, sed ad maiorem confusionem et excruciationem, similitudines preteritorum peccatorum in ipsis suis cruciatibus representant, demonibus  ad hoc eos cogentibus: qui etiam postea eos percutiebant de fustibus per media capita usque ad excussionem cerebrorum, et eiectionem oculorum, et hoc incessabiliter.

Post hec angelus Raphel duxit nouitium usque ad profundum inferni; ubi uidit rotam horribilem igneam et hominem extentum desuper: et dum rota uolueretur, quedam uox dixit ad nouitium territum: »uides rem terribilem; sed adhuc terribiliorem uidebis.« Et ecce rota tam rapido cursu descendit usque ad profundum inferni, et tam magnum farsum fecit in cadendo, ut totus mundus cecidisse uideretur, celum, terra, mare. Et dum rota caderet, omnes anime captiue que ibi erant, omnesque demones pulsabant illum hominem, et maledicebant ei, et excommunicabant  eum. Hic erat Iudas traditor. Et dum inde redirent angelus Raphel et nouitius, apparuit eis angelus, qui gubernabat solem in humani generis seruitutem. Post hec dixit sanctus Raphel ad nouitium: »Oportet te redire ad corpus tuum. uisionem istam nulli narres, nisi abbati tuo, et hoc in confessione.« Tunc nouitius reuixit, qui tribus diebus iacuerat mortuus: et cepit oscitare, et gemitus et planctus dare; et oblitus preceptum angeli, cepit statim narrare que uiderat, dicens circumstantibus et querentibus quid uidisset: »uidi infernum, uidi paradisum.« Et cum hoc diceret, sanctus Benedictus uenit cum baculo ante eum, et percussit os infirmi inobedientis. Infirmus autem  opponens manum ictui, percussus est grauiter in digito; et querens causam percussionis, audiuit a sancto Benedicto, quia inobediens fuisti; et si lesus es in carne, scito quia magis lesus es in anima; et quia peccasti loquendo, loquelam perdes 9 diebus, et iniuncta ei penitentia disparuit. Per illos 9 dies grauiter infirmatus est, et manus eius intumuit. Post 9 dies sanus factus est, et dixit abbati suo soli, que uiderat. Abbas autem, qui preceptum tacendi non acceperat, ad edificationem audientium et legentium uisionem reuelauit.



1192.

Eo tempore quidam Cenomanensis, nomine Christianus, iuuenis conuersus est in eremitorium quoddam in archiepiscopatu Turonensi,  quod dicitur Gastine. Ubi dum fortiter tentaretur a carne sua, affligebat se. In Quadragesima ieiunabat abstinens ab omni potu, preter unum diem in septimana. In hieme stabat uestitus in aqua frigida usque ad collum. Disciplinam sibimet dabat usquequo uirge dirumperentur. Quod cum quadam die faceret, et se cecidisset usque ad sanguinem, audiuit uocem a parte occidentis dicentem: »Nil prodest tibi, quod facis. Iste Deus, quem inclamas, non dabit tibi quod petis. Sed conuertere ad me, et auxiliabor tibi.« Quod ille audiens, intellexit uocem esse inimici. Et cum orasset Deum, ut auxiliaretur sibi contra tentationes, proposuit aggredi peregrinationem ad diuersos sanctos, et ita finire uitam suam in peregrinando. Et cum diu hoc cogitasset,  accepto baculo egressus est nudis pedibus: et cum uenisset ante quamdam ecclesiam, flexis genibus rogauit Deum, ut daret ei bonum consilium. uix ab oratione surrexerat, et ecce sensit fetorem magnum; per quem intellexit diabolum prope astare, qui ei suggerebat relinquere habitum religionis, et locum suum; gratias agens Domino de tali signo, reuersus est ad fratres suos. Hic aliquando in festo sancti Stephani dormiebat ad matutinas, et cum legeretur illa lectio, ubi legitur: Et lapidabant Stephanum , expergefactus ad hoc uerbum, reprehendit se de somnolentia, dicens: »ue mihi, qui sic obdormio ad obsequium Dei. Iste sanctus non dormiebat, quando lapidabatur: et ego miser rogare debueram istum  sanctum martyrem ut oraret pro me.« Et post hec cepit intentissime uigilare, et rogare sanctum Stephanum, ut oraret pro se. In crastino cum esset in refectorio, antequam aliquid gustasset, uenit ad eum uox, dicens: »Tu intendis ad accipiendas terrenas escas; et non cogitas de glorioso protomartyre, qui orat pro te.« Tunc aperti sunt oculi eius, et leuans oculos in celum, uidit martyrem orantem pro se, sicut uox ei dixerat. Quod cum uidisset, statim surrexit, et petiit locum secretum, in quo oraret, et dixit: »Sancte Stephane, quas tibi gratias agam de hoc tanto beneficio tuo? Nihil habeo proprium, quod tibi dem; sed tamen hoc do tibi, quod pro amore tui non induar lineis, sed laneis tantum;« quod et fecit. Hic cum postea moneret  ceteros, ut in bono proposito perseuerarent, narrabat, dicens: »Eram aliquando in Gastineto iacens in lecto pleno paleis in solario quodam, et cum uellem repausare, sentiebam nescio quid, quod se mouebat sub renibus meis. Dixi hoc magistro meo, sed illa motio non quieuit. Quadam die inspirante mihi Domino cepi euertere paleam lecti mei: et euersa palea cum nichil inuenirem, leuaui unum de asseribus solarii sub quo inueni unum pedulem ueterem, et in eodem magnam massam denariorum. Quos cum inuenissem, relictis illis cucurri ad magistrum nostrum, et confessus sum quid inuenissem. Ille iussit mihi ut afferrem illos ad se. Quod cum fecissem omnes fratres  iussit congregari; qui omnes excommunicauerunt illum, qui hoc fecerat. Quod cum audisset carpentarius quidam, dixit se hoc fecisse: et petiuit ueniam humiliter, correctionem promittens. Magister autem indulsit ei, et iniunxit penitentiam; sed denarios male acquisitos retinere noluit, imo diuisit eos pauperibus. Post hec idem frater Christianus audiens famam de ordine Cisterciensi, cepit admonere socios suos, ut ad illum transirent. At illi noluerunt, sed statuerunt inter se, ut qui uellent de ipsis ad ordinem Cisterciensem transire, transirent: et eumdem Christianum miserunt ad abbatiam de Eleemosyna; cum quo iuit prior suus cum uno socio. Post annum probationis expletum spiritus maligni sepe apparebant eidem Christiano  in uisione noctis, minitantes ei, quod eum expellerent de domo illa; et in uanum laborare illum dicebant, quia non duraret in ordine illo. At ille recurrebat ad orationem. Et dum hoc bellum haberet cum demonibus, quadam die facta est ad eum quedam uox a capite lecti sui, dicens: »Memor esto huius uersiculi de Psalterio: Deus, in nomine tuo saluum me fac, et in uirtute tua iudica me .« Quod audiens ille recitauit et ad omnes tentationes diaboli semper postea de isto uersiculo, tanquam clypeo sese muniuit. Cum autem demones uiderent eum habere fiduciam in isto uersu, dicebant: »Stulte, hoc nos te docuimus, hoc uolumus ut dicas.« Tunc ille in dubio positus, utrum hunc  dicere deberet, an non, quia simplex erat et illitteratus, quesiuit a clericis, quid hec uox significaret. A quibus cum audisset hoc esse principium cuiusdam psalmi, totum illum psalmum per gratiam Dei didicit; et in hac pugna contra demones diu fuit. Quadam nocte dum fratres in hieme post uigilias sederent, et legerent ad lumen in capitulo, ille remansit in claustro orans. Et cum oraret, dixit ad eum uox de celo: »Illi boni homines, quos uides in capitulo, sunt martyres Dei.« Eodem anno uidit idem Christianus omnem conuentum circumdari a demonibus; qui tante multitudinis erant, ut tegere uiderentur quidquid erat inter celum et terram. Quod cum ille uideret, et diceret: »Domine Deus, quid hoc potest esse: quis poterit euadere pericula  ista?« Audiuit uocem dicentem sibi: »Qui humilitatem habere potuerit, ab omnibus his laqueis liberabitur.« Non multo post uenit quedam claritas ab oriente: quam cum presentirent maligni spiritus, euanuerunt: et illi gloriosi spiritus qui erant in illo lumine, appropinquauerunt, et illum locum ubi erant sancti illi homines solari claritate repleuerunt, et in eadem claritate apparuit regina angelorum. Quam cum ille aspiceret et diceret intra se: »Deus bone, quo uadit domina nostra, aduocata nostra, saluatrix mundi?« respondit ei eadem Domina: »uenio succurrere huic loco qui meo indiget auxilio. uenio auxiliari huic pauperi abbatie et aliorum pauperum locis qui confidunt in me.«



1163.

Stephanus abbas Mortui maris reuocatus  est ad curam abbatie Ursicampi: cui Gaufridus 4 successit in abbatia Mortui maris.



1164.

Hugo episcopus Rothomagensis obiit, cui Rotholdus Ebroicensis episcopus in archiepiscopatu successit.  Philippus Ludouici filius, qui modo regnat, nascitur, anno regni patris 27. Tarentasiensis episcopus uenit apud Caluum montem, qui est in confinio Francie et Normannie, pro pace reformanda inter reges Ludouicum et Henricum: ubi multas uirtutes per eum operatus est Dominus in presentia duorum regum, et Henrici iunioris regis Anglie, et Philippi comitis Flandrensis. In Capite ieiunii imposuit cineres benedictos capiti regis Anglie apud Mortuum mare. Eodem anno Thomas Cantuariensis archiepiscopus exsul ab Anglia aufugit  in Franciam, et uenit Senonas ad papam Alexandrum III, afferens secum consuetudines regis Anglie scriptas, propter quas exsulabat. Eas igitur tenens in manibus chartam explicatam et expansam ante pedes eius posuit, dicens: »Ecce, pater, sacre, imo sacrilege consuetudines regis Anglie; canonibus et decretis, et etiam ipsorum terrenorum principum legibus aduerse, pro quibus exsilium sustinere cogimur: ut eas sancte paternitati uestre ostenderemus, aduenimus. Iubeat igitur sanctitas uestra, si placet, eas legi et audiri. Quisquis enim ista audierit, mirum est, si non tinniant ambe aures eius; audiens a Christianis contra legem Christianitatis agi: et damnatis sanctorum  Patrum uenerandis institutis nouas et inauditas ueterum tyrannorum presumptas abusiones in Ecclesiam introduci.« Hec cum, flexis genibus, dixisset, iubente papa, surrexit, stetitque in medio circumstante eum turba clericorum suorum. Cumque ad preceptum domini pape consuetudines ille legerentur, et qui legebat primum pronuntiasset capitulum, cepit uenerandus antistes contra propositum capitulum mirabiliter disserere, et regis intentionem plenius elucidare ac detegere: ostendens et conuincens et decretis et legibus, in quibus, et in quantis, quod pronuntiatum fuerat, sanctorum Patrum canonibus obuiaret: quantumque discrimen Ecclesie immineret, si rex quod intendebat, obtineret. Similiter fecit ad singula capitula, domino  papa eum libenter audiente, et assertiones eius diligenter per singula notante. Cardinales tamen, qui, accepta a rege pecunia, partem eius fouebant, multam uexationem beato uiro in sua causa prestiterunt, precipue Guillelmus Papiensis, qui pre ceteris regi erat amicior et familiarior. Hic enim beatum uirum modis omnibus impedire satagens, ad singula insurgebat, seque ei obiiciebat: multa ei proponens, multa inquirens, que uir uenerabilis ut fila aranearum sine difficultate et hesitatione uel soluebat, uel conuincebat. Putabat enim idem Guillelmus, quod archiepiscopus oratione uteretur aliena, et non propria; et quia, si posset eum a tramite sui sermonis deflectere, continuo eum ludibrio et confusioni habendum. Sed et ipse sanctus intelligens  Guillelmum sibi ex directo obniti, aliquoties eum reciproco sermonis excursu ita suis intricauit et illaqueauit obiectionibus, ut omnibus manifestum fieret, quod non solum propriis uteretur uiribus et disertitudine, uerum etiam, quod insuperabilis esset ingenii et eloquentie.

Cumque tam in expositione cause sue, quam in contentione cum aduersariis magna pars diei consumpta fuisset; erant enim 16 capitula consuetudinum illarum ad que stando responderat, admirans tandem dominus papa eius sapientiam, magnificentiam atque prestantiam, uocauit eum ad se, iubensque eum sedere iuxta se, dixit: »Bene ueneris, frater carissime,« cumque ei congaudens, cum bene uenisse sepius repetiisset, gratias ei agere  cepit, quod tantum onus tamque arduum negotium suscepisset; et quod Ecclesiam Dei tam periculosis temporibus contra tyrannorum assultus tueri presumpsisset, ipse quoque uenerandus antistes cum debito honore et reuerentia domino pape multiplices gratias retulit, quod eum tanto honore dignatus fuerit. Tunc dominus papa consuetudines illas perpetuo damnauit, et obseruatores atque exactores earum eterno anathemati subdidit. uir igitur Domini aliquanto tempore in curia demoratus, tandem cum licentia et consilio domini pape Pontiniacum se contulit, ibique ferme per biennium fuit. Ibi inter cetera sancte emulationis studia, etiam habitum monachilem concupiuit et accepit. Misso autem ad dominum papam tunc Senonis commorantem  secretius nuntio, habitum religionis sibi ab eo fieri, benedici et transmitti postulauit et impetrauit; domino papa inter cetera ita rescribente: »Misimus tibi, frater dilecte, habitum, non qualem uoluimus, sed qualem habuimus.« Cognoscens igitur rex Anglorum in quanto honore uenerandus pontifex a domino papa susceptus esset, et quod in Pontiniaco locum sibi mansionis elegisset; cum iam in ipsum deseuire non posset, in suos inaudito crudelitatis genere debacchatus est; precepitque ut, ubicunque aliquis de cognatione eius uir aut mulier inueniri potuisset, exheredatus et spoliatus bonis propriis a regno pelleretur; exacto prius ab eo sacramento, quod Pontiniacum contristandi archiepiscopi gratia proficisceretur, et se ei presentaret.  Tunc expulsi sunt senes et iuuenes ad cognationem eius pertinentes; sed et mulieres cum pueris lactentibus, et quedam grauide.

Hoc anno ab aduentu Anglorum in Britanniam maiorem 1830, a baptismate eorum 634, ab introitu Normannorum 100, hoc anno in Ruthenensi pago quedam tempestas graui flagello castigauit populum Dei. Nam lupi feroces ab uberibus matrum paruulos rapiebant, et duris morsibus deuorabant. Mulier autem quedam, nomine . . . phane de uenere, cuius frater tam perniciosa clade iam succubuerat, matre brachium a corpore pueri euulsum duntaxat retinente, uigilia Assumptionis beate Marie hortum intrauit, ut spicas colligeret. Nebulosum quippe  tempus erat. Et ecce duo lupi cum tanto strepitu, ut putarentur equites aduenisse, accurrerunt; quorum unus illam per guttur, alius subleuatis ad umbilicum uestibus diuersis et lethalibus uulneribus sauciatam, non uille recto tramite, quo frequenter fugari solebant, a canibus, sed trans muros duos, et sepe tres uelut nichil proiicientes, ad siluam pertraxerunt. Silua uero per dimidium milliare ab oppido distabat. Mulier autem adhuc spirans spiritum exhalatura supremum, in uirtute Spiritus sancti et benignitate uirginis Marie feris precepit ferocibus, ne corpus suum ulterius lacerarent; et ne diutius in eam grassarentur, inhibuit. Mox ab eius laceratione desistunt, corpus exsangue superuenientium infestatione ferarum diligenter conseruantes.  Interea cum canibus requirebatur; et sequenti die, cum detecta sub algore noctis pernoctasset, inuenta, ad uillam relata est. Adeo autem erat lacerata, quod uix in ea agnosci poterat forma humana. De lacero corpore uermes et sanies ebulliebant: aspectu terribilis erat, etiam sanguine propinquis. Qui etiam eam immisericorditer repulerant. Plectrum lingue non mouebatur ad aliquod uerbum formandum: uictualia ori infusa per foramina gutturis et pectoris exibant, incorporato tenui uel modico sapore. Neruorum contractione et membrorum lesione genua pectori adherebant; et uulnera, de quibus non modica caro detracta fuerat, cute superduci non poterant. Hanc igitur parentes sui impositam uehiculo nocte ad remotam uillam  detulerunt: que dimissa pre foribus monstrum ab intreuntibus putabatur; et ne diutius apud eos moraretur, ligatam asino quasi truncum procul duci fecerunt. Descendens autem asinus quoddam montis precipitium, bibiturus de torrente, qui rapidus deferebatur in uallem, caput deposuit, mulierque que laxe uincta fuerat, in aquam lapsa est. Sed beata Maria non passa est eam mergi, imo eam super undam euectam fluminis in ripa constituit. Abstracta de flumine in horreo cuiusdam nobilis, cuius Dominus cor tetigerat, ab hominum sequestrata consortio solitaria iacebat; quia pre fetore eius et uulnerum immanitate grauabantur intuitus assistentium, et olfactus. Miles autem curam  eius agens, uulneribus uinum et oleum infundi iubebat. Mulier interim cura medentium et adminiculo ciborum reformabatur, sed modice: et semper Genitricem Dei in mente ruminabat, per eam sanari se sperans; signisque et nutibus, et quibus poterat uerbulis ad Rochemador se ferri precabatur. Ad quam ecclesiam tandem miseratione multorum delata est. Ubi cum incuruata sursum respicere non posset, persistens in oratione, et cordis contritione exaudiri meruit et sanari.



1167.

Ea tempestate Henricus Beluacensis episcopus transfertur in archiepiscopatum Remensem.



1168.

Cui in episcopatu Beluacensi successit Bartholomeus  Henricus rex Anglie maiorem  filium suum Henricum generum Ludouici regis Francorum in odium S. Thome archiepiscopi Cantuariensis fecit consecrari in regem a Rogero Eboracensi episcopo: quod solum ad Cantuariensem pertinebat archiepiscopum.



1170.

Eo tempore in partibus Orientis, et in terra promissionis, exigentibus peccatis hominum, terremotus multas urbes, ecclesias, oppida et uillas subruit, et innumera populorum millia hians terra deglutiuit, et edificiorum casu mortuos operuit. Inter ceteros, qui tam repentino cadebant excidio, Hermannus quidam, genere uiennensis, educatus Antiochie, cum esset in castro Cesareo, quod est de iure patriarchatus Antiocheni, in ecclesia B. Petri dum uideret coruscationes, fulgura  et tonitrua; et hiatus terre ex his duntaxat, qui erant in ecclesia, plusquam 140 uiuos deglutisset, ipse quoque collotenus iam delapsus, piissimam Matrem Domini apud Rochemador patrocinantem inuocauit; et preces suas exaudiendas continuo sensit. Nam cum circumquaque morientes rugirent, et ad inferiora terre ruerent, hic licet coarctaretur a terra, et pene suffocaretur, auxilio Regine uirginum a terra extractus euasit uiuus. In Natali apostolorum Petri et Pauli contigit hoc opus horrendum.  Henricus rex Anglie, sicut domino pape et  Ludouico regi Francorum promiserat, pacem facturus cum archiepiscopo Cantuariensi, fecit missam cantari pro fidelibus defunctis, sciens quod ad eam pax non daretur, nolens pacem sumere ab archiepiscopo. Unde et idem S. archiepiscopus eodem anno in ecclesia, et pro Ecclesia martyrium passus est.



1172.

Robertus prepositus de Area episcopatus duos regebat, Atrebatensem et Tornacensem, filius fabri cuiusdam rustici Carnotensis: qui, ut aiunt, familiari demone utebatur: per quem ad tantos honores uenerat.  Ciuitas Rothomagi obsessa est a Ludouico rege Francorum, et Henrico nouo rege, et Philippo comite Flandrensi.



1174.


Obiit S. Petrus Tarentasiensis episcopus: obiit et Gaufridus Iu abbas Mortui maris, cui successit Richardus I abbas de ualacia.  Prepositus de Ares a ribaudis occiditur: procurante, ut aiunt, necem eius Iacobo de Auenes inclyto milite.  Non multo post, imo eodem anno mortuus est Henricus Remensis archiepiscopus. Fuerat autem inuidia magna inter eos de potentatu; quia ille dominabatur Flandrie, iste Francie, et ambo in breui exstincti sunt.  Eclipsis solis hora sexta facta est Idibus Septembris.



LIBER XLIX.



1178.


Philippus Ludouici regis filius coronatur in regem anno regni patris sui 40, uiuente adhuc patre, qui eodem anno mortuus est.



1179.

Igitur anno Henrici regis Anglorum 7, regnat Philippus Ludouici filius, qui anno precedente coronatus fuerat in regem Remis a Guillelmo Remensi archiepiscopo Kalendis Nouembris. Qui uidelicet Guillelmus de archiepiscopatu Senonensi in archiepiscopum Remensem translatus erat. Post Richardum fit abbas 6 Mortui maris Guillelmus Anglicus, 2 abbas de ualacia.



1180.

Philippus filius Roberti de Brena, nepos Ludouici regis Francorum, et cognatus huius Philippi qui nunc est, qui per industriam patrui sui Henrici Remensis archiepiscopi electus est in episcopum  Beluacensem, rediens a uia Hierosolymitana, 4 anno electionis sue consecratur.



1181.

Obiit Alexander III papa centesimus septuagesimus quintus. Qui cum aliquando a quodam appellaretur bonus papa, respondit: »Bonus papa essem, si scirem predicare, iudicare et penitentiam dare.«



1182.

Lucius fit papa centesimus septuagesimus sextus.



1183.

Obiit Henricus rex Anglorum iunior, et Rotholdus Rothomagensis archiepiscopus: cui successit Galterus de Constantia.



1184.


Florebat hoc tempore Petrus monoculus abbas Clareuallensis, qui sublimitatem generis sui semper, quantum potuit, dissimulatione celauit, Igniaci nouitius factus est. In cibo nil unquam preter commune sumpsit, de ipso communi multum et sepe sibi subducens. Cucullam tantum habebat et tunicam. In hieme preter solitum unam cucullam, uel unam tunicam habebat. Botis nunquam usus est, nec pedulibus, nisi simplicibus. uigiliis et iugiter et pertinaciter interfuit. uilis uolebat uideri, non humilis predicari. Gratias seculares nec habuit, nec habere quesiuit; ut politum eloquium, uenustatem persone, industriam in negotiis secularibus, fauorabilem largitatem. Bona intima possidebat. In exterioribus se obscurum esse  gaudebat. Nec sic obscurus et uilis erat, ut putabat; sed apud recte iudicantes multum uenerabilis et amabilis erat. Nocte quadam antequam ueniret Igniacum uidit in uisu noctis, quod aulam ingrederetur pulcherrimam, in qua sedes erat posita, et super sedem sedens quedam domina, uultus admodum reuerendi. Ingredienti aulam occurrebant canes nigri et horribiles, qui impetu facto in eum, lacerare eum uolebant. Sed domina illa magna et uenerabilis canes auctoritate sua magnifice fugauit, et Petrum ad se uocatum blandis manibus, et dulci demulcens alloquio, securum esse iussit. Erat semper  in eodem statu: a quo cum quidam abbas familiaris eius quereret, quomodo idem semper esse posset, respondit: »Cum essem nouitius quidam spiritus sensibiliter uisus est in me intrare. Ex tunc usque nunc spiritus ille, uis illa, uel affectio mihi quodammodo dominatur, regit me, et deducit uelut ouem Ioseph: sparsum per inferiora frequenter introrsum colligit, aliis uolentem intendere ad orationem cogit. Ea que oculis ingrediuntur, aut auribus obstrepunt, facit aliquoties non sentire.« Sicut dicit Gregorius: »Quem perfecte eterne uite caritas absorbuerit, ad terrena foris desideria uelut insensibilem reddit.« Cum adhuc nouitius esset in ordine, aliquando uigiliis intererat, aliisque psallentibus ipse stans in choro dormiebat; sensitque  quasi tactum alicuius, qui pulsans eum suauiter excitabat. Putauit priorem esse, et euigilans, apertis oculis, neminem uidit. Cumque ei sepe contigisset, et sepius excitatorem non uideret, intellexit diuinam esse uirtutem: et egre ferebat, quod se ei offerebat, et non se ei ostendebat. Quadam igitur nocte cum solitum excitatorem sensisset, excitus oculos cito aperuit, et intentus uidit sibi astare iuuenem splendidum et decorum; et quasi aureos habentem capillos. Qui statim ab illo discedens, per medium chorum ibat, morose et manifeste incedens. Qui postquam ita diu apparuerat, disparuit. Media nocte Dominica fratres psallebant, et ipse cum illis. Tunc dolor capitis eum inuasit, tam uehemens, ut chorum egredi cogitaret: et cum se  propter hoc moueret, audiuit uocem dicentem sibi: Laudans inuocabo Dominum, et ab inimicis meis saluus ero . Hac uoce confortatus remansit: et post modicum inualescente iterum dolore, iterum egredi disponebat, et iterum insonuit uox premissa. Tota illa nocte et sequente Dominica usque ad finem conuentualis misse non cessauit conflictus ille doloris, et confortatio uocis. Cumque in ordine suo accessisset ad cornu altaris, ut communionem acciperet, in ipsa inclinatione uisum est ei, quod lapis magni ponderis de capite suo corrueret, et protinus se erigens, et sanctam communionem sumens ab omni illo dolore sanatus est. Quidam religiosus eius familiaris aliquando tentatus de  nostre fidei ratione, quesiuit ab eo in confessionem ne sua, si unquam talem tentationem sensisset. Qui ait: »Non inficior, me plerumque tali cogitatione pulsatum; sed multiplex experimentum fidei omnem meam talem infirmitatem firmauit.« Quesiuit ille, quod esset experimentum. »Multa, inquit, de Deo sensi, et aliquando tale aliquid, quod cum sentire desii, grauius tuli, quam si in clibanum ardentem proiiceret.«

Factus est prior Igniaci, deinde abbas ualiis Regis. Quam electionem talis uisio precessit: uidebatur abbati, qui tunc preerat Igniaco, candelabrum ardens et lucens ante altare maius positum subito per maiorem uitream exire: post modicum electus est. Quidam de mercenariis uallis Regis mercedem  suam a cellerario exigens habere non poterat, cellerario asserente, de iure ei reddendam non esse. Quod cum mercenarius ad abbatem referre uellet, qui tunc egrotabat, non poterat, quia cellerarius eum introire non sinebat. Furens igitur ille ad unam de grangiis finitimis accessit, ferens prunas ardentes in cacabo, ut eam incenderet. Hoc eo cogitante, ecce adfuit abbas, et quid uellet agere, inquisiuit. Expauit ille uiso abbate stupore uehementi; et totum propositum causamque propositi confessus est. Cui abbas: »Ne facias hoc, cras ad me in infirmitorium ueni, et mercedem tibi iubebo restitui.« Fecit ille, ut sibi fuerat imperatum. Emissoque homine cum spe certa mercedis habende, dixit abbas seruienti sibi fratri Nicolao: »uere frater, si nos de Domino  cogitaremus, Dominus cogitaret de nobis.« Coniiciens ille frater aliquid eum magni uidisse, insecutus est hominem abeuntem, prudenter et ingeniose pollicens se et celare consilium, et accelerare negotium; rei geste narrationem extorsit. Morbus, quem fistulam dicunt, eum molestabat. Ille morbum celabat, sed se morbidum celare non poterat, transiuitque per locum illum monachus quidam de Claraualle, celebris in arte medicine. Suggesserunt ei fratres de morbo abbatis, et ipse suasit et persuasit abbati, ut morbum inspiceret. uidit, et fratribus fistulam esse respondit, et eo loci, quo secari, ac per hoc sanari non possit, et adiecit. »Homo iste, si Pascha uiderit, nunquam amplius morietur.« Iste tamen conualuit; multisque postea uixit  annis. uocatus ibat ad electionem abbatis Igniacensis, cum Roberto quodam monacho Igniaci, religioso et litterato, quem secum habebat, utpote familiarem, ad suam consolationem. Orabat autem intente Dominum, ut sibi inspiraret, ad cuius electionem aspirare deberet. Hec eo cogitante et orante, audiuit uocem dicentem sibi: »Cum ad illum locum ueneris, quod requiris agnosces.« Iam locum illum contingebat, et nondum uoti compos erat. Orante illo attentius, uox iterum dixit: »Interroga monachum illum, qui tecum uadit; ipse tibi dicet, quis futurus sit abbas.« Accersito statim Roberto, dixit ei abbas: »Pergimus Igniacum; et credo, quod ex me plurimum pendebit electio. uos, qui fratrum mores cognoscitis, dicite mihi, quem  digniorem hoc officio iudicatis.« At ille incunctanter: »Nullum uobis digniorem iudico: ideo uos futurum abbatem predico.« Cui abbas: »Scio quod promotionem meam uelletis; sed hoc non est positum in uestra potestate. uolo, ut alium quemcunque eligi dignum nominetis.« At ille: »Nullum, inquit, alium nominabo. uos desiderant uniuersi, uos eritis abbas.« uentum est Igniacum; et unanimi consensu omnium absque ulla contradictione electus est in abbatem.

Porro antequam eligeretur, quidam frater religiosus, nomine Nicolaus, qui diu functus est officio cantoris, precabatur iugiter Dominum, ut eis idoneum prouideret abbatem. Cui aliquando oranti uox  manifeste sic ait: »Nicole, habebis abbatem, et ille ostendet tibi, quid te oporteat facere.« Ostensurus enim erat omnibus uere religionis, et sancti feruoris exemplum. Cumque Petrus factus fuisset abbas, Nicolaus supra communem ordinem aliquid attentare uolebat; sed quia delicatus et debilis erat, nequaquam presumebat. In hac fluctuatione positus audiuit aliquando uocem dicentem sibi: »Nicole, nunquam formides penitentiam agere.« Quidam religiosus familiaris eius aliquando cum illo comedens, cum uideret pisces coram se positos non gustantem, et eum nimie parcitatis argueret, respondit: »Imo parcius comederem, nisi corpori meo parcerem.« De illo dicere solebat Gislebertus abbas Fusniaci: Neminem unquam uidi, cui de singularitate  minus male contigerit. Plurimisque eum intime nescientibus simplex uidebatur et hebes, quia tardiloquus erat; et cum loquebatur, quasi laicus. Omnia enim bona sua occultabat. Balduinus miles clarus genere, et diues ualde, nichil mali relinquebat, nisi quod facere non poterat, Petrum tamen abbatem Igniaci ualde diligebat, et res eius a quibuslibet iniuriis tuebatur, cum aliis domibus multa mala inferret. Infirmatus uocauit abbatem; qui audita eius confessione monuit eum, ut renuntiaret seculo; annuit ille, sed licentiam a coniuge habere non potuit. Reuersus est abbas ad monasterium. Non multo post ille desperatus de uita a parentibus suis ad monasterium adductus est, deputatur in cellam, uestitur sacro habitu, et ei custodes  deputantur. Eadem nocte tabula pro eo pulsata excitati fratres accurrunt; persoluit abbas officium, dicuntur etiam 7 psalmi, sed nondum migrat. Recollocant se fratres.

Interim duo ex fratribus super infirmo duas uisiones uident. Unus uidebat, quod totus conuentus ante infirmum stabat, inclinatoque humiliter eo, pacis osculum ei dabat. Alter uidebat, quod infirmus iacens in lecto uellet de lecto surgere, sed non posset. Cumque ei adesset, ut adiuuaret eum, dicebat infirmus: »Noli me adiuuare, opera tua non indigeo. Nam beatus Benedictus adiuuat me, qui etiam mandat abbati, ut ipse mihi coronam faciat.« Nec mora, secundo pulsatur tabula; adsunt fratres,  migrat infirmus, et portatur in chorum. uigilatur circa eum, abbas uadit pausatum, qui tunc paulisper egrotabat. Qui iacens in lecto, et adhuc uigilans, cepit cogitare, et secum dicere: »Domine Deus, quid erit de homine isto, quem tantorum astringunt uincula peccatorum? Quid ei prodest, quod mala sua confessus est, et quod in extremis penituit, et quod habitum religionis sumpsit? Ubi est modo: bene illi est, an male?« Hec cogitans audiuit uocem dicentem: »Ipse multum indiget auxilio.« Hoc audiens abbas statim ad ecclesiam iuit in spiritu, et quasi genua flectens ante singula altaria sanctorum, que ibi erant, tota deuotione qua poterat, eorum patrocinia implorabat, quatenus illi a Domino misericordiam impetrarent. Hoc facto  clauduntur abbatis oculi, et subito labitur in somnum. Moxque ut dormire ceperat quasi grandi mole sensit se grauari: intellexitque, quod malignus spiritus esset, qui sic eum opprimebat, qui etiam dicebat: »Quid est, quod facere conaris?« Respondit abbas. »Quid est, quod facere intendo ego?« Et diabolus: »Putas te Balduinum posse auferre mihi, qui in peccatis suis usque ad finem uite permansit?« Cui abbas: »Nonne peccata sua confessus est: nonne in extremis penituit, et ad Dei misericordiam confugit? Etsi cetera omnia taceam, nescis, quia sanguis Christi pro peccatoribus effusus est in remissionem peccatorum? Per pretiosum illum sanguinem, qui de latere dormientis in cruce manauit, te coniuro, maledicte, ut hinc protinus  abscedas, et in illum nullam potestatem habeas.« uictus et confusus diabolus aufugit, et abbas de uictoria exhilaratus, Te Deum laudamus, cantare cepit, et cantauit dormiens, usque ad illum locum, Tu Rex glorie Christe: et euigilans totum hymnum in Dei laudem persoluit: et cum adhuc in ore haberet uersum illum, In te, Domine, speraui, non confundar in eternum, horologium cecidit. Surgit abbas ad uigilias, uocis illius memor, que ei dixerat, Balduinum auxilio indigere. Orauit tota nocte pro illo. Mane fratribus in capitulo congregatis, iniunxit singulis tricenale pro eo, quod et ipse facere statuit. Per illos dies 30 Balduinus sepe apparuit in specie supplicantis, tanquam auxilium postulans, et tunc maxime, quando abbatis deuotio tepida erat  et languens.

Quadam die ibat abbas ad grangiam, et ea die missam cantare non potuit. Apparuit ei Balduinus in uia, multo tristior quam soleret. Tricenario euoluto die sancto Parasceues ante Pascha cum legeretur secunda lectio, uidit abbas duos homines uestitos purpura, speciosos nimis, uenientes ad medium chori, qui fratrem Balduinum uestitum isembruno medium deducebant. Cumque adduxissent eum ante abbatem, in loco quo sedebat, presentauerunt eum illi dicentes: »Hic est Balduinus.« Cogitante autem abbate, quid de eo essent facturi, ducunt eum ad altare, et sic eum offerunt. Quo facto uisio non comparuit. Post hec Balduinus abbati non apparuit.  Intellexit autem abbas in oblatione illa, quod Balduinus erat reconciliatus; sed in nigra ueste, quod adhuc pene subiacebat. Paulo autem ante quam Balduinus iste moreretur, miles quidam in extremis positus, mandauerat abbati, ut se uisitaret. ueniens abbas confessionem eius audiuit, et ei consuluit ut seculo renuntiaret; et in ualle Regis, que domui eius erat uicinior, habitum religionis sumeret, quod et fecit. Abbas reuersus Igniacum, cogitare cepit dicens: »Quid proderit militi isti religionis habitus sic assumptus?« Et audiuit uocem dicentem: »Multum proderit ei; et scito quod in isto et in quolibet, qui in ordine Cisterciensi moritur, nullam habiturus est diabolus potestatem, donec data fuerit de eo sententia.«

 Henricus comes Campanie precatus est aliquando seruum Dei, ut pro se Dominum precaretur. Celebrauit ille missam, intercessurus pro eo. Expleto mysterio, cum ille dicturus extremam collectam ad suos se conuertisset ministros, apparuit ei comes absens, signum crucis habens in ueste, sicut habere solent, qui Hierosolymam ire proponunt. Nondum tamen, ut comes postea professus est, sibi signum crucis aptauerat; sed eo die post multam fluctuationem hoc se facturum indubitanter firmauit. Sedebat aliquando in capitulo uir beatus, et erat dies annua obitus cuiusdam fratris. Cantor, ad cuius officium hoc pertinebat, suggessit ei, ut fratrem illum, sicut erat consuetudo, absolueret. Abbas autem respondit: »Indiget absolutione.« Quo dicto absoluit  eum.

Quidam autem de senioribus, nomine Ioannes, non procul ab eo residens, notauit uerbum illud: et causam sermonis ab eo data opportunitate quesiuit. Qui respondit: »Nuper mihi uigilanti uisibiliter apparuit: interrogatusque a me, an adhuc Dominum uideret, respondit: Nondum est tempus. Quo dicto disparuit.« Testabatur autem idem Ioannes, quod diu et religiose conuersatus fuerat in ordine, biennio ante mortem suam molestissimo morbo, et ut ipse putabat, purgatorio fuerat fatigatus. Sed nimirum non solum arcta, sed et longa est uia, que ducit ad uidendum Deum ; et beati mundo corde, quoniam ipsi Deum uidebunt . Sed quis gloriabitur mundum se habere cor?  Per multas tribulationes, hoc est purgationes, oportet nos intrare in regnum Dei . Ad hoc opus est longo lime labore. Orabat aliquando sanctus in quadam ecclesia; et oranti astiterunt sanctus Bernardus et sanctus Malachias. Conuersus ad ipsos suam orationem et intentionem direxit. Cui unus eorum dixit: »Tu eris abbas Clareuallis.« Quo dicto disparuerunt, et ille territus remansit; quia nunquam hoc fieri uoluisset. Non multo post abbas Gerardus Clareuallis Igniacum uenit; ubi tunc erat Hugo de Basochiis, qui grauiter in ordine deliquerat: cuius offensam prefatus Gerardus regulari seueritate uindicauerat. Et erat ille Hugo cum fratribus egris corpore, mente iacens infirmus. Et cum abbatem disponeret occidere, sedebat in uestibulo  domus infirmorum frater quidam religiosus, Haymo nomine, natione Remensis. Tunc uidit ille Haymo duas horribilis forme personas introire in infirmitorium. Abbas autem Gerardus nocte illa uigiliis interfuit; et dum iret propter necessitatem in dormitorium, Hugo in insidiis positus ferro ad facinus preparato illum lethaliter uulnerauit; qui uixit usque in diem sequentem. Circa uesperum positis coram ipso fratribus dixit: Dirige me, Domine, in ueritate tua, et doce me: quia tu es, Deus, saluator meus, et te sustinui tota die . Et hoc dicto obdormiuit in Domino. Cuius corpus Petrus usque Claramuallem deduxit, ualde timens, ne abbas fieret. Sed tunc abbas factus est Henricus quidam, uir potens  opere et sermone: qui post modicum in episcopum cardinalem assumptus est.

Tunc erat prior Clareuallis Gislebertus, qui postea fuit abbas Fusniaci, qui cogitabat Petrum ab Igniaco transferre Claramuallem. Ad quem ita cogitantem frater quidam ait: »uidebatur mihi, quod nuntiabatur nobis, ad hanc domum Christum Dominum aduenire. Occurrebamus obuiam ad fores monasterii. uidebamus eum non habentem speciem, neque decorem; statura breuem, habitu pauperem, aspectu despicabilem. Nulli tamen erat dubium, quin ipse esset Dominus iehsu Christus.« Audiens hoc Gislebertus intellexit Christum in forma Petri apparuisse. Petrus autem ad electionem citatus aufugit; qui tamen absens electus est. In eodem  itinere cum monachi Clareuallenses deferrent corpus abbatis Gerardi Claramuallem, et uenissent cum corpore apud Catalaunum, et Petrus tristis deduceret corpus, idem Gerardus apparuit Petro abbati Igniaci, dicens: »Noli contristari de morte mea; quia cum Domino nostro Iesu Christo sum. Cum ueneris apud Claramuallem, facies obsequium meum, et sepelies me.« Cum ergo idem Petrus rogatus ab aliis abbatibus cantaret missam pro defuncto, et esset in canone misse, apparuerunt ei sanctus Bernardus et sanctus Malachias: unus ex una parte altaris, et alius ex alia, dicentes: »Noli dubitare quod abbas Gerardus sit socius angelorum et in gloria eterna.« Cum igitur lateret Petrus, ne fieret abbas Clareuallis, quesitus inuentus est in  quadam grangia, inter conuersos conuersans, et ea die fena in pratis uersans. Inde ductus Igniacum, precibus uinci non potuit; sed ordinis auctoritate coactus regimen suscepit. Crastino die cum proficisci deberent, Gislebertus febre correptus est. Ad quem abbas: »Quare me in necessitate relinquitis?« Ait: »Quia febricito.« Cui abbas: »Surgite, eamus hinc, febris uobis ulterius non nocebit.« Surrexit ille, et post paululum sanatus est. Post aliquod tempus uisitabat abbatias Clareuallis, et Gislebertus cum eo; qui sedebat in equo suauiter portante, sed sepius offendente. Quod uidens abbas arguit eum, quare tam periculoso equo uteretur. At ille: »Quia, inquit, inuidiosus non est, et suauiter portat. Sed si mihi metuitis, rogate Dominum,  ut amplius hoc uitio non laboret.« Ad quem abbas. »Nunquid de iumentis cura est Deo? Attamen oro Deum, ne ita corruat, ut uobis malum faciat.« Usus est eo postea Gislebertus multis annis. Mox autem ut factus est abbas Fusniaci, equum et Boherias deseruit. Sed quidam Boheriarum frater equum illum ascendit, sub quo, imo super quem equus ille tam grauiter corruit, quod frater ille crus fregerit.

Papa Romanus audita eius fama, uocauit eum, et peccata sua ei confessus est, et sanctam cucaristiam de manu eius suscepit; et etiam habitum Cisterciensis ordinis suscepisset, si uir Dei permisisset; sed sumptus necessarios dedit ei ad faciendam unam illius ordinis abbatiam. In quadam Ecclesia  Gallicana orta est dissensio inter clericos de electione pontificis. Presens erat cardinalis Romanus. Compromiserunt in eum clerici, quod de duobus, quos illi nominauerant, illum eligerent, quem ille nominaret. Cardinalis uirum sanctum consuluit, quis de duobus melior illi uideretur, qui respondit: »In duobus falsis denariis melior inueniri non potest.« Cum adhuc esset in ualle Regis abbas, ex uiolentia morbi capitis alter a duobus oculis eius totus liquefactus effluxit, et factus est monoculus. Qui postea iocando dicere solebat, unum se de inimicis suis euasisse, et se a residuo magis quam a perdito formidare. Quod ad solatium damna corporis egre ferentium dicebat, eos per compassionem in se transformans, seque eis per humilitatem similans.  Nam a sensibus suis corporeis uir iam consummatissimus non metuebat. Dum adhuc esset abbas Igniaci, fratres aliquando priorem non habebant; cumque differret eum constituere, senior quidam causam dilationis ab eo inquisiuit. Qui respondit: »Super hoc Dominum rogare non cesso, nec aliquod ab eo responsum accipio.« Nominauit autem ille senior unum, quem idoneum estimabat. At ille: »Non uult hunc Dominus.« Ex hoc satis liquet, quam familiaris erat Deo. Ferebat equitando scapularia peditum puerorum, cappa pendula, et uetusta indutus. Dixit ei aliquando quidam religiosus familiaris, equitans iuxta eum: »Precedamus eos qui nos precedunt, ut procellam huius pulueris euadamus.« Qui respondit: »Si precedimus,  erunt ipsi in sorte in qua sumus, et pena reuersura est in caput ista suum.« Quodam messionis tempore, exierat cum fratribus ad laborem. Dum ergo monachi pausarent in silentio, uidit abbas tres mulieres pulcherrimas uenientes inter fratres, quarum una ceteris mirabiliter precellebat. Tunc abbas iuit obuiam illis, et ait: »Certe multum audaces estis, que sic uenitis inter nos. Nonne bene scitis quod mulier non debet uenire inter nos, inter fratres scilicet de ordine nostro?« Tunc illa preclarior ceteris: »Ego bene debeo uenire inter meos. Ego enim sum mater Domini Iesu Christi Maria, que uenio uisitare messores meos; et ista est Maria Magdalena, et ista est Maria Aegyptiaca.«  Quo audito cecidit abbas ad pedes eius; quos cum uellet amplecti, euanuit. Eo mortuo, quidam frater unum de dentibus eius pro reliquiis extrahere cogitauit: putans hoc se facile facturum, quia mortuus os apertum habebat. Cumque se ad hoc faciendum prepararet, os ita clausum et obstructum reperit, ut propositum implere non posset. Quidam monachus prior cuiusdam cellule uirum sanctum frequentare solebat. Qui graui tentatione pulsatus, et peccatorum uinculis irretitus, eius consilium et auxilium expetebat; iusserat autem eum bonam spem diuine consolationis habere. Qui audiens illum mortuum, ualde contristari cepit. Post mortem apparuit ei sanctus in somnis, consolaus eum; et asserens quod ab omni tentatione  sua sanatus esset. Euigilans ille somnium credidit, et sponsionis exitum exspectabat. Post paucos dies persona quedam, cuius amore ligabatur illicito, et qua uiuente se sanari posse non sperabat, defuncta est. Quo audito gauisus est ille dicens: »Laqueus contritus est, et nos liberati sumus.«



1185.

Eodem tempore multa sanctitatis gratia florebat Hugo uenerabilis abbas Boneuallis, qui iuuenis relinquens seculum conuersus est in domo Cisterciensis ordinis, que dicitur Macerie; et cepit ualde religiose conuersari. Et post hec tentatus ualde, cogitabat ad seculum redire. Et hoc cogitans, intrauit templum ut oraret. Et orauit cum lacrymis, et flexis genibus tetendit manus in celum, et oculos lacrymis plenos leuauit in celum.  Et uidit super altare Matrem misericordie uestitam lumine sicut uestimento: et uisum est ei, quod uideret Iesum Filium eius iuxta eam; et quomodo annuntiatus fuerat ab angelo, et de uirgine natus, et pastoribus annuntiatus; et quomodo circumcisus et captus a Iudeis, et flagellatus, et illusus, et crucifixus, quomodo resurrexit tertia die, et quadragesima ascendit in celum. Cum hec omnia uideret, dixit ei Domina nostra: »uiriliter age, et confortetur cor tuum in Domino: et certus esto te amodo talibus tentationibus non pulsandum.« Post hec cepit nimiis abstinentiis se affligere, ita ut pene sensum et memoriam perdere uideretur. Interea sanctus Bernardus, qui tunc adhuc uiuebat, uenit ad eum per Dei prouidentiam, et iussit eum  mitti in infirmitorium, et ut ei singulis noctibus uigilie cantarentur, priusquam ceteris infirmis; quatenus postea satis posset dormire; et ut haberet generalem licentiam loquendi ubi uellet; et ita per Dei misericordiam in breui conualuit. Tunc cepit in eo religio multa feruescere. Nec multo post abbas factus est Boneuallis. Sub hoc sancto uiro factus est quidam iuuenis nouitius ualde feruens in suis principiis. Qui postea tentatus ualde cogitabat ad seculum redire, et hanc cogitationem confessus est abbati. Qui cepit ei suadere ut remaneret, sed nichil profecit. Nam ille affirmabat omnimodis se recessurum. Tunc abbas: »Fili, miserere anime tue, placens Deo, et non perdas gloriam tibi paratam.  Ego enim spondeo tibi, et fideiussorem huius sponsionis me statuo, quod si tu remanseris, sanctorum angelorum eternus socius eris.« Ad hec uerba confortatus ille in Domino perstitit, et optime postea conuersatus est. Qui duobus annis antequam moreretur grauissima infirmitate laborauit, intantum, ut ei fratres ualde compaterentur, uidentes dolorem eius nimium. Ad quem confortandum missus est sanctus Iob cum maxima claritate, qua ortum infirmitorium repletum est. Cumque infirmus de tanta claritate miraretur, dixit ei sanctus Iob: »Scis tu quis sum ego?« Et ille: »Nescio, domine.«---»Ego, inquit, sum Iob, quem Pater misericordiarum et Deus totius consolationis misit ad consolandum te. Sicut ego in tali infirmitate  patiens fui, sic et tu: et ideo mecum florebis in gloria mea, et cras eris mecum, et metes quod seminasti.« Quod et factum est.

Non multo post apparuit abbati suo in gloria magna, reddens ei gratias, quod per eius admonitionem in ordine perstiterat. Sub eodem uiro sancto facti sunt nouitii clericus unus, et miles unus perfidus et dolosus; qui in eodem anno castella duo tradiderat et destruxerat. Huic militi dormienti uidebatur in uisu noctis, quod in puteum caderet tam profundum, ut tres dies consumeret in cadendo, donec in fundum perueniret. Quod cum abbati sancto retulisset, ille interpretatus est puteum abyssi infernalis, in quem casurus erat, si ordinem relinqueret; et ideo monebat eum, ut remaneret.  At ille noluit, sed recessit; et tertia die ab inimicis suis interfectus est. Clericus tentatus, sed non uictus confessus est abbati tentationem suam; quem consolans abbas, promisit ei, quod si remaneret, Regina mundi pro anima eius ueniret, et duceret eam in requiem suam, quod et factum est. Nam pridie quam moreretur, apparuit ei Domina nostra, dicens se uenire propter eum, et quod in die crastina futurus esset in requie eterna; et ita contigit. In Annuntiatione beate Marie cum idem abbas excitaret fratres in choro ad uigilias, uidit diabolum in medio choro stantem in forma horribili, ita ut ipse abbas pre timore caderet. Qui leuatus a fratribus signauit se, et rediit ad sedem  suam. In crastino narrauit abbas in capitulo, quid uiderat, et dixit aliquem de fratribus esse in criminali, propter quem diabolus uenerat. Quo audito omnes timuerunt; sed qui reus erat celauit conscientiam suam. In altero crastino iterum dixit abbas adhuc diabolum esse inter illos: et tunc fratres omnes confessi sunt, et acceperunt singuli disciplinas, precantes Dominum, ut rei conscientiam reuelaret abbati; quod et factum est. Tunc abbas reum traxit in partem, et dixit ei peccatum suum. Quo audito ille cecidit ad pedes eius, rogans ueniam sibi dari, et penitentiam secundum uoluntatem abbatis sibi iniungi. Quo facto diabolus ultra non comparuit.

In quadam filia Boneuallis abbas quidam genere  nobilis, sed moribus degener, dignis ex causis ab hoc sancto uiro depositus est, et alius dignior in loco eius substitutus. Cumque post hoc factum sanctus Hugo discederet, quidam garrulus familiaris depositi cepit ei detrahere, et publice dicere, quod propter inuidiam magis quam propter iustitiam eum deposuerat. Quo audito, sanctus Hugo, manibus extensis in celum, rogauit Deum ut manifestaret se pura et recta intentione hoc fecisse: et mox ille garrulus insaniens cepit discurrere per totam curtem abbatie, et comedere stercora pecorum, que ibi erant. Quo uiso misertus eius uir sanctus, orauit pro eo, et sanatus est.

In domo Boneuallis erat quidam monachus feruens, qui cum esset debilis corpore, semper tamen  tenebat conuentum. Tandem incidit in paralysin, et diu languit in infirmitorio. Ibi erat magister nouitiorum, Ioannes nomine, infirmus usque ad mortem; ad quem Ioannes ait: »Frater Benedicte, audis que ego audio?« Cui ille: »Nihil audio: quid auditis?«---»Audio, inquit, uoces angelorum psallentium, tanquam uocem citharedorum multorum, qui ueniunt pro anima nostri paralytici: et ego cras cum sequar. Festina pulsare tabulam; quia anima eius multum festinat egredi.« Tunc frater Benedictus cucurrit pulsare tabulam; et antequam fratres omnes essent congregati, migrauit ille paralyticus: in crastino Ioannes. Quidam famulus cellerarii Boneuallis infirmatus est usque ad mortem, et confessus est peccata sua monacho  confessori pauperum: et dixit ille quoddam peccatum, quod monachus timuit recipere, et iniunxit infirmo, ut hoc confiteretur abbati: quod ille concessit, si uiueret. Interim famulus ille mortuus est. Abbas autem cum rediisset de uia post completorium, et sederet in lecto suo, uolens se discalceare, uidit illum mortuum ascendentem gradus dormitorii: qui ueniens ante illum cecidit ad pedes eius, ueniam petens: rogans humiliter, ut suam confessionem audiret, dicens se missum ad eum propter hoc. Et confessus est cum tanta lacrymarum abundantia, quod etiam abbas motus est ad lacrymas, et plorauerunt ambo intantum, ut manica cuculle abbatis ualde humectaretur. Post absolutionem  mortuus rogat humiliter abbatem, ut oraret pro se, quia in magnis tormentis erat. Et dum abbas uellet tactu probare, utrum in corpore esset, an in spiritu, mortuus euanuit.

In crastino abbas quesiuit a confessore pauperum, si mortuus illi tale crimen confessus fuisset; cui respondit: »Etiam. Et quomodo illud nostis?«---»Ab ore, inquit, eius audiui.«

Quidam iuuenis monachus in eadem domo nuper decesserat: cuius mater postea, uiso abbate, cepit anxie flere de filio suo. Quam ille consolans ait: »Noli flere; certa esto quod filius tuus in magna gloria est. Ego scio, qualiter uixerit, et quam sancte.« Quo audito mater eius recepit consolationem. Non multo post cum idem abbas oraret, apparuit  ei monachus ille in uultu clarissimo, et salutauit eum; quem abbas recognoscens, ait: »Quomodo tibi est, fili?«---»Bene, inquit, domine, ut uidetis. Nonne pridie dixistis matri mee, quod in magna gloria eram? Certe uerum dixistis.« Et hoc dicto euanuit. Quidam conuersus de alia domo propter culpam suam missus fuerat Bonamuallem, ubi infirmatus est usque ad mortem. Abbas autem uisitans cum, rogauit, ut secure confiteretur peccatum suum, de quo infamabatur: quod ille nunquam confiteri uoluerat, nec etiam abbati proprio. Ille autem negauit totum; et petiit sibi dari corpus Domini. Abbas autem Hugo suadebat ei, ut non presumeret corpus Domini accipere, nisi bene confessus fuisset. At ille dicens se bene confessum,  instituit, ut sibi afferretur corpus Domini: quod cum presbyter attulisset, et in os eius posuisset, ille statim cepit clamare: »Quid faciam, miser, quid faciam?« Tunc presbyter abstulit ab eo corpus Domini, quod super linguam tenebat, et mox ille exspirauit. Idem abbas aliquando infirmatus intrauit in infirmitorium, et uidit columbam niue candidiorem super humerum monachi infirmarii, quam cum idem monachus uellet apprehendere, illa uolans, uenit ad abbatem, et intrauit in sinum eius: et postea exiuit per aperturam tunice, et fixit rostrum suum in aurem abbatis, dicens ei uerbis humanis: »In nomine Patris, et Filii, et Spiritus sancti: para te, para te, para te. Mandat tibi sanctus Bernardus ut uadas facere pacem  inter papam et imperatorem.« Quam ille postea fecit.



1186.

Urbanus III fit papa centesimus septuagesimus septimus.  Obiit apud Parisius Gaufridus comes Britannie, tertius filius regis Anglorum.  Salahadinus totum sibi subiicit Orientem. Hoc anno constituta est, et descripta forma uisitationis, que legitur hodie in uisitationibus per singulas domos Ordinis nostri. Rex Philippus Turonum cepit.  Henricus rex Anglorum obiit apud Cenomanum, anno regni sui 35, post quem filius eius regnat.  Rex Francorum Philippus, et rex Anglorum Richardus uadunt Hierosolymam, uterque cum magno comitatu: et apud Messanam ciuitatem  Apulie, siue Sicilie, inimicitias inter se contrahunt.  Rex Francorum subiugat sibi Accaronem, que alio nomine dicitur Ptolemais, ciuitas maritima. Rex Richardus inuidens glorie Philippi regis Francorum, subtrahebat se ab omni auxilio opportuno, et munera accipiebat a Salahadino. Philippus comes Flandrie in expeditione Hierosolymitana moritur. Philippus autem rex Francorum timens dolum Richardi regis Anglorum, magisque, ut aiunt, cupiditate ductus terre Flandriarum, contra uoluntatem omnium fere procerum Francorum a terra Hierosolymitana reuertitur, confirmans prius iuramento Richardo, quod infra 40 dies, postquam reuersus esset in Franciam, terre eius non  noceret.  Rex Philippus subiugare incipit sibi Normanniam. Rex Richardus rediens a uia Hierosolymitana captus est et incarceratus a duce Austrie, et Henrico imperatori traditus, missus est in custodiam apud Spirim. In qua custodia cum idem Richardus peccata sua cuidam episcopo confessus, proposuisset se continere de cetero; non multo post quidam episcopus Anglie uisitans eum, et gratiam eius captans, suadet ei, quasi pro salute corporis conseruanda . . . sicque miserum in sua nequitia confortauit. Retulit hoc mihi quidam episcopus Hispanie familiaris meus, uir religiosissimus: qui id audierat a quodam alio episcopo, cui idem Richardus in extremis confessus est, se ab alio episcopo sic fuisse deceptum  Cum Salahadinus  sciret sibi mortem imminere, signiferum suum uocauit, dicens: Tu, qui soles deferre uexilla mea per bella, fer uexillum mortis mee panniculum uilem per totam Damascum super lanceam, clamitando: Ecce rex Orientis moriens non feret secum, nisi hunc pannum uilem. Et sic mortuus est.  Rex Richardus spoliatis ecclesiis Anglie et Normannie calicibus aureis et argenteis, ac ceteris ornamentis, redimit se a captiuitate: plus quam ducenties mille marcis imperatori et ceteris baronibus partim datis, partim sub obsidibus promissis.  Rex Richardus recuperare incipit terram Normannie. Idem rex tam muneribus quam promissis omnes fere proceres Gallie sibi obligat, et Philippo regi  Francorum omne robur militie sue subtrahit.  Innocentius III papa centesimus octogesimus primus. Richardus rex sagitta percussus interiit. Post quem regnat frater eius Ioannes. Obiit Guillelmus abbas Mortui maris.  Facta est hiems asperrima per tres menses et amplius continuata: unde secuta est maxima mortalitas animalium; et maxime ouium ac ueruecum siluestrium ex rigore frigoris, et fames secuta.  Ciuitas Rothomagi cum tota Normannia subiugata est Philippo regi Francorum. Rex Anglorum Ioannes fugit in Angliam, territus, ne a baronibus traderetur in manus Philippi regis. Ciuitas Constantinopolis a Francis capitur .





EXCERPTA Ex Helinandi pemate, Gallico idiomate conscripto, cui titulus: De morte.




Seculo se ualedixisse innuit auctor.


Mors, qui m'as mis muer en mue,
En tel estuue où li cors sue
Che qu'il fist au siècle d'outraige.
 . . . . . . . . . . . . . . . . . . .
Por ce ai-ie cangié mon coraige,
Et ai laissié et giu et raige:
Mal se mouille qui ne s'essue.
. . . . . . . . . . . . . . . . . . . . . . . . . . .



Iu. Mortem alloquitur auctor, et ut amicis suis inducias concedat precatur.


Mors, ie t'enuoi à mes amis,
Ne mie comme à anemis,
Ne comme à gent que ie point hace;
Ains proi Dieu qui el cuer m'a mis,
Ke ce lor soille k'ai pramis,
Qu'il lor doinst longe uie, et grace
De bien uiure tot lor espace.
Mais tu qui ies à la cache
De chiaus où Dex paor n'a mis,
Moult fais grans biens par ta manache;
Car ta paors purge et saache
 L'ame, aussi com par un tamis
. . . . . . . . . . . . . . . . . . . . . . . . . . .



XuI. De episcopo Bellouacensi  .


Mors, ua à Biauuais tot corant
A l'éuesque qui m'aime tant,
 Et qui toz iors m'a tenu chier;
Di li qu'il ert sans contrement
Un iour à toi, mais ne sai quant.
Or se paint dont d'espeluchier
Sa uie, et sa nef espuisier,
Et de bones muers aluchier, etc.
. . . . . . . . . . . . . . . . . . . . . . . . . . .



XuII. De Nouiomensi  et Aurelianensi  episcopis.


Mors, qui les haus en prison tiens,
Aussi comme uns poures chiens,
Ke li siècles a en despit,
Salue deus éuesques miens,
Celi de Noyon et d'Orliens [al. d'Amiens];
 Di leur qu'ils ont mainz de respit
Ke en lor faces n'est escrit:
Tu fais de lonc terme un petit.
Or se gardent de tes engiens.
Tu prens le dormant en son lit,
Tu touls au riche son délit,
Tu fais biauté deuenir fiens.




uolume back matter






ORDO RERUM QUAE IN HOC TOMO CONTINENTUR.


 PETRUS DE RIGA ET AEGIDIUS PARISIENSIS.


Notitie.

    I.---In Petrum de Riga. 9
    Notitia altera in Petrum de Riga. 13
    II.---Notitia in Aegidium Parisiensem. 15

FRAGMENTA EX AURORA, uariis in locis obiter inserta.
    I.---Prologus prosaicus. 17
    II.---Prologus metricus. 19
    III.---Prologus metricus alter. 20
    Iu.---Fragmenta ex Genesi. 21
    u.---Ex libro Exodi. 23
    uI.---Ex libro Iudith. 24
    uII.---Liber Esther. 26
    uIII.---De sancta Susanna. 31
    IX.---De Ruben. 31
    X.---De Aoth. 31
    XI.---De Iuda Machabeo. 31
    XII-XIu.---Ex Euangelio. 31
    Xu.---Ex Euangelio secundum Mattheum. 31
    XuI.---Recapitulatio utriusque Testamenti. 31
    AEGIDII PARISIENSIS uERSUS de numero librorum utriusque Testamenti et modo legendi.
    uERSUS EIUSDEM de penis inferni.

ODO DE SOLIACO, PARISIENSIS EPISCOPUS.
    Notitia. 47

SYNODICAE CONSTITUTIONES.
    CAP. I.---De modo et tempore celebrandi synodum. 57
    CAP. II.---De eodem. 58
    CAP. III.---Capitula baptismum tangentia. 59
    CAP. Iu.---Capitula de sacramento confirmationis. 59
     CAP. u.---Capitula de sacramento altaris. 60
    CAP. uI.---Capitula de confessione. 60
    CAP. uII.---Capitula circa matrimonium. 62
    CAP. uIII.---Capitula de sacramento extreme unctionis. 62
    Communia precepta synodalia. 63

STATUTA ET DONATIONES PIAE.
    I.---Charta Odonis qua concessit ecclesie S. uictoris Parisiensis annualia semiprebendarum ecclesie Parisiensis. 69
    II.---Littere Odonis episcopi Parisiensis, pro abolendo festo Fatuorum, et restituenda solemnitate Circumcisionis Domini. 70
    III.---Alie littere eiusdem Odonis Parisiensis episcopi, pro solemnitate Circumcisionis Domini et sancti Stephani. 72
    Iu.---Philippus rex Odonem episcopum a belli oneribus eximit. 74
    u.---Philippus rex confirmat libertatem claustri Parisiensis. 74
    uI.---Odo Parisiensis episcopus asserit donum Guidonis de Leuis factam abbatie de Roca. 75
    uII.---Littere Odonis super legitimatione liberorum domini regis susceptorum de filia ducis Meranie, tempore pape Innocentii. 75
    uIII.---Odo Parisiensis episcopus abbati S. uictoris facit potestatem presbyteros a suis parochiis ad libitum amouendi. 75
    IX.---Littere Odonis episcopi Parisiensis de sibi presentato ad curam parochie S. Stephani de Monte per abbatem S. Genouefe Theobaldo S. Genouefe canonico. 76
    X.---Littere super compositione limituum episcopatuum Beluacensis et Parisiensis. 77
     XI.---Littere eiusdem Odonis de decima de Espiers quam Adam de Monsterolio dedit quatuor matriculariis presbyteris. 77
    XII.---Littere eiusdem pro institutione quatuor matriculariorum sacerdotum in ecclesia Parisiensi. 78
    XIII.---Institutio anniuersarii Odonis facta a capitulo Parisiensi. 81
    XIu.---Odo Parisiensis episcopus prebendam et uicariam capitulo Parisiensi concedit. 81
    Xu.---Donationes facte Portui regis. 82
    XuI.---Littere Odonis Parisiensis episcopi, pro institutione festi S. Bernardi in ecclesia Parisiensi. 82
    XuII.---Littere eiusdem Odonis qua donat noualia capitulo Parisiensi. 83
    XuIII.---Auctoramentum de uenditione quorumdam prediorum a Guidone domino Caprosie facta. 83
    XIX.---Fundatio ecclesie Sancti Symphoriani. 84
    XX.---Institutio duorum sacerdotum facta ab eodem Odone in ecclesia Sancti Symphoriani Parisiensis. 85
    XXI.---Odo episcopus Parisiensis confirmat initam compositionem inter abbatem S. Dionysii et abbatissam de Footel. 86
    XXII.---Odo Parisiensis episcopus et Henricus abbas S. Dionysii de ecclesia de Argentolio disceptantes conciliantur. 88
    XXIII.---Odonis episcopi, Hugonis decani, et uniuersi capituli Parisiensis, quibus significant prepositiuum cancellarium iurauisse se statutum quod episcopus Parisiensis de residentia cancellarii fecerat, obseruaturum. 89
    XXIu.---Fundatio eiusdem episcopi pro mandato faciendo in cena Domini. 90
    XXu.---Littere Odonis ad Innocentium III papam.---Significat quid in materia diuortii intra regem et reginam actum sit. 91
    XXuI.---Petrus de Nemore, Parisiensis episcopus, Odonis donationes confirmat. 91
    Relatio insignis miraculi, tempore Odonis Parisiensis episcopi, meritis beate Genouefe patrati super exundatione Sequane, urbi Parisiorum excidium minitantis. 93

GUNTHERUS CISTERCIENSIS MONACHUS.
    Notitia. 95

LIBRI TREDECIM DE ORATIONE, IEIUNIO ET ELEEMOSYNA.
    Lectori beneuolo F. Conradus Leontorius. 97
    Proemium. 99
    Prologus in opusculum. 101
    LIBER PRIMUS.---De oratione. De diuisione orationis in quatuor species, id est in grammaticam orationem, dialecticam, rhetoricam atque catholicam. 103
    LIBER SECUNDUS.---De contentis in oratione, scilicet quis petat, quid petat, a quo petat, cui petat, quare petat, et qualiter petat.---De primo contento orationis. 115
    LIBER TERTIUS.---De secundo contento orationis, id est quid, quis petat, bonum malum an medium.---De inspiratorio bono. 123
    LIBER QUARTUS.---De meritorio bono. 131
    LIBER QUINTUS.---De remuneratorio bono. 135
    LIBER SEXTUS.---De diuersis speciebus mali, et de tertio contento orationis, id est, a quo quis petat; de quarto, id est cui petat; de quinto, quale petat; de sexto, qualiter petat. 143
    LIBER SEPTIMUS.---De obtinentia et effectu orationis.---Recapitulatio sex contentorum in oratione. 155
    LIBER OCTAuUS.---De his que pertinent ad orationem, tempore uidelicet, loco, modo et forma. 163
    LIBER NONUS.---De quadruplici forma orationis, Dominica uidelicet, domestica, monastica, ecclesiastica.---De quatuor primis orationis Dominice petitionibus. 171
    LIBER DECIMUS.---De tribus reliquis orationis Dominice petitionibus. 189
    LIBER UNDECIMUS.---De predictis petitionibus ordine conuerso. 197
    LIBER DUODECIMUS.---De ieiunio. 207
    LIBER DECIMUS TERTIUS.---De eleemosyna. 209

HISTORIA CAPTAE A LATINIS CONSTANTINOPOLEOS.
    Canisius ad lectorem. 221
    Obseruatio Iacobi Basnagii in Guntheri Historiam Constantinopolitanam. 223
    Prologus auctoris. 223
    Incipit Historia Constantinopoleos a Latinis capte. 225

 GUNTHERI LIGURINUS, siue de rebus gestis Friderici imperatoris Augusti, cognomento Aenobarbi, libri decem.
    Epistola dedicatoria. 255
    Prefatio editoris. 257
    Prefatio prime editionis Ligurini. 259
    In Ligurinum dissertatio prima.
    § I.---De Ligurini auctore eiusque nomine. 261
    § II.---Auctoris persona et patria. 265
    § III.---Iudicia quedam auctoris Friderico I uel equalis uel saltem supparis. 270
    § Iu.---De tempore scripti operis quale idipsum pre se ferat, et auctor an rebus interfuisse censendus. 275
    § u.---Operis ratio, scriptoris auctoritas. 277
    § uI.---Eruditorum in Ligurinum testimonia. 280
    § uII.---Codicum Ligurini msetorum defectus eiusque causa probabilis. 283
    § uIII.---Editiones. 286
    § IX---De sparsis uariorum in Ligurinum curis. 296
    In Ligurinum dissertatio secunda.
    § I.---Antiqua Stauffensium sedes et prima gentis incrementa. 299
    § II.---Fridericus II, cognomine Cocles seu Monoculus, imperii candidatus; eius gesta ad Rhenum. 301
    § III.---Stauffensium fratrum cum nouo rege Lothario simultates. 302
    § Iu.---Chunradus regnum affectat. 303
    § u.---Bellum cum Sueuis in Germania. 304
    § uI.---Stauffenses supplices in gratiam recepti. 304
    § uII.---Lotharii obitus; Chunradus rex Germanorum. 305
    § uIII.---Electio frustra impugnatur. 306
    § IX.---Desertum negotium, Henricus proscriptus. 307
    § X.---Bellum Saxona-Bauaricum; pugna ad Weinsberg. 308
    § XI.---Saxonia Guelphis uindicata; profectio Italica impedita; fedus cum Byzantinis; bellum Stauffense-Zaringicum. 309
    § XII.---Expeditio Chunradi sacra. 311
    § XIII.---Chunradi reditus, nouissima gesta et obitus. 314
    § XIu.---Fridericus dux Sueuie, Germanorum rex. Eius electio, indoles, et regni auspicia. 316
    § Xu.---Noui regis erga patriam studia. 317
    § XuI.---Italie status, Friderici proposita. 317
    § XuII.---Friderici auctoritas in Ecclesiam Germanicam. 321
    § XuIII.---Regni foris maiestas. 322
    § XIX.---Orbis imperium affectatum. 325
    § XX.---Erga familiam studia. 325
    LIGURINUS.
    Notarum compendia. 327
    Argumenta Ligurini libris incerta manu prefixa. 329
    Liber primus. 331
    Liber secundus. 349
    Liber tertius. 365
    Liber quartus. 377
    Liber quintus. 391
    Liber sextus. 403
    Liber septimus. 419
    Liber octauus. 433
    Liber nonus. 449
    Liber decimus. 461

HELINANDUS FRIGIDI MONTIS MONACHUS.
    Notitia historico-litteraria. 477

HELINANDI SERMONES.
    Sermo I.---In aduentu Domini. 481
    Sermo II.---In Natali Domini I. 486
    Sermo III.---In Natali Domini II.---Ad clericos. 498
    Sermo Iu.---In Epiphania Domini I. 511
    Sermo u.---In Epiphania Domini II. 521
    Sermo uI.---In Purificatione B. Marie I. 529
    Sermo uII.---In Purificatione B Marie II. 535
    Sermo uIII.---In ramis Palmarum I. 544
    Sermo IX.---In ramis Palmarum II. 554
    Sermo X.---In ramis Palmarum III. 561
    Sermo XI.---In ramis Palmarum Iu. 572
    Sermo XII.---In ramis Palmarum u. 580
    Sermo XIII.---In Pascha. 588
    Sermo XIu.---In Ascensione Domini I. 591
    Sermo Xu.---In Ascensione Domini II. 595
    Sermo XuI.---In festo Pentecostes I. 611
    Sermo XuII.---In eodem solemnitate II. 620
    Sermo XuIII.---In festo Pentecostes III. 625
    Sermo XIX.---In Assumptione B. Marie uirginis I. 636
     Sermo XX.---In Assumptione B. Marie II. 646
    Sermo XXI.---In Natiuitate B. Marie uirginis I. 652
    Sermo XXII.---In Natiuitate B. Marie uirginis II. 661
    Sermo XXIII.---In festo Omnium Sanctorum I. 668
    Sermo XXIu.---In festo Omnium Sanctorum II. 678
    Sermo XXu.---In festo Omnium Sanctorum III. 685
    Sermo XXuI.---In synodo Tolosana, in ecclesia S. Iacobi habitus. 692
    Sermo XXuII.---In Dedicatione. 700
    Sermo XXuIII.---De potestate et probitate Ecclesie. 711

HELINANDI FLORES A uINCENTIO BELLOuACENSI COLLECTI.
    Monitum. 721
    Prefatio uincentii Bellouacensis. 721
    DE COGNITIONE SUI.
    CAP. I.---Monentur uisitatores seipsos uisitare et examinare. 721
    CAP. II.---De illo Apollinis oraculo gnothi seauton, id est nosce teipsum. 723
    CAP. III.---De cognitione exterioris hominis. 724
    CAP. Iu.---De cognitione interioris hominis, quantum ad speciem naturalem. 725
    CAP. u.---De cognitione eiusdem hominis quantum ad speciem arbitrariam. 726
    CAP. uI.---De septem similitudinibus anime ad Deum: et primo de tribus primis. 727
    CAP. uII.---De quatuor ultimis. 728
    CAP. uIII.---De cognitione humani corporis. 729
    CAP. IX.---Adhuc de miseria eiusdem. 730
    CAP. X.---Adhuc de cognitione hominis, et animabus post mortem apparentibus. 731
    CAP. XI.---Exemplum ad hec de familia Hellequini. 731
    CAP. XII.---Iterum aliud exemplum ad idem. 733
    CAP. XIII.---Adhuc de eodem. 734

 DE BONO REGIMINE PRINCIPIS.
    CAP. XIu.---De constituendo rege, et primo de moribus eius. 735
    CAP. Xu.---De studio eius, et sapientia. 736
    CAP. XuI.---De ipsius equitate. 737
    CAP. XuII.---De premio regalis iustitie in ipso, et in herede. 738
    CAP. XuIII.---De quatuor principi necessariis, et corpore reipublice. 739
    CAP. XIX.---De reuerentia Dei et cultu sui. 740
    CAP. XX.---De officialium disciplina. 741
    CAP. XXI.---De publicis exactoribus, et eorum uiolentia. 742
    CAP. XXII.---De equitate iudicii. 742
    CAP. XXIII.---De militum electione, et eorum officio. 743
    CAP. XXIu.---Quod obedire debeant principi, sed magis Deo. 744
    CAP. XXu.---De mutuo affectu principis et subditorum. 744

DE REPARATIONE LAPSI, siue Epistola Helinandi ad Galterum clericum.


PASSIO GEREONIS, uICTORIS, CASSII ET FLORENTII THEBAEORUM MARTYRUM ab Helinando scripta.
    Prologus.---Que ratione de martyribus, hic propositis, tractaturus sit auctor, exponit. 759
    CAP. I.---Sanctorum in fide constantia et martyrium. 761
    CAP. II.---Ecclesia in S. Gereonis sociorumque eius honorem exstructa miraculisque illustrata. 766

HELINANDI CHRONICON.
    Liber quadragesimus quintus. 771
    Liber quadragesimus sextus. 869
    Liber quadragesimus septimus. 955
    Liber quadragesimus octauus. 1009
    Liber quadragesimus nonus. 1069
    Excerpta ex Helinandi pemate Gallice exarato, cui titulus: De morte. 1081




 FINIS TOMI DUCENTESIMI DUODECIMI.
