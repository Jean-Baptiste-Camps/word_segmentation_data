
PATROLOGIAE TOMUS CXXXuI.

RATHERIUS uERON. EPISC. / LIUTPRANDUS CREMONENSIS / FOLQUINUS S. BERTINI MONACH. / GUNZO DIAC. NOuAR. / RICHARDUS ABBAS FLORIACENSIS / ADALBERTUS METENSIS SCHOL

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXXuI.


RATHERIUS uERON. EPISC.:



LIUTPRANDUS CREMONENSIS;



FOLQUINUS S. BERTINI MONACH.;



GUNZO DIAC. NOuAR.



RICHARDUS ABBAS FLORIACENSIS;



ADALBERTUS METENSIS SCHOL



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM X.

RATHERII

uERONENSIS EPISCOPI

OPERA OMNIA,

IUXTA EDITIONEM uERONENSEM, ANNO 1765, CURANTIBUS PETRO ET HIERONYMO FRATRIBUS BALLERINIIS, PRESBYTERIS uERONENSIBUS, DATAM, AD PRELUM REuOCATA, ACCEDUNT

LIUTPRANDI CREMONENSIS

NECNON

FOLQUINI S. BERTINI MONACHI,



GUNZONIS DIACONI NOuARIENSIS,



RICHARDI ABBATIS FLORIACENSIS,



ADALBERTI METENSIS SCHOLASTICI.



SCRIPTA uEL SCRIPTORUM FRAGMENTA QUAE EXSTANT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXuI CONTINENTUR.


RATHERIUS uERONENSIS EPISCOPUS.
    Prolegomena, col. 9.
    OPERUM PARS PRIMA.---Preloquiorum libri sex, qui hominum cuiusque etatis, sexus et conditionis officia explicant, alias inscripti MEDITATIONES CORDIS, et AGONISTICI, lucubrati inter Februarium anni 935 et Augustum anni 937, col. 145.---uita sancti Ursmari abbatis et episcopi, scripta circa annum 938, col. 345.---Conclusio deliberatiua Leodici acta, cum Ratherius e Leodicensi sede pulsus, ad cedendum inuasori hortaretur, scripta anno 955; ac dein uerone paucis additis in fine reproducta anno 965, col. 353.---Phrenesis libellus Moguntie scriptus in eadem causa Leodicensi anno 955, col. 365.---Ratherii Confessio, seu Excerptum ex dialogo confessionali eiusdem, scriptum circa an. 960, col. 394.---Exhortatio et preces, col. 443.---Inuectiua in quosdam, ac lugubris relatio de translatione corporis sancti Metronis, scripta anno 962, col. 451---Fragmentum eiusdem opusculi, col. 471.---Decretum de clericis ab inuasore ordinatis, scriptum anno 963, col. 477---Aliud in eadem re anni eiusdem, ibid.---Libellus cleri ueronensis nomine, inscriptus ad Romanam Ecclesiam anni pariter 963, col. 479.---Opusculum de proprio lapsu, scriptum inter an. 963 et 964, col. 481---De contemptu canonum partes due scripte anno 964, col. 485.---Qualitatis Coniectura, in quam aleuolus censor Ratherii mores uellicans et perstringens inducitur, lucubrata ineunte circiter anno 966, col. 521.---Decretum quo ex abbatia Magonziani sita in diecesi ueronensi pulsis monachis clerici subrogantur, circa annum 966, col. 547.---Synodica ad presbyteros et ceteros clericos per uniuersam diecesim constitutos, edita in Quadragesima anni 966, col. 553,---Opusculum de nuptu cuiusdam illicito, scriptum post Quadragesimam anni 966, col. 567.---Opusculum de otioso sermone, anni 966, col. 573.---Itinerarium Ratherii Romam euntis, scriptum ineunte Decembri anni 966, col. 579.---Priuilegium Ottonis I imperatoris Ratherio et ueronensi ecclesie concessum Nonis Nouembris anni 967, col. 599.---Iudicatum Ratherii, seu fundatio et dotatio pauperiorum clericorum cathedralis ecclesie ueronensis, edita exeunte anno 967, col. 605.---Eiusdem opusculum de clericis sibi rebellibus, exaratum in Aduentu anni 967, col. 613.---Discordia inter ipsum Ratherium et clericos, scripta in Quadragesima anni 968, col. 617.---Apologeticus liber exaratus sub finem Quadragesime anni 968, col. 629.---Testamentum Ratherii, ante diem 30 Iunii anni 968, col. 641.
    OPERUM PARS SECUNDA.---Epistole, col. 643.
    OPERUM PARS TERTIA.---Sermones, col. 689.
    APPENDIX, col. 757.




LIUTPRANDUS CREMONENSIS EPISCOPUS.
    Antapodosis, col. 787.---Liber de rebus gestis Ottonis Magni, col. 897.---Legatio Constantinopolitana, col. 909.
    APPENDIX AD LIUTPRANDUM.---Chronicon, col. 967.---Aduersaria, col. 1133.




FOLQUINUS SANBERTINIANUS MONACHUS.
    Folquini chartularium, col. 1183.




GUNZO DIACONUS NOuARIENSIS.
    Epistola ad fratres Augienses, col. 1283.




RICHARDUS ABBAS FLORIACENSIS.
    Collectio consuetudinum, col. 1303.




ADALBERTUS METENSIS SCHOLASTICUS.
    Prefatio in Florilegium ex S. Gregorio, col. 1309.






Main uolume text





ANNO DOMINI DCCCCLXXIu.
RATHERIUS uERONENSIS EPISCOPUS .



PROLEGOMENA.





EPISTOLA DEDICATORIA.

 Thome QUIRINO equiti ac edis S. Marci procuratori Petrus et Hieronymus fratres BALLERINII presbyteri ueronenses S. P. D.

Cur Ratherii episcopi ueronensis inter sui eui scriptores maxime celebris Opera, nunc primum a nobis collecta, et ineditis aucta, multoque studio illustrata, que apud eruditos in desiderio erant, ante te sistamus, Eques et S. Marci Procurator amplissime, non una existit causa. Plura in primis te ornant, antiquissimi generis nobilitas, maiorum illustrium non exiguus numerus, et dotes ac prerogatiue potissimum proprie tue, que te clarissimorum maiorum non degenerem, sed imitatorem gloriosissimum exhibent, adeo ut, si ab illis omni decore affluentibus ad te ornandum quidquam hauris, multum in te etiam sit, unde ad illos redundet. In grauissimis enim atque difficillimis muneribus publicis tibi creditis, non solum uerona, Brixia et Palma, quibus multos annos prefuisti, tuam diligentiam, prudentiam, equitatem, iustitiam, humanitatem, constantiam, munificentiam, ac religionem, religionisque sarte tecte seruande studium, et in officii presertim rebus gerendis indefessam operam, insignemque non tam laboris patientiam, quam periculorum, ubi opus esset, contemptum admirate sunt; uerum etiam Anglia, ubi honorificentissima reipublice legatione extra ordinem nuperrime functus es. Hinc quidem eadem Respublica, que benemeritissimis ciuibus quedam perillustria reseruauit insignia, rerum a te preclare gestarum duplex testimonium dedit. Post exantlatos enim labores uerone, Brixie et Palme, te procuratorem edis S. Marci  magno omnium consensu et plausu creauit. Cum porro te extraordinaria legatione summa cum laude perfunctum a Magne Britannie rege in amplissimum Equitum ordinem relatum, perhonorificoque diplomate commendatum accepit, alterum hunc honoris gradum gratulabunda approbauit eo decreto, quo nouum tuorum meritorum testimonium declaratum uoluit. Hec omnia tanta ac tam splendida lateque fulgentia sunt non solum honoris, uerum etiam auctoritatis nomina, ut Ratheriana isthec editio , tibi nuncupata et commendata prodiens in lucem, magnum sibi ex te non modo splendorem, sed patrocinium etiam posset iure ac merito polliceri. At non desunt alia et nostrum et ipsius editionis propria. Iam ab eo tempore, quo prefectus et propretor nostram hanc ueronensem ciuitatem gubernandam suscepisti, ita nos pluribus humanitatis tue officiis obligasti, ut publicum aliquod grati animi et obsequii nostri testimonium tibi prestandum censuerimus, cum opportuna sese offerret occasio. Hac autem editione nichil aptius atque opportunius accidere potuit. Sicuti tu optimis studiis delectatus, quorum causa selectam insigniorum librorum bibliothecam, non mero ornatui, sed tuo studio destinatam construxisti, et in dies itidem auges, precipuum cum in eadem studia, tum in ipsorum studiorum cultores ostendisti amorem; ita nos tuam in nosmet, et in nostras litterarias curas propensionem atque fauorem pluries experti sumus. Cum uero inter cetera studia illud, quo maxime afficeris, sit studium rerum medii eui, atque eorum presertim librorum qui ad historiam ciuitatum dominii ueneti illustrandam conferunt; primum in Angliam proficiscens, mox inde rediens reuersurus in patriam, hac pertransiens quesisti a nobis quandonam Ratherii prodiret editio, in qua plura de uerona ac de aliis obscurissimis eius etatis gestis contentum iri intelligebas. Hanc itaque editionem, pro qua tantam humanitatem et desiderium quoddam demonstrasti, cum tibi non ingratam futuram confidimus, tum uero ea, si tibi offeratur, nichil aptius fore existimauimus ad publicum atque  perpetuum non minus tuorum officiorum in nos, quam grati animi erga te nostri documentum prestandum, et futuris quoque etatibus relinquendum. Accipe itaque hoc qualecunque munusculum nostrum: quod si minus dignum uidetur amplitudine tua, ipsam tamen eius tenuitatem, ut speramus, humanitatis erga nos tue magnitudo subleuabit. Te postremo rogatum uolumus, ut, si nos eam tibi, quam debemus et possumus, huius editionis nuncupatione prestare obseruantiam perspicis; tu nos eo, quo iamdiu instituisti, fauore ac patrocinio prosequi ne desinas.





PRAEFATIO IN EDITIONEM OPERUM RATHERII.

 I. [I] Post editionem operum duorum episcoporum ueronensium, nimirum S. Zenonis, qui quarto, et Ioannis Matthei Giberti, qui sexto decimo seculo floruit, nostras curas et cogitationes rapuit collectio et editio Operum Ratherii nostri item ueronensis episcopi, qui etsi decimo seculo, omnium corruptissimo et obscurissimo, uixerit, ita tamen probitate morum, discipline zelo, studiis litterarum omnique scientiarum genere claruit, ut inter eiusdem seculi scriptores celeberrimus et laudatissimus sit. Quantum hoc tempore grassata fuerint uitia, quantum ignorantia mentes hominum occuparit, notissimum est. Hinc non pauci heterodoxi occasionem sumpserunt insultandi Ecclesie, ac si per offusas huius seculi tenebras ecclesiastica disciplina maxime fuerit corrupta,  et antiqua fidei puritas defecerit: cum nemo, inquiunt, grassantibus undique malis, occurreret ignorantie scilicet et effreni licentie. Quod preiudicium Ecclesie iniuriosum ut refellatur, etsi negari non possit, hoc seculo inter crassissimas [II] ignorantie tenebras mores fuisse corruptissimos; probari tamen potest non omnia ita tunc fuisse deprauata, ut defuerint in Ecclesia uiri et morum sanctitate, et doctrina prestantes, qui uitiis debacchantibus obuiam irent, et puram fidei doctrinam ab antiquis acceptam integram custodierint atque tradiderint. Hac de causa auctores huius seculi ecclesiasticos in lucem proferre, eorumque gesta et opera accurate illustrare publice rei maxime expedit. Cum uero Ratherius inter hos precipue floruerit, plurimum  laudis debemus iis qui quedam ipsius opuscula e bibliothecis in quibus latebant excerpta edidere. Nunc uero ea que hic et illic separatim impressa atque dispersa sunt, in unum corpus colligere, et quecunque alia inueniri possint nondum edita addere; omnia autem auctoris uita et notationibus illustrare, ut nobis faciendum sumpsimus, maiori multo utilitati futurum, et a studiosis uiris probatum iri confidimus



§ I. De celebritate auctoris, ac de Operum eius utilitate atque prestantia.

II. De Ratherii moribus ac seueriore uite ratione, que ad scriptoris ecclesiastici nomen auctoritatemque commendandam plurimum confert, in eius uita post hanc prefationem subiicienda erit sermo. De  ipsius autem celebritate ob insignem doctrinam, qua maxime nobilitatus est, in presentiarum agendum. Testes proferemus eiusdem eui scriptores, qui uulgate opinionis ac fame fidem faciunt, ut ne opus sit testimonio posteriorum, qui eadem ab illis hausta repetunt. Audiendus in primis Eueraclus, Leodicensis episcopus, qui in epistola ad nostrum Ratherium, ipsum his uerbis alloquitur: »Quis est uobis aut sapientia, aut probitate, aut optimarum artium studio, aut innocentia, aut ullo laudis genere prestantior?« Nec absimiliter duo ceui quoque auctores, Rotgerus in uita S. Brunonis archiepiscopi Coloniensis, num. 34, et Fulcuinus de Gestis abbatum Lobiensum [III], cap. 23, iisdem omnino uerbis, que alter ab altero mutuatus est: »Propter  abundantem doctrinam et eloquentiam copiosam, qua inter sapientissimos florere uisus est, non eidem solum Ecclesie cui prefuit, sed et multis aliis circumquaque ualde proficuum fore putatum est.« Liutprandus diaconus Ticinensis, postea uero Cremonensis episcopus, Ratherio item synchronus, lib. III Hist., cap. 11: »uenerat autem  cum prefato Hilduino monachus quidam, Ratherius nomine, qui ob religionem septemque liberalium artium peritiam uerone episcopus constituitur.« Hinc factum est ut uulgo appellaretur litteratus , seu, ut alibi traditur , toto seculo, id est ubique, eius sapientia predicaretur.

III. Ne uero hec gloriosius dicta credantur quam  uerius, animaduertendum est eum a pueris sese totum litterarum studiis deuouisse. Non solum auctoribus sacris studium impendit, uerum etiam profanis historicis, oratoribus, petis, atque philosophis. Hac de causa questiones aliquot ipsi proposite fuerunt primum a Mediolanensibus, deinde a Rotberto archiepiscopo Treuirensi, que ex profanis auctoribus dirimende erant, ut ex epistola ad ipsum Robertum explorate didicimus. Eamdem in antiquis profanis scriptoribus peritiam opera que supersunt satis demonstrant, cum non solum eos identidem alleget, uerum etiam sepius absque ipsorum mentione uersus et sententias inserat, eorumque ueluti lingua ac formulis utatur. Huic autem studio uacauit ante episcopatum. »Infulatus uero , illud statim desii  agere, iniunctum mihi hoc officio cogitans, in Dei potius lege die ac nocte meditari debere.« Quare ad sacrarum Scripturarum, ad sanctorum Patrum et canonum studium se totum conuertit, profanaque eruditio qua ditatus erat, uti Isrelite ex Aegyptiorum spoliis profecerant, tanto ipsi utilior fuit quanto eam in meliorem usum traduxit.

Iu. Mirum uero dictu est quantus in lectione esset, adeo ut de eo dici possit uerissime antiquos scriptores nocturna uersasse manu, uersasse diurna. Hinc critici eius censores id ipsi uitio dabant in Qualitatis coniectura, num. 2: Nasum semper tenet in libro; et num. 5: Quo [Iu] citius ualet, diuersorium repetit, librum receptat. . . . Solus, si liceret, tota die sederet, libros uersaret uel reuersaret. Quecunque autem legeret,  adeo retinebat memoria, ut prolixissimos textus iisdem uerbis in sua opera identidem inseruerit sine ipsorum librorum subsidio. Id nobis manifeste patuit ex libris presertim Preloquiorum. Etsi enim hoc eximium et ualde prolixum opus lucubrarit eo tempore quo in carcere Papiensi inclusus libris carebat, nichil tamen in eo nisi ex dictis et doctrina Scripturarum potissimum ac sanctorum Patrum explicare uoluit; et integra nonnunquam capita ex istis memoriter excerpta descripsit. Hec autem nos conferentes cum ipsis Patrum libris, mirati sumus etiam atque etiam uehementer, uerba plerumque respondere uerbis, ac si ex codice ea transcripsisset. Fatemur uero aliquando, sed rarius, nonnullas uoces  aliquantulum uariare retento sensu: quod tamen eum non ex libro, sed e memoria textum eruisse confirmat. In illis quidem carceris angustiis, ac in ea presertim librorum priuatione, quam loco allegato semel iterumque testatur, etsi fieri forsitan potuisset ut unum uel alterum librum ab aliquo commodatum acciperet; idem tamen de tam multis tot auctorum uoluminibus, quorum recitat uerba, intelligi penitus nequit.

u. Qui non prima tantum etate, sed ad decrepitam usque tam sedulam lectioni operam dedit, ea que tam sedulo legerat, ob felicitatem memorie, quotiescunque opus esset, semper habebat in promptu. De sacrorum librorum atque sanctorum Patrum usu nichil opus est dicere, cum frequentissima ipsorum  testimonia quibus eius opera referta sunt, apertissime prodant; adeo ut ambigere liceat num alius quiuis huius eui scriptor hac in parte Ratherio prestet, aut cum Ratherio comparari queat. Neque minus uersatus agnoscitur in studio canonum. Quo magis eos sua etate neglectos uidebat, hominesque sine ulla formidine atque scrupulo ipsorum preceptis contraire, eo magis eorum meditatione delectatus nitebatur, ut ipsorum obseruantiam cultumque restitueret. Huc plura eius [u] opera ex proposito diriguntur. Quod si apocryphos quandoque canones aut Romanorum pontificum constitutiones supposititias laudat, ut ceteri tum solebant, id conditioni eius temporis, quod penitioris  critices arte carebat, tribuendum et condonandum est.

uI. Episcopus tanto sacrarum Scripturarum, Patrum et canonum studio usuque imbutus, doctrinam ac disciplinam ualde puram iisdemque fontibus congruentem profitebatur. Occurrunt identidem in eius operibus catholica dogmata, eademque traditionis seculi decimi perillustria testimonia suppeditant. Preclara in primis sunt illa que de reali presentia corporis et sanguinis Domini in Eucaristie sacramento duobus presertim in opusculis  late constituit, adeo ut eius dogmatis traditio maxime comprobetur ex eo ipso scriptore, qui a nonnullis heterodoxis horum operum ignaris in sui erroris patrocinium traducebatur. Non pauca de libertate  arbitrii, de necessitate et efficacia diuine gratie, ac de peccato originali in Augustini plane sententiam multis in locis inspersit. Nonnulla de cultu et inuocatione sanctorum, de traditionis necessitate et usu, de insolubili matrimonii uinculo, de peccatorum mortalium et uenialium discrimine, de confessione, de celibatu sacrorum ministrorum, de purgatorio, de suffragiis pro animabus defunctorum, de eternitate penarum in inferno, ac de aliis catholicis dogmatibus occurrunt. In Preloquiorum libris quidquid circa religionis mysteria tradit , symboli sancto Athanasio inscripti, et sancti Augustini doctrine consentaneum exhibet. Adeo uero sanam Ecclesie doctrinam prefert, ut eos acriter impugnet, qui illam aliquot erroribus infuscare  aut impetere nisi sunt. Duo autem eiusmodi errores decimo seculo exorti, uel renati, et nauiter a Ratherio perstricti, commemorandi sunt: alter cuiusdam, qui sanctos in celo gaudere quidem fatebatur, cum Christo uero nec regnare, nec regnaturos contendebat: alter nonnullorum, qui in hisce partibus, ob ignorantiam potius quam ob malitiam, ueterem Anthropomorphytarum [uI] heresim propugnabant. uide librum quartum Preloquiorum, num. 15, et sermonem de Quadragesima secundum, num. 29 et seqq. Cum Dei cultum purum expeteret, in nonnullas superstitiones que serpebant inuehere non destitit. Multa addi possent de iis que ad notitiam conferunt morum huius temporis et discipline. Insignes hoc in genere inter ceteros sunt memorati Preloquiorum  libri. Sic enim in ipsis cuiusque etatis, sexus et conditionis homines instruit, ut singulorum uitia detegat et officia prescribat. Plures alii libri cleri reformationem respiciunt, adeo ut ex nullo alio magis quam ex nostro scriptore decimi seculi disciplina erui possit. Illud etiam accedit quod ueronensium rerum historia eiusdem decimi seculi ex alio fonte deriuari nequeat ut marchio Scipio Maffeius rectissime monuit.



§ II. De Ratherii operibus antea uulgatis, et de editionibus, quibus inueniuntur sparsim inserta, De ineditis que hac in editione accedent. De operibus que adhuc desiderantur, nec non de aliis Ratherio attributis.

uII. Non pauca quidem nostri scriptoris opera antea  uulgata fuere, sed separatim in uarias collectiones inserta atque dispersa; quod quanti incommodi sit nemo non uidet. S. Ursmari uita, quam ab Ansone abbate obscurius scriptam Ratherius explicatiorem reddidit, primum prodiit opera Laurentii Surii in uitis Sanctorum mensis Aprilis.

uIII. Ioannes Chapeauuillius tomo primo Gestorum pontificum Tungrensium anno 1613 e ms. codice monasterii Lobiensis in Belgio tres Ratherii epistolas uulgauit: unam ad Ioannem summum pontificem, alteram ad omnes Italie, Germanie et Gallie episcopos, ad Brunonem postea archiepiscopum Coloniensem tertiam; addiditque aliam Eueracli episcopi Leodicensis ad ipsum Ratherium.

IX. Dein P. Lucas d'Achery, qui e diuersis ms.  exemplaribus [uII] plura opera inedita diligentissime excerpsit, et in Spicilegio edidit, Laudunensem codicem nactus in Galliis, qui aliquot Ratherii opuscula nondum impressa continebat, hec ex eodem produxit in lucem tomo eiusdem Spicilegii prioris editionis secundo, que his titulis inscribuntur.

    De contemptu canonum partes due.
    Conclusio deliberatiua Leodici acta.
    Qualitatis coniectura.
    Discordia inter Ratherium et clericos.
    Apologeticus liber.
    De clericis rebellibus.
    Ex abbatiola Magonziani amandatis monachis clerici subrogantur.
    De nuptu cuiusdam illicito.
     Epistola ad Martinum.
    Alia ad Romanam Ecclesiam.
    Synodica ad presbyteros, etc.
    Itinerarium Ratherii Romam euntis.
    Sermo ualde prolixus de Quadragesima.
    Contra reprehensores eiusdem sermonis.
    Sermo secundus de Quadragesima.
    Sermones de Pascha I et II.
    Alius de Octauis Pasche.
    Alius post Pascha.
    De Ascensione duo.


Hec ex uno Laudunensi codice P. Luce d'Achery presto fuerunt. Interseruit autem eodem in tomo tres alias epistolas a Chapeauuillio uulgatas, quas non ex Laudunensi codice, sed ex ipsius Chapeauuillii  editione ipsum sumpsisse deteximus; cum easdem lectiones, eosdem errores ac lacunas easdem preseferant. Secundo tomo iam impresso, sed nondum edito, alia Ratherii opuscula Caroli Besmani sumptu e Lobiensibus manuscriptis transcripta idem Acherius accepit, que tomo tertio sese editurum in eiusdem tomi secundi prefatione pollicitus est. Quenam uero hec opuscula sint, in elencho ipsius secundi tomi his uerbis [uIII] exponit: »Alia sunt Ratherii opuscula inedita, scilicet sermones duo de Pentecoste, de Maria et Martha, de proprio lapsu , de otioso sermone. Preterea Meditationes cordis in exsilio cuiusdam  Ratherii ueronensis quidem Ecclesie episcopi, sed Lobiensis monachi, quas in sex digestas libellis uolumen censuit appellari Preloquiorum, eo quod quoddam preloquantur opusculum, quod uocatur Agonisticum; Epistole due; liber De corpore et sanguine Domini constans nonaginta nouem capitulis.« Hec cum scripsit in elencho, ipsa profecto opuscula uel nondum acceperat, uel non expenderat; que si legisset, opusculum De proprio lapsu diuersum esse a sermonibus De Paschate perspicue deprehendisset. Librum De corpore et sanguine Domini Ratherio perperam attributum paulo post demonstrabimus. Nihil porro ex his que Acherius tomo tertio imprimenda promiserat, eodem tomo typis dedit. Unam tantum Ratherii epistolam ad Patricum produxit tomo duodecimo.  In nouissima autem et emendatiori eiusdem Spicilegii Acheriani editione Parisiensi anni 1723, ea que Acherius secundo et duodecimo tomo ediderat, nouis et diligentioribus curis Ludouicus Franciscus Ioseph de la Barre rursum producens, alia emendare, alia illustrare studuit: eaque recusa leguntur tomo primo, pag. 345 et seqq.

X. Bartholomeus Campagnola, archipresbyter S. Cecilie, dum anno 1728 uerone impressit librum Iuris ciuilis urbis uerone, addidit in fine Ratherii opusculum, seu potius fragmentum opusculi De uita et translatione S. Metronis, nec non epistolam eiusdem Ratherii cum alterius epistole fragmento ad Manassem, ut putauit , episcopum, que ipsius auctoris manu exarata in  duobus nostre capitularis bibliothece codicibus reperit.

XI. P. Bernardus Pez in Dissertatione isagogica tomo I Thesauri Anecdotorum premissa, mentionem fecerat antiqui libri capituli Frisingensis in Bauaria, qui non pauca nostri scriptoris opera et epistolas exhibet. Idem uero quedam tantum exinde excerpsit, et anno 1729 publici iuris fecit tom. uI Thesauri, cui uolumini [IX] etiam separatim uulgato Codicis diplomatico-historico-epistolaris epigraphen indidit. Que autem edidit hec sunt:

Ad ecclesie sue clericos, de iis qui a sedis sue inuasore ordinati sunt.
Epistole ad Ambrosium, ad Adeleidem Augustam, et ad Nannonem.
 Testamentum, et fundatio atque dotatio clericorum ecclesie ueronensis, quam Iudicati titulo in nostra hac editione donaturi sumus.

XII. Lobiensium manuscriptorum apographum, quod ad Acherium missum indicauimus num. 9, in Sangermanensi bibliotheca ab eodem relictum, Patribus Edmundo Materne et Ursino Durando usui fuit. Ex ipso enim illi tomo IX Amplissime ueterum scriptorum et monumentorum Collectionis an. 1733 ediderunt eiusdem Ratherii sex Preloquiorum libros, ac epistolas tres, unam Widoni ac Sobboni archiepiscopis, etc., alteram Rotberto item archiepiscopo, ac ad omnes fideles tertiam. Eodem preterea tomo in calce operis Paschasii Ratberti De Corpore et sanguine  Domini typis dedere quoddam additamentum ex manuscripto Lobiensi, quod a nostro auctore, ut nobis quidem uidetur, lucubratum, in editione Operum ipsius haud omittendum credidimus. Ratherii itaque Opera, hactenus separatim impressa, sex aut potius septem editorum diligentia prodierunt; ex quo fit ut tanti uiri studiosis opus sit sex diuersi generis editiones sibi comparare atque consulere. Hinc collectionis omnium eiusmodi operum utilitas, ne dicamus necessitas, facile perspicitur; cum presertim accidere soleat ut ex uno opere alterius indulgentia pendeat, ac ex collatione omnium quanti sit auctor estimetur.

XIII. Cum porro in collectione et editione operum cuiusque auctoris non tam desiderentur antea edita  et in uariis uoluminibus dispersa quam que nondum impressa fuerunt, alia atque alia Ratherii opera, si que aliorum diligentiam effugerint, inquirenda censuimus. [X] Igitur de ipsius auctoris codicibus solliciti, in quatuor tantum bibliothecis manuscriptos libros, qui aliqua Ratherii opuscula continerent, inueniri nobis innotuit. Unus custoditur inter codices Laudunensis Ecclesie, de quo hec Acherius in prefatione tradidit: »Ceterum de codice Ratherianorum operum, Anselmi decani tempestate eleganter exarato, sed mendis plurimis fedato, qui olim e bibliotheca B. Marie Laudunensis fuerat subreptus, ac tandem restitutus, gratias ago cl. u. Antonio Bellotte.« Cum Ratherius post dimissum ueronensem episcopatum Lauduni fuerit, ibidemque aliquandiu  immoratus, die S. Stephani sermonem habuerit in capitulo monialium ; hoc forte tempore idem codex ex ipsius auctoris autographo a minus perito librario non sine mendis exscriptus fuit. Quecunque opera in hoc ms. exemplo continentur, post tertiam Ratherii restitutionem in suam ueronensem cathedram lucubrata deprehendimus. Nihil in hoc exemplo inuenitur quod ab Acherio editum non fuerit.

XIu. Ad idem quoque tempus pertinent omnia que in ms. libro Frisingensi describuntur. Hunc, quem septingentorum annorum esse testatur P. Pez, Ioseph Frisingellus presbyter Roboretanus, optimarum litterarum studiosissimus, dum Frisinge apud amicum suum hospitaretur, eodem adiutore, prout  breui spatio licuit, celeriter exscribendum curauit. Ex hoc autem apographo, quod nobis presto fuit, cognouimus, pleraque sane que in Frisingensi continentur, edita fuisse partim ab Acherio, qui eadem in ms. Laudunensi nactus fuerat, partim a laudato P. Pez. At quinque opuscula, que nondum in lucem prodierant, ibidem inuenimus, nimirum Decretum de clericis ab inuasore ordinatis, duos tractatus De proprio lapsu, et De sermone otioso; ac sermones duos, unum De Pentecoste, alium De Maria et Martha. Cum porro ex P. Bernardo Pez didicerimus in laudato codice reperiri etiam opusculum De translatione corporis S. Metronis, cuius fragmentum tantummodo, ut monuimus, Bartholomeus Campagnola  ex ueronensis capituli exemplo uulgauerat; Frisingellus autem, nescimus quo casu [XI], in codice Frisingensi haudquaquam inuenerit, solumque titulum in apographo exhibuerit; nos sperantes fore ut integrum ibidem reperiri posset opusculum, egimus cum nobilissimo patricio nostro comite Ioanne Baptista de ueritate, qui e serenissime Bauarice familie aula ueronam digressus, in eamdem aulam erat rediturus, et ab eodem petiuimus efficeret ut ipsum codicem diligentiori cura quispiam peritus euolueret, expetitumque opus, si inueniretur, exscriberet. uirum nacti sumus litterarum studiosissimum, qui cum hanc Ratherii editionem maxime probaret, tum uero eidem omnem opem prestaturus, Francisco de Werdenstein episcopo Tenariensi, ac eminentissimi  Frisingensis episcopi suffraganeo, amicissimo suo, optimorumque studiorum amantissimo id negotii commendauit, in quod cum is omnem diligentiam contulisset, opusculum integrum et accurate transcriptum accepimus. Aliud quiddam in eodem codice animaduertendum. Post Ratherii opera pagina alba relicta, hic tantum titulus prefertur: Predicationes in quibusdam festis. Aliquot autem sermones subiiciuntur, qui ex. S. Gregorii uerbis hinc inde excerptis compacti, a Ratheriano stylo et consuetudine alienissimi sunt. In his unus est de sanctis Firmo et Rustico, ex S. Gregorio similiter concinnatus, quem exempli gratia in Appendice edemus. uidesis Admonitionem eidem sermoni prefixam.

 Xu. In mss. codicibus capituli ueronensis Ecclesie, in qua Ratherius pleraque opuscula scripsit, mirum dictu! preter ea pauca que uulgauit Bartholomeus Campagnola, nichil reperire licuit. Sed ille tertio uerona decedens, huc amplius non reuersurus, sua opera secum uidetur detulisse.

XuI. Cum uero in suum Lobiense cenobium, in quo monasticam uitam professus fuerat, sese aliquando receperit, pleraque ipsius opera in eiusdem monasterii codicibus inuentum iri sperabamus, ex quibus potissimum eorumdem operum mentionem faciunt Fulcuinus abbas Lobiensis, Anselmus canonicus Leodiensis, Sigebertus Gemblacensis, et Aegidius de Leodio [XII]. Hac spe illectus marchio Scipio Maffeius, qui hanc Ratherianorum Operum collectionem  maxime expetebat, eruditum iter Belgicum agens, a reuerendissimo Theodulfo abbate, quem Laubii frustra quesitum Bruxellis reperit, etiam atque etiam petiit ut Ratherianorum codicum sui cenobii accuratam notitiam ueronam transmitteret. Maffeio autem ueronam reuerso, cum ineditorum exemplum precipue desideraretur uulgatorum et eorum que ex Frisingensi codice nondum uulgata habebamus in manibus, indicem ad eumdem abbatem misimus, ut, cognitis que nobis presto erant, ea que deessent facili negotio discerni possent, eademque ut diligenter transcriberentur postulauimus. uerum cum incendium olim hoc celebre monasterium uastasset, plures codices consumpti: ac  proinde pauci admodum Minorite cuiusdam diligentia e flammis subducti supersunt, ut Antonius Sanderus tradidit . Plura ille transcripta misit, inter que duo tantum Ratherii opera nondum uulgata exhibuit, nimirum sermonem De Cena Domini, et librum Confessionis eiusdem Ratherii: cetera uero, que simul accepimus, etsi antea edita, emendandis tamen aliquot locis profuerunt.

XuII. Hac uero diligentia non contenti, cum laudato comite Ioanne Baptista de ueritate egimus ut reuerendissimum abbatem Paulum du Bois, qui Theodulfo memorato successit, ad nouum et diligentius Lobiensium codicum examen per litteras excitaret. Annuit idem abbas, et post exactiorem inquisitionem  rescripsit tria nunc manuscripta exemplaria in ea bibliotheca reperiri, que aliqua Ratherii opera continent. Unum in folio, ex quo sub Theodulfo abbate exscriptus fuit indicatus sermo De Cena Domini. Iste autem codex ille est qui plura continet sanctorum martyrum acta, et alia nonnulla ad ueronam pertinentia: cumque is Ratherii manu scriptus crederetur, non defuerunt qui Ratherium quorumdam etiam actorum suspicarentur auctorem. Nos uero etsi ipsum codicem inspicere, characteremque cum Ratheriano, qui in aliquibus capituli ueronensis exemplis certus [XIII] Ratherii character est, conferre nequiuimus; eum tamen manu ipsius episcopi exaratum haudquaquam putamus. Acta certe sanctorum Firmi et Rustici, et nonnulla alia que ad  ueronam spectant, non Ratherium, sed alios atque alios habent auctores. Etenim illa acta in aliis quoque Ratherio uetustioribus codicibus reperiuntur. S. Zenonis ueronensis episcopi uita a Coronato notario, qui Ratherium duobus saltem seculis precessit, scripta fuit. Idem dicendum de rhythmo qui uerone laudes prefert: ab anonymo enim, qui Pippini Italie regis etate uixit, lucubratus fuit. Eiusdem generis et etatis esse uidetur icnographia eiusdem urbis, que ipsi rhythmo subiicitur, et a Ioan. Baptista Biancolino ex eodem codice nuperrime edita est . Similiter opuscula et acta huius generis alia uel ex ipso stylo a Ratherio aliena, et in aliis antiquis exemplis inuenta, atque etiam typis impressa, amanuensem  Ratherio supparem referunt, cui cum Ratherii sermone De Cena Domini quedam ueronensia documenta a Ratherio forsitan uerona Laubium allata contigit reperire, hecque una cum aliis aliorum opusculis uitisque sanctorum in codice describere placuit. Secundus codex forme minoris in quarto sex prolixiores Ratherii libros complectitur inscriptos Meditationes cordis, etc., seu Preloquia, cum duabus epistolis, una ad Widonem et Sobbonem, altera ad Rotbertum, que omnia ex apographo ad Acherium misso PP. Martene et Durandus publici iuris fecisse obseruauimus. Librum tandem Confessionis, a reuerendissimo abbate Theodulfo acceptum, conseruatum deteximus in tertio codice, qui item epistolas  Ratherii continet, quas Chapeauuillius uulgauit, nec non illam ad Patricum ab Acherio editam, et aliam ad omnes fideles, quam ex hoc eodem codice PP. Martene et Durandus impressere. Hic porro codex preter ineditum librum Confessionis, reuerendissimi Patris abbatis Pauli du Bois diligentia, aliud ineditum opusculum suppeditauit, nimirum Phrenesim, que olim a Fulcuino, postea uero ab Antonio Sandero laudata , in desiderio erat. Ex hactenus dictis nouem esse [XIu] Ratherii opuscula, que in hac collectione primum lucem aspicient, exploratum est.

XuIII. Alia uero quorum aliquam apud scriptores mentionem inuenimus, quacunque diligentia adhibita nullibi reperire licuit. Horum autem recensio in  hac prefatione haud omittenda est. Ipse Ratherius in epist. 3, ad Rotbertum archiepiscopum, num. 1, opusculum memorat abs se scriptum antequam episcopus fieret, quo Mediolanensium questiunculis respondit iis plane similibus quas Rotbertus proposuerat. Has ad profana studia pertinuisse, queis post episcopatum renuntiauerat, colligere licebit ex eadem epistola, in quam uide notationes quartam et quintam. Aliud uolumen laudat libro sexto Preloquiorum, cap. 7, in quod cuiusdam philosophi sententiam inseruerat. Hoc autem num idem sit cum precedenti, an distinctum et eque deperditum, non liquet. De uoluminibus duodecim que auctor memorat in proemio ad Phrenesim, uide que fusius animaduertemus in uita eiusdem, § 10, num. 61.

 XIX. Fulcuinus de Gestis abbatum Lobiensium, cap. 20, Ratherii opus De arte grammatica Sparadorsum inscriptum itemque deperditum commemorat, cuius scribendi locum et occasionem refert his uerbis: »Cum in ea parte Burgundie que Prouincia dicitur mansitaret, filium cuiusdam uiri ditissimi nomine Restangnum ad imbuendum litteris postulatus recepit; ad quem librum de arte grammatica conscripsit, quem librum gentilitio loquendi more Sparadorsum uocauit, pro eo quod qui scholis assuesceret puerulus, dorsum a flagris seruare posset.« Apud Acherium habetur Sperardorsum. Melius ualerius Andreas in Bibliotheca mss. Belgii tom. 1, pag. 303, et Aubertus Mireus in scholiis ad caput 127 Sigeberti in Fulcuini codice legerunt  Sparadorsum a uoce antiqua Germanica sparen, que significat parcere, Italis risparmiare, ut monuit Muratorius tom. II Antiq. Italic., col. 1281. Hoc uero opus scriptum fuisse aliquanto post annum 940, quo auctor ab exsilio Comensi solutus in Prouinciam secessit, patebit ex dicendis in uita eiusdem, § 6.

XX. Chronographiam Ratherii, qua tum se, tum alios perstringens [Xu], intactum deseruit neminem, ipse auctor duobus in operibus allegat, uidelicet in Qualitatis coniectura num. 2, et in Itinenario num. 8. Aubertus Mireus huius Chronographie exemplum in codicibus bibliothece Gemblacensis se uidisse tradit in scholiis ad caput 127 Sigeberti De uiris  illustribus. uerum ea quoque bibliotheca incendio consumpta huius exempli desiderium reliquit. In itinere quidem litterario quod a duobus monachis S. Mauri habitum, Parisiis editum est anno 1717, cum post mentionem eius incendii quod triginta ante annos eam bibliothecam absumpserat, quedam Ratherii opera ex eo erepta tradantur part. II, pag. 202, ne cui diligentie parceremus, Gemblacensis cenobii economum rogandum curauimus ut uideret num hec forte Chronographia inter codices e flammis sublatos reperiretur. Respondit uero die 20 Martii anni 1761 nichil eiusmodi inueniri potuisse. Quidam suspicati sunt hanc Ratherii Chronographiam esse fortassis eam Inuectiuam, cuius prima periodus chronographum nominat. Sed ii unum Inuectiue  titulum, et prime periodi prima uerba apud P. Bernardum Pez uiderunt. Qui autem ipsum Inuectiue opusculum leget, quod integrum nunc edetur, hoc de S. Metrone ac de eius corpore, ueronensibus, ut credebatur, subrepto, agere intelliget, quod ab indicata Chronographie Ratheriane materie atque ratione maxime discrepat. Confer que de hoc opere addemus in notis ad Qualitatis coniecturam.

XXI. Extremo ueronensis episcopatus tempore, seu anno 968, Ratherius multis exagitatus molestiis, cum ad episcopatum dimittendum et ad monasticam uitam repetendam sese uehementius exstimulatum sentiret, librum direxit ad Fulcuinum abbatem Lobiensem, quem »pretitulauit Conflictus duorum,  pro eo quod in eodem disputans, utrum reuerteretur necne, anxius fluctuaret .« Neque hunc librum uspiam inuenire potuimus.

XXII. Ex epistolis Ratherii quarum aliqua mentio est due desiderantur, una ad Frodoardum Remensem, qua ad ipsum misit Preloquiorum libros, ut laudatus Fulcuinus tradit c. 20, altera ad Eueraclum episcopum [XuI] Leodicensem, cuius hic in responsione inter epistolas afferenda loco ultimo meminit. Inter ea inedita Ratherii opuscula que P. Lucas Acherius in elencho tomi secundi commemorauit, nullum nobis defuit nisi unus e duobus sermonibus de Pentecoste, quem frustra in mss. Lobiensibus, e quibus omnia ea opuscula uidetur accepisse, inquirendum  curauimus.

XXIII. »Alia quamplura« eumdem scripsisse idem Fulcuinus testatur c. 25. Cum uero is inter ipsius opera que singillatim nominat, duodecim ex his que nobis presto sunt, ac plures etiam epistolas quas nacti sumus, silentio preterierit, non solum hec complurium nomine intelligere potuit, uerum etiam alia non pauca, quorum memoria temporum uicissitudinibus interierit. Hominem quidem omnium eius etatis studiosissimum, qui tota fere uita in libris uersatus est, alia multa lucubrasse nichil dubitandum uidetur.

XXIu. Sigebertus de Script. eccles. c. 127, ex quo alii idem sumpserunt, Ratherio tribuit librum  De corpore et sanguine Domini, nec non aliud De predestinatione Dei. Sed »uereor, inquit Mabillonius, ut Ratramni libros Ratherio imputet .« Et iure quidem. Cum enim hec duo eiusdem argumenti opera Ratramni certa sunt; tum uero nullum de ipsis uti a Ratherio scriptis indicium est apud ceuum scriptorem Fulcuinum, qui in catalogo operum Ratherii alia inferioris note eiusdem opuscula memorat. Esto nonnulla quedam breuiora pretermiserit, ea tamen satis complexus uel in epistolis, in quibus una ad Patricum de Eucaristia ex proposito disserit, uel in iis uerbis et alia quamplura. Nunquid uero ex illis duobus et prolixioribus et insignioribus ne unum quidem attigisset, si Ratherium  nouisset auctorem? Adde quod Ratherius, quibusdam peculiaribus et abstrusioribus titulis delectabatur, cum duo illi simplices et obuii sint. Sigebertum profecto hac in re errore aliquo abreptum nichil ambigimus. Cum eadem duo opera capite 95 ascripserit Bertramno , uaria fortassis et abreuiata scriptura codicum deceptus [XuII] fuit. Duo illa certa Ratramni opera simul iuncta in codicibus descripta inueniuntur, ut in ms. Lobiensi, quem Mabillonius laudat prefatione secunda in Seculum Iu ord. Bened., n. 83. Cum autem codex quem Sigebertus uidit Bertramnum preferret in titulo, ex quo ea opera Bertramno tribuit; in alio uero codice, qui eadem continebat, pro Ratramno scriptum fortassis esset  Rat., uti fieri nonnunquam solebat, nichil ille de mendo scripture suspicatus in Bertramni nomine, nec de expendendis conferendisue ipsis utriusque codicis operibus cogitans, incaute ex discrimine scripture in auctoris nomine designando diuersos auctores atque diuersa eiusdem argumenti opera credidit; et Ratramnum non agnoscens, Rat. litteras de Ratherio sibi aliunde cognito, qui in utroque argumento eque ac Bertramnus laborarit, interpretatus uidetur.

XXu. Erunt fortassis qui existiment Sigeberto suffragari eum codicem ex quo Acherius in memorato elencho tomi secundi inter inedita Ratherii opera retulit librum De corpore et sanguine Domini constantem nonaginta nouem capitulis. Hunc sane librum  Ratherii nomine inscriptum exhibet ms. codex Lobiensis, cuius indicem Acherius acceperat, cum laudatum elenchum impressit: huius enim codicis apographum ad nos missum, idem opus Ratherii nomen in titulo preferens, in totidem capita distinguit. Exstat preterea ms. liber uaticanus regine Suecorum, signatus num. 498, in quo describitur. Relatio Ratherii de quodam Dei seruo. Hanc autem relationem, que ineditum eiusdem opusculum uideri poterat, deprehendimus esse particulam laudati operis Ratherio ascripti De corpore et sanguine Domini, que in memorato Lobiensi apographo refertur c. 60. Nihil itaque dubitari potest quin aliqua mss. exemplaria librum De corpore et sanguine Domini Ratherio  uindicarint et uindicent. Nullum uero, quod sciamus, exemplar aliud quoque opus De predestinatione Dei a Sigeberto memoratum eidem inscribit; ac propterea aliis manuscriptis, quibus utrumque [XuIII] opus contineretur, Sigebertum usum arbitramur; erroreque aliquo Ratherio asseruisse que Ratramni sunt, probabilius credimus. Quod si illis codicibus qui unius tantum operis De corpore et sanguine Domini Ratherium auctorem exhibent, saltem ex parte usus putetur Sigebertus, id non solum nichil prodesset, sed multo magis obesset, hallucinationemque ipsius multo euidentius aperiret. Error enim eiusmodi codicum in Ratherii nomine ex ipsa laudati apographi Lobiensis lectione nobis manifestissime patuit. Hoc siquidem deteximus esse celebre opus  eiusdem argumenti, scriptum non a Ratramno, sed a Paschasio Ratberto, cui quidem ipsum in fine libelli Confessionis asserit idem Ratherius, cum illum sue Confessioni subiecturus  scripsit: »Capitulatim quedam excerpta ex opusculis super hoc cuiusdam Paschasii Ratberti absque inuidia tibi, queso, insinuari permitte.« Opus autem quod ibidem subiicitur est illud eiusdem Ratberti De corpore et sanguine Domini. Idipsum uero manifestius cuique patebit, si modo legerit accuratissimam Paschasiani operis editionem apud PP. Martenem et Durandum , qui in ea procuranda et illustranda inter ceteros codices eodem Lobiensi usi sunt. P. Acherius cum id opus  Ratherio tribuit, solum indicem operum eius codicis acceperat, in quo illud Ratherio per errorem ascribitur. Patres autem Martene et Durandus cum editioni ipsius operis uacarent, Ratberti opus Ratherio perperam inscriptum in titulo, ex ipsa proemiali epistola, nec non ex clausula finali, que Paschasium Ratbertum in eodem codice preferunt, mendosumque titulum demonstrant, apertissime deprehenderunt, nichilque dubitarunt de Ratberto auctore, cui illud omnes alii codices tribuunt, et olim etiam adiudicauerat Anonymus, uti uocant, Cellotianus a Ludouico Cellotio primum editus in calce Historie Gothescalci, tametsi uel Lobiense exemplum, uel aliud simile pre oculis habuerit: id enim opus ad centum fere capitula pretensum testatur, quam capitum  partitionem [XIX] in solo Lobiensi manuscripto inuenire hactenus licuit. Hoc quidem uel aliud simile manuscriptum Lobiense ab eodem Anonymo inspectum ex eo confirmatur quia uerus auctor operis a Cellotio editi fuit Herigerus abbas Lobiensis, Ratherio suppar, uti non coniecturis tantum probauit Mabillonius , uerum etiam testimonio codicis Gemblacensis; idipsumque comprobat alius codex apud Oudinum, qui tom. II De scriptoribus ecclesiasticis, pag. 486, eumdem Anonymi Cellotiani librum se uidisse tradit »sub nomine Herigerii ms. in bibliotheca Signiacensi ordinis Cisterciensis in episcopatu Remensi.« Horum duorum codicum auctoritas preferenda uidetur codici  Gottwicensi, ex quo idem opus a Cellotio uulgatum, Gerberti nomine edidit P. Bernardus Pez tomo I Anecdot. part. II, pag. 132.

XXuI. Hac occasione alius Sigeberti locus expendendus, in quo de hoc Herigero ac de memorato opere scribit: »Congessit etiam aduersus Ratbertum complura catholicorum Patrum scripta de corpore et sanguine Domini.« Ita omnes Sigeberti codices, uno Martiniensi, seu S. Martini Louaniensis, excepto, quem Posseuinus laudat , ubi pro aduersus Ratbertum legitur aduersus Ratherium. Hanc lectionem ueriorem idem Posseuinus existimat; ac propterea Oudinus loco paulo ante laudato, et Albertus Fabricius tom. III Biblioth. Scriptorum medie et infime etatis, pag. 564, Herigerum  scripsisse putant contra Ratherium, quem ex eodem Sigeberto lucubrasse arbitrantur librum De corpore et sanguine Domini. At unus Sigeberti codex non est anteponendus ceteris omnibus, qui, ipso Posseuino testante, preferunt non aduersus Ratherium, sed aduersus Ratbertum; quam lectionem maxime confirmat Fulcuini continuator , qui sub finem seculi undecimi contra Ratbertum Herigerum scripsisse similiter prodidit. Quid quod illorum opinio ea fulcitur hypothesi, quam inanissimam demonstrauimus, Ratherium scilicet exarasse librum De corpore et sanguine Domini. Quod si Herigerus Ratbertum eo in opere laudat et sequitur, id prestat quoad catholicam, quam ille docuit sententiam; [XX] peculiares uero  eius formulas, que, cum noue uiderentur, questionis occasionem dederunt, aliquot in locis expresso ipsius Ratberti nomine respuit, et simplicitatis nomine excusat, ut uidere est apud Mabillonium loco laudato, num. 61.

XXuII. Ratherii Expositio in Apocalypsim laudatur a Patre le Long tom. II Bibliothece Sacre, pag. 920. Allegat autem Ordinarium Reibacense. Cum uero eiusmodi opus a nemine antiquorum inter eius opera indicetur, Ratheriusque similibus opusculis in sacram Scripturam non dederit operam, errore aliquo id Ratherio attributum nichil ambigimus.

XXuIII. Trithemius in catalogo operum nostri  scriptoris librum ab eo in exsilio scriptum refert. Cum porro idem subinde ueluti distinctum opus memoret Agonisticon, seu Preloquiorum libros sex, quidam putarunt librum in exsilio singulari numero antea indicatum ab Agonistici libris esse distinguendum, et inter deperdita opera recenseri oportere. uerum libros sex Agonistici in exsilio Papiensi scriptos certum est. Hos autem singulari numero librum appellarunt Fulcuinus atque Liutprandus. Ex his Sigebertus in Chronico ad an. 932 librum item nominat: »Papie exsiliatur, ubi et librum de suis erumnis edidit.« Idem uero in opere De script. eccles., c. 127, sex Agonistici libros laudat. Hinc Trithemius, qui ex Sigeberto profecit, librum in exsilio  lucubratum, et Agonistici libros sex, qui unum et idem opus sunt, ueluti duo distincta opera retulit.

XXIX. Simili hallucinatione lapsum credimus Sigebertum, cum in laudato loco De script. eccl. ueluti duo distincta opera refert: »Scripsit librum, quem pretitulauit: Inefficax, ut sibi uisum est, garritus;« et post pauca: »Scripsit contra heresim Anthropomorphitarum,« etc. Titulus: Inefficax, ut sibi uisum est, garritus, a Ratherio affixus fuit libello, seu prolixiori sermoni, apud nos secundo, de Quadragesima, quem Sigebertus ex ipso titulo inde exscripto pre oculis habuit. Porro in hoc sermone heresis Anthropomorphitarum latius impugnatur, [XXI] nec aliud quidpiam contra hanc Ratherium scripsisse arbitramur. Fulcuinus, qui nec sermonem prolixum  de Quadragesima, nec Inefficacem garritum memorat, hunc ob prolixitatem inter tractatus potius, quam inter sermones accensens, libelli appellatione indicauit c. 24, inquiens: »Est et eiusdem libellus contra Anthropomorphitas.« Sigebertus autem, qui et Fulcuinum uidit, opus ab Inefficaci garritu distinctum his Fulcuini uerbis memorari credidisse uidetur. Quod si hoc pariter opus Aegidius Leodiensis, Trithemius aliique similiter distinxere, nichil mouere debent: omnes enim e Sigeberto ebiberunt.



§ III. Quid in hac collectione et editione prestitum sit.

XXX. Que Ratherii opera antea impressa collegimus, et que preterea accedent inedita, ex precedenti paragrapho liquet. In textu autem emendando  multum cure ac laboris adhibuimus. Desiderabamus codices aliquot eiusdem operis, ut loca uitiata in uno corrigerentur ex aliis, et lacune, que nonnunquam occurrunt, supplerentur. Sed cum in paucis opusculis duo ad summum codices suppetant, quando potuimus, emendauimus ex codice, in aliis uero ex ingenio, hac tamen cautione ut non insereretur in textum emendatio, nisi ubi certa et fere euidens uera lectio suppeteret, anteriori lectione in notis subiecta: ubi autem non omnino de emendatione constaret, hec apponeretur in notis uel inter uncos in textu.

XXXI. Emendato prout licuit textu, duplicem adhuc in ipso difficultatem experti sumus, aliam in rebus, que subol scure quandoque sunt et enigmati  similes, aliam in deprauata interpunctione uulgata, et in perdifficili implexaque auctoris syntaxi. Rerum obscuritatem duo afferunt. Primo quia res aliquot eius eui identidem subindicantur ita parce, ut uix indicate [XXII] abrumpantur; que tunc quidem omnibus satis erant perspecte et cognite, nunc autem nisi eas ex aliis scriptoribus seu documentis liceat explicare, quid sit illud quod tam paucis innuitur, lateat. Scriptores autem rerum seculi decimi rarissimi sunt, documenta item perrara. Quidquid uero scriptorum aut documentorum eius temporis ad nos usque peruenit, diligenter euoluimus; et si quid opportunum nacti sumus, loca queis aliquid congruebat, in subiectis adnotationibus illustrare  studuimus. Secundo, etsi Ratherius mores hominum ualde corruptos perstringens nemini parcebat, eam tamen cautionem et moderationem adhibuit, ne uirorum presertim insignium, quorum uitia coarguebat, uocabula exprimeret. Propria nomina sepe omisit, et aliena nonnunquam loco propriorum substituit. Quandoque etiam, cum de re sua ageret, se ipsum occultauit, adeo ut, cum de se loquitur, de alio loqui uideatur. Confer Admonitionem in libros Preloquiorum, num. 5. Ut hec enigmati similia nunc coniecturis, nunc certioribus monumentis explicaremus in notis, non minimo labore utendum fuit.

XXXII. His rerum difficultatibus augendis accessit in uulgatis interpunctio subinde transuersa et deprauata, que nunc sensum peruerteret, nunc hiulcum  ita relinqueret, ut aliquid deesse uideretur: nec aliquando nisi repetita lectione, et diutino examine interpunctionis uitium detegere licuit. Plura hac ratione sanata, que desperationem afferebant. Difficillima porro et ualde implexa auctoris syntaxis inueniri solet, cum presertim oratoria quadam facundia uti uoluit. Longiores enim periodi, transpositio uocum inusitata, et alia huiusce generis ualde incommoda sepius occurrunt, que ut intelligerentur, bis terue aut eo pluries unam eamdemque periodum legere et attentius meditari opus fuit. Que autem tanto studio et labore assecuti sumus, officii nostri esse duximus ea in notis construere et explicare, ut lectores eadem molestia leuarentur.

XXXIII. Chronologia [XXIII] operum Ratherii ob  uarias huius uicissitudines adeo difficilis uisa est Muratorio, ut dissert. 43 in Antiquit. Italic. medii eui, tom. III, pag. 831, scripserit: »Tot erumnis, exsiliis conuersionibusque obnoxius fuit Ratherius . . . . . . ut eius  chronologiam recte consignare non tam facile possis.« De libro loquitur inscripto De contemptu canonum: quod tamen de ceteris eque ualet. Enimuero nisi prius auctoris uitam exacte contextam habeas, que multis difficultatibus implicita est, nichil confici poterit. Multum itaque studii in digerenda chronologia actorum ac uicissitudinum Ratherii collocandum fuit, ex quo ipsius opera et epistolas in chronologicam seriem disponere liceret. Tempus autem cuiusque operis et epistole in admonitionibus, uel in prima ipsorum notatione  statuetur: quod et in sermonibus, uno excepto, prestare nisi sumus.

XXXIu. Quoad partitionem et distributionem operum in partes tres, id unum monendum, inter epistolas descriptas in secunda parte, tres idcirco non fuisse recensitas, quia operibus prime partis ab ipso auctore insite uel prefixe, in secunda parte non erant inaniter repetende. Prima est Ratherii epistola ad quemdam Ursonem uel Ursum in Papiensi carcere exarata, que tota inserta est libro Preloquiorum tertio, num. 25 et sequentibus. Altera est epistola seu potius monitum quoddam breuissimum in epistole formam Widoni et Sobboni archiepiscopis ceterisque in concilio residentibus cepiscopis  inscriptum a Ratherio, dum Comi exsularet, quod inuenies libro Preloquiorum quarto, num. 12. Tertiam tandem epistolam ad monachos Lobienses Comi pariter lucubratam reperies ante uitam sancti Ursinari, cui illam Ratherius prologi loco prefixit.

XXXu. Auctoris tandem uita, in qua digerenda potissimum laborauimus, ex operibus ipsius auctoris, et ex ceuis aut fere ceuis scriptoribus ac documentis  [XXIu] hinc inde excerpenda et compingenda fuit. Id ut ex equo prestaretur, non pauca ualde obscura et implicata non tam sacre quam profane historie capita, que partim ueronenses, partim Italicas regum, imperatorum, ducum et comitum res attingunt, enucleatius inquirenda, explicanda et statuenda fuere. Hec sunt potiora que prefari et premonere uisum est.





RATHERII EPISCOPI uERONENSIS uITA.

 [XXu] Ratherii episcopi gesta primus exposuit u. C. Ioannes Mabillonius in Actis Sanctorum ordinis Benedictini seculi decimi. uerum Albertus Fabricius tomo uI Bibliothece Scriptorum medie et infime etatis scite monuit, »uitam eius mereri, ut a uiro docto cum cura describatur, perlectis operibus illius, et historicis illorum temporum simul consultis; quia sane multa notatu dignissima in eadem occurrent. Illa enim, quam dedit Mabillonius Seculo u Benedictino, pro instituto ipsius bona est, sed nondum sufficit ad plenam rerum ad illum spectantium scientiam.« Alii subinde eamdem in rem studium contulerunt; sed cum ipsa auctoris gesta que in eius operibus indicantur, multis sint implexa difficultatibus, obscuraque sit temporum ratio, que  non sine multa omnium non tam editorum quam ineditorum operum animaduersione et collatione constitui poterat, non exigua in plerisque ceteroquin insignibus uiris confusio deprehenditur. Diligentiorem hac in re operam nouissime posuit comes Franciscus Florius primicerius archiepiscopalis Ecclesie Utinensis. Due nimirum dissertationes eius Italica lingua exarate typis impresse fuerunt Rome anno 1754, in quarum altera Ratherii uitam fusius et in chronologicam seriem digessit, cui idcirco prefixit titulum: Saggio della uita de Raterio uescouo di uerona. Ubique elucet ampla Scriptoris eruditio, ingenii acumen [XXuI], sanioris critices usus, atque in intelligendis et euoluendis rebus obscurissimis perspicacia. Licet hoc uite specimen ex Ratherii  operibus aliisque ceuis scriptoribus accuratius et uberius quam antea excerptum, pleraque illius gesta referat, nobis tamen singula opera enucleatius expendentibus, et alia atque alia documenta conferentibus perspectum fuit, ei, qui non merum specimen, sed uitam ex proposito scribendam suscipiat, multa adhuc superesse que animaduersionem merentur, et nonnulla etiam que ex complexu omnium lucem  accipiant, et aliter quam laudato Scriptori uisa sunt, explicanda atque constituenda sint. Igitur ab initio exordiamur.



§ I.---Ratherii patria et nobilitas. Annus natalis eiusdem coniicitur.

2. Ratherius, non tam litterarum scientia ac zelo ecclesiastice discipline quam erumnarum uicissitudinibus celebris, natione Belga in diecesi Leodicensi [al. Leodiensi] natus est. Eueraclus Leodicensis episcopus in epistola ad ipsum Ratherium Leodium natiuam eius patriam uocat . Hinc auctor qui scripsit Gesta episcoporum Tungrensium, seu Leodiensium, Ratherium genere nostratem testatur . Anselmus canonicus Leodiensis,  ac Aegidius item Leodiensis apud Chapeauuillium eum ex nostris partibus oriundum [XXuII] tradunt. Hac tandem de causa ipse Ratherius in Conclusione deliberatiua, num. 8, Leodicenses »natiue patrie populum, et uicinitatis affinitate coniunctum« appellat; ac se eiusdem Leodicensis ecclesie baptismate filium profitetur. Notatu digna sunt uerba uicinitatis affinitate coniunctum, quibus se non in urbe Leodiensi, sed in loco urbi uicino, seu diecesis ortum indicare uidetur. Patrem eius unum fuisse e comitibus ducatus Lucemburgensis, qui ad Leodiensem diecesim pertinebat, nonnulli recentiores tradunt, quod tamen cui fundamento innitatur, ignoramus.

3. Nobilitatem generis astruere uidentur illa in proemio Phrenesis, num. 4, quibus non solum ingenuitas  Ratherio tribuitur, que liberum hominem designat, uerum etiam talis ingenuitas, quam antiquitas commendabat. Antiquitas utique generis, que ingenuitatem ornaret, longam maiorum non tam ingenuorum quam illustrium seriem innuit, qui ingenuitati nobilitatem adiicerent. Consanguineos quidem illustres sibi fuisse aperte declarat in epistola ad Ursonem, que tota inserta est in librum Preloquiorum  tertium. Ibi enim num. 27 sermonem faciens de gente Italis barbara, que e Burgundia uenerat, et in Hugonis Italie regis exercitu militabat, se in communi clade ab ea gente ueronensibus illata reseruatum et asportatum tradit »propter consanguinitatem, quam cum illorum habebam primoribus.« Qui cum primoribus exercitus Hugonis regis consanguinitate erat coniunctus, generosos profecto et illustres consanguineos habuisse dignoscitur: quod ad nobilitatem demonstrandam maxime confert. Hanc nobilitatem confirmat eorumdem Preloquiorum liber primus, ubi Ratherius decus sue nobilitatis a quopiam silentio pretermissum commemorans, de semetipso  loquitur, ut ex adnotationibus ibidem subiectis exploratum fiet.  Omnem uero dubitationem adimit epitaphium sepulcri ipsius , in quo expresse nobilis dicitur. Neque opponas illa quibus Ratherius a nonnullis dicebatur »forsitan in patria sua fuisse bacularis, aut filius carpentarii. .« Id enim irrisionis gratia dicebant, propterea quod more bacularium nullam honoris curam haberet, et ueluti carpentarii filius basilicis struendis uel restruendis operam daret. Ceterum longe aliter nobis  frequentius dictum ipse cauillator eodem loco [XXuIII] testatur; nobili enim ex genere natum ueronenses frequentius audierant. Difficiliora fortassis credentur illa proemii in Phrenesim, num. 5. »Horret deceptissimus, si quis peritum sese aut NOBILEM, aut, quod multo iniquius est, iustum,  non existens, . . . . . astruat;« quibus se nec peritum, nec nobilem, nec iustum existere insinuare uidetur. At hec, dicta ab homine qui sibi plus nimio detrahere proposuit, nichil mouere debent. Quis enim hinc ei peritiam deneget, cum aliis ex documentis constet eum fuisse sui temporis peritissimum? Idem de nobilitate sentiendum, que aliunde manifesta est.

4. Quoniam uero de Ratherii genere hic sermo est, haud omittendus locus Qualitatis coniecture, num. 12, qui consanguineorum eius mentionem facit. »Consanguineorum nulla eum afficit cura, siue quia nil eos intantum cogitat indigere, ut se solum, et fratrem ex eis nouerit pauperes fore ; siue quia interdictum sibi eis  aliquid dare nouerit canonica lege; siue quia decrepito sibi nullos cogitat esse, cum et qui sunt, iam in sexta sint illi etate, et loco fratrum series successerit abnepotum.« Ne priora, quibus fratrem pauperem superstitem innuit, pugnare uideantur cum extremis, ubi loco fratrum seriem abnepotum superesse affirmat; illud coniicere licet, fratrem superstitem fuisse monachum, quem eque ac se uoto paupertatis obstrictum, pauperem pronuntiat; abnepotes uero loco fratrum eos fuisse, qui ex aliis fratribus iam defunctis progeniti, in sexta etate, seu gradu, a se iam decrepito abfuisse traduntur. Tot autem gradus per hyperbolem notasse indicant fortassis, que mox ibidem cauillator seu censor eius subiicit: »Hoc  licet, ut est utique garrulus, garruliter ac mendacissime dicat.«

5. Annus quo in lucem prodiit cum nullo certo charactere constitui possit, ex aliquot testimoniis est probabiliter eliciendus. Dum librum Preloquiorum secundum scriberet anno 936, se mediam fere etatem attigisse prodit. »Cum scilicet, inquit num. 1, ab infantie crepusculo in hunc AETATIS FERE deductus MERIDIEM.« Postremam senum etatem eodem libro num. 36 ad octoginta circiter annos producit. Senem enim decrepitum erudiens, quem horam mortis iam impendentem exspectare iubet, »Annos octoginta, ait, aut [XXIX] proximos aut transactos, aut insistentes accipias.« Aetatem igitur mediam annis quadraginta circiter attribuit. Si uero anno  936, quo laudatum librum lucubrauit, agebat annum circiter quadragesimum, natus utique est circa annum 896. Natalitium quidem annum eius anteriorem aliquanto inferre uidentur illa libri Confessionis, scripti anno 960 uel 961, quibus se num. 21 septuagenarium et num. 31 pene septuagenarium uocat. uerum particula pene annos aliquot a septuagesimo deficientes indicans, cum natali anno 896 circiter conciliari facile potest: e contra uero etas fere media, annorum scilicet fere quadraginta, que incidit in annum 936, haud pereque componi potest cum anno natali 890 aut 891.



§ II.---Monasticam uitam profitetur. De studiis eiusdem. Scribit epistolam ad Patricum. Opinio quorumdam de oblata Ratherio ante episcopatum abbatia S. Amandi expungitur.


6. Cum ea consuetudo ex prescripto regule S. Benedicti obtineret, ut pueri monasteriis offerrentur, Ratherius primis etatis sue annis oblatus fuit Deo in monasterio Lobiensi, quod ad Sabim fluuium situm est in confinio Annonie, Teorascie et ditionis Leodicensis. Ritum huius oblationis ipse describit in libro Confessionis, num. 12: »Dum enim puerulus essem, uenit quidam ingenuus, et in altari quodam S. Petri et Pauli  tenens me cum pane et uino . . . obtulit Deo et S. Petro in holocaustum. . . iure quasi Nazarei. . . immutabiliter seruiturum. . . ad fedus perpetuo confirmandum.« Cum Ratherius non a patre, sed ab ingenuo dicatur oblatus; nisi  ingenui cuiusdam appellatione pater designetur, aliquis eius propinquus intelligendus est: non solis enim parentibus, sed aliis etiam propinquis ex S. Benedicti regula concessam fuisse facultatem offerendi pueros in monasteriis animaduertit Mabillonius in Annalibus Benedictinis, lib. XXXuI, n. 88. Hec oblatio non nuda et solitaria, sed una cum pane et uino, atque aliis ad uitam subsidiis, quorum forsitan indicium in lacuna desideratur, facta fuit. Sic etiam cum Megenfridus puer a Ruodwaldo patre [XXX] monasterio Sithiensi fuit oblatus, »concessum ad uictum eius ac uestitum quoddam predium banuariorum duodecim in pago Bononiensi,« ex litteris donationis ab Iperio laudatis Mabillonius testatur  . Additur immutabiliter seruiturum, propterea quod eiusmodi puerorum oblatio ex ipsa S. Benedicti regula, cap. 59, irreuocabilis haberetur, ut uidere est apud eumdem Mabillonium prefatione secunda in Seculum Iu ordinis Bened., num. 199, et prefatione prima in Seculum Iu, num 36. Harum oblationum uetuste formule eamdem perpetuitatem exprimentes plures suppetunt, que a laudato Mabillonio indicantur prefatione prima in Seculum Iu, num. 53. Duas autem seculi decimi ediderunt PP. Martene et Durandus, quarum una ex perantiquo codice monasterii Elnonensis S. Amandi sumpta fuit . uerba ad fedus perpetuo confirmandum innuunt usu receptum fuisse ut pueri perinde oblati, irreuocabili  quanquam iure uoto parentum astringerentur, oblationem tamen eiusmodi confirmarent professione propria, cum ad legitimam etatem peruenissent. Nisi quis forte credere malit hoc seculo relaxatam fuisse antiquam oblationum huius generis disciplinam, ita ut hisce pueris nulla esset necessitas permanendi in monasterio, nisi postquam etate legitima oblationem suam ratam habuissent. Ratherius quidem suam oblationem confirmauit hac professione, quam eodem in libro protulit. »Sed accepto ipse calamo matura iam etate et legitima scripsi in hunc modum, scriptumque super altare posui, non super aliud nisi ipsum : Ego Ratherius promitto stabilitatem meam, et conuersionem meorum morum, et obedientiam  secundum regulam sancti Benedicti coram Deo et sanctis eius.«

7. »Benedictinorum Ordinem fere se solo studia scientiasque plurium seculorum decursu in tota Europa sustentasse« recte Mabillonius animaduertit . Hinc celebres monachorum schole in cenobiis. Hoc autem nomine inter cetera laudatissimum seculo X monasterium Lobiense, in quo omnium cequalium perspicacissimus Ratherius institutus fuit, uti Fulcuinus eiusdem monasterii abbas prodidit . »Floruerunt, inquit, his temporibus apud nos studia litterarum, quibus addiscendis operam dantes opinatissimi fuerunt Scaminus, Theoduinus, et perspicacissimus horum Ratherius.« Is [XXXI] propterea  totum litterarum ac disciplinarum fructum monachis Lobiensibus tribuit in epistola quam uite S. Ursmari prefixit. Hunc Hilduino magistro usum Trithemius narrat. Qui autem monachorum magisterio se omnia debere fatetur, monachos magistros habuit, non clericos, in quibus fuisse Hilduinum, cum ad Leodicensem cathedram promotus fuit, Fulcuinus testatur. Illud uero haud omittendum quod in Phrenesi traditur num. 3: »Pauca a magistris, plura per se magis didicit, que a doctoribus precipuis alii maximo uix percepissent labore.« Acri porro uir ingenio ac felicissima memoria preditus, quantum hac institutione in profanis et sacris studiis profecerit, non ceui tantum auctores, sed opera quoque  ipsa declarant. Confer que in prefatione generali latius obseruauimus num. 3 et 4. Unum hic addemus. Non defuisse magistros, qui Grecam linguam hoc quoque tempore traderent, testis est Rotgerus auctor uite S. Brunonis archiepiscopi Coloniensis , qui Grecos preceptores adhibuit. Ratherium uero ad Grecam quoque linguam animum applicuisse nonnulla indicia demonstrant. Non solum enim quedam Greca uocabula in Latinam rationem constructa identidem usurpat, que apud nullum scriptorem Latinum reperire licuit, uti bromius, eumorpha et similia, sed quarumdam etiam Grecarum uocum uim e Greco interpretatur. Libro quarto Preloquiorum, num. 23, dum regem alloquens ait: »Etiam nomen in Greco officium tuum  later Grecam Latinamque illud interpretando formam agnosce, te populum portare debere, non premere;« Grecum nomen apertissime exposuit. uidesis ibidem notam 56. In confessione, num. 15, expressius scripsit ex Greco: »Panem nostrum consubstantiatum da nobis hodie, dicitur Deo.« Adde quod in sermone De Maria et Martha, num. 2, duas Grecas uoces litteris Grecis expressit, et num. 3 uocis Angelus peculiarem interpretationem iuxta stans sui contextus sententie congruentem allaturus, eam radicem e Greco prope uidetur indicare, quam nonnisi Greci sermonis ualde peritus inuestigare et reperire potuisset. Non minimum tandem indicium eiusdem peritie uidentur illa quibus malignus censor in Qualitatis coniectura, num. 2,  memoraturus deperditum Ratherii opusculum e Greco inscriptum Chronographia, uanitati ei tribuit in Latinorum librorum [XXXII] titulis grecizare. Chronographiam, inquit, grecizando uanus . . . uocat: cuius quoque generis est alius titulus Climax Syrmatis inditus epigraphi Conclusionis deliberatiue.

8. Nulla huius temporis, quo Ratherius inter Lobienses monachos uersatus est, eiusdem opera ad nos peruenerunt, una ad Patricum epistola excepta, quam ab eo ante episcopatum scriptam in notis coniiciemus. Hec epistola, de corpore et sanguine Domini agens, celebris est ob insigne quod in ea de reali Christi presentia in Eucaristia testimonium ponitur occasione eius questionis quam Patricus in Horna  cuidam  proposuerat, num Ratherius missam cantasset. Non unam hoc seculo celebrande misse disciplinam fuisse exinde liquet. Alii enim, ut Ratherius, raro aut rarissime; alii uero, ut Patricus, quotidie celebrabant. Balneorum quoque usum solemnioribus festis impendentibus ob sacre communionis reuerentiam a nonnullis probatum, ab aliis reiectum astruunt illa, quibus Patricus scandalizatus traditur ob balneum quo se Ratherius in uigilia Circumcisionis mundauerat. Notatu etiam digna est Eucaristie porrigende formula: Corpus Domini nostri Iesu Christi propitietur tibi in uitam eternam. Que uerba cum Ratherius timeret ne proprie sed figurate Patricus intelligeret, realem Christi presentiam in  Eucaristia ac transsubstantiationem panis et uini in corpus et sanguinem Christi luculenter constituit. De ceteris autem subtilioribus et curiosis questionibus que hac in re moueri queunt, »ne solliciteris, inquit, quandoquidem mysterium esse audis, et hoc fidei. Nam si mysterium est, non ualet comprehendi; si fidei, debet credi, non discuti.« Quod egregium documentum in aliis quoque aliorum fidei mysteriorum questionibus, que curiosius ingeruntur, maxime obseruandum est.

9. Cum Ratherius sub finem libri quinti Preloquiorum, quem in Papiensi turricula scripsit, abbatiam S. Amandi sibi oblatam et abs se reiectam narret, id factum ipsi adhuc monacho et iuueni tribuendum nonnulli existimant, antequam ad episcopatum  ueronensem promoueretur. uerum due animaduersiones hocce tempus excludunt. Primo abbatia S. Amandi per hec tempora, que episcopatum Ratherii antecedunt, non uacabat. Laici [XXXIII] enim homines eam obtinebant, uti Rotbertus regis ministerialis, cuius exstat documentum anni 921; et dein Rotgerus comes, qui Rotberto successit, ac ex documentis eidem abbatie preerat an. 925 et sequentibus ad annum usque 937. uide Mabillonii Annales. Ratherio igitur adhuc monacho hec abbatia offerri non potuit. Quid si factum ipsum non ante lucubratum a Ratherio laudatum Preloquiorum librum contigit, sed multo post, ita ut multo post ab ipso descriptum eidemque libro posterius insertum fuerit? Id secunda animaduersio perspicuum faciat. Enimuero  factum ipsum non multo ante, sed eodem anno quo auctor illud descripsit, contigisse palam fit ex his eius uerbis: »Opportunum sane censeo narrauisse quid horno  anxietati contigerit mee. Lauduni namque cum essem,« etc. Si hec scripsisset, dum laudatum Preloquiorum librum in Papiensi turri exarauit, scripsisset inter Februarium anni 935 et Augustum anni 937, quandiu, ut uidebimus, ibidem in carcere detentus fuit. Ratherius uero neque his annis, quibus erat in carcere, neque precedentibus, quibus uerone iam episcopus prefuit, Lauduni exstitit, ubi illud factum contigisse traditur: ac propterea huic tempori conuenire nequeunt illa, quid horno, seu hoc anno, anxietati contigerit mee. Lauduni cum essem, etc., que si annum  indicarent anteriorem episcopatu ueronensi, non horno, sed ante aliquot annos scripsisset. Cum porro neque congruant cuipiam anno, quo uel uerone, uel in Papiensi carcere, non autem Lauduni fuit; palam sequitur ad posterius tempus id pertinere, postquam ille ueronensem episcopatum dimiserat; cui quidem tempori illud factum assignat Fulcuinus, uti pluribus suo loco explicabimus. In libris autem Preloquiorum Papie exaratis hoc additamentum est, quod cum eodem anno quo id contigerat, ipse Ratherius inseruisset in librum quintum, horno uerissime dixit.



§ III.---Ratherius [XXXIu] Hilduini Leodicensis episcopi partes secutus, eidem e Leodicensi sede pulso, et subinde uerone episcopo adhesit. Respondet questionibus quas quidam Mediolanenses proposuerant. Hilduino ad Mediolanensem sedem electo Romam proficiscitur; indeque reuersus ipsi in ueronensi cathedra succedit. Annus statuitur electionis Hilduini et consecrationis Ratherii.


10. In monastico, quod professus fuerat, instituto quiete uitam suam transegisset Ratherius, nisi Hilduini Leodicensis episcopi et abbatis Lobiensis, cuius partibus fauerat, consilia eum inde abduxissent. Res aliquando altius paucis repetenda est. Monasterium Lobiense hoc tempore, et toto fere seculo precedenti, ita ad Leodicensis episcopi ius pertinebat, ut qui erat Leodicensis episcopus, idem esset abbas Lobiensis. Stephano episcopo atque abbate uita functo, anno 920 et sequenti magna de Leodicensi episcopatu inter Hilduinum et Ricarium contentio  exorta est . Alii enim Hilduinum eiusdem ecclesie clericum poposcerunt episcopum, ac fauente Gisleberto Lotharingie duce, qui contra Carolum Gallie regem Lotharingici regni sibi usurpauerat summam, in ipsa ecclesia Leodicensi ab Herimanno Coloniensi metropolita consecratus fuit noua et inusitata ratione, absque regis scilicet procerumque consensu. Alii e contra Carolo rege assentiente Ricarium abbatem Prumiensem expetierunt. Causa ad apostolicam sedem delata, eo Hilduinus et Herimannus eius ordinator, nec non Ricarius a rege designatus euocantur. Hilduino autem iudicium declinante, Ioannes XI summus pontifex anno 922 ordinauit Ricarium, qui pacifice Leodicensem ecclesiam  obtinuit.

11. Non multo post, anno uidelicet 926, circa mensem Iunium, Hugo comes Arelatensis et marchio Prouincie, qui cum Hilduino affinitate iungebatur, Italie regnum consequitur. In Italiam mox sese recepit Hilduinus, sperans fore ut ab eo alicui ecclesie Italice preficeretur . Ratherium quoque, qui sue parti contra Ricarium fauerat, secum adducere studuit. Huc referimus illa libri primi Preloquiorum, num. 25: »Inuenies quemlibet nobilium [XXXu] omnibus pene rebus destitutum potentia et dignitate, si quam forte adeptus est, uiduatum, penitusque quantum ad id, quod cupiditia dictat, et nobilitas expostulat, deiectum , qui contra  tam duram infortunii calamitatem brachium erigere nitens, nec per se . . . . . aliquid ualens, quempiam  qui quietus copia arridente aut in se subsistere , aut in grandi questus emolumento alteri ualeret seruire , dulcisonis blandiloquiorum illecebris ad se sequendum non dubitet irretire.« Hisce autem illecebris sese cessisse ipsius Hilduini amore indicat, cum post pauca subiicit: »Sola ea, que fortis est ut mors, dilectione se penitus neglecto illi maluerit etiam cum uite innumeris periculis succurrere, ut gloriam aut amissam, aut potiorem ualeret recuperare, quam suimet curam gerere, et sibi necessaria, cum adesse potuissent,  ad uota captare.« Ita Ratherius partibus Hilduini fauens, illi inseparabiliter adhesit, ut Fulcuinus prodidit .

12. Interim Notherio ueronensi episcopo e uiuis sublato Iu Idus Augusti an. 928, Hugo rex ueronensi sedi preposuit Hilduinum, seu potius ex abusu eius etatis ipsi concessit eamdem ecclesiam iure stipendiario, ut exinde haberet unde uiueret, quoad insignior sedes uacaret . Mortem Notherii anno 928 affiximus, non uero anno 929, ut non nemini uisum est. Ille enim annus perspicue elicitur ex sepulcrali eius epitaphio, quod adhuc exstat in cathedrali, et ab Ughellio editum est tomo u Italie sacre in episcopis ueronensibus, col. 733, ubi expresse legitur:  »Obiit Iu Idus Augusti, anno Dominice Incarnationis 928, indict. I.« Quod si codicilli Nothetiani a marchione Dionysio eiusdem cathedralis canonico nuperrime editi habent : »Regnante domno Ugone rege hic in Italia anno secundo sub die quinto decimo de mense Nouembri, indictione prima;« ne hi codicilli, in quibus Notherius uiuus prefertur mense Nouembri, indictione prima, cum epitaphio credantur pugnare, animaduertendum est, primam indictionem sumendam esse a mense Septembri anni 927 usque ad Septembrem anni 928; unde laudati condicilli assignandi sunt non anno 928, sed 927, quo sane mense Nouembri prima indictio decurrebat, et Ugonis regis annus [XXXuI] secundus: alias annus Ugonis tertius notandus fuisset.  Concinit etiam documentum ex archiuo monialium S. Zacarie urbis uenetiarum a Ioanne Baptista Biancolino uulgatum , quo Hilduinus Notherii successor ueronensis episcopus traditur »regnante domno Ugone rege hic in Italia anno quarto sub die XI de mense Iulius, indictione secunda.« Sunt certi characteres anni 929, quo Ugonis regis annus quartus mense Iulio uix inchoauerat, et concurrebat cum indictione secunda. Si autem mense Iulio anni 929 episcopatum ueronensem obtinebat Hilduinus, mors procul dubio Notherii, qui obiit Iu Idus Augusti, in Augustum anni 929 referri nequit, sed Augusto anni 928 in epitaphio optime ascribitur.

13. Hac occasione, qua Hilduinus ad ueronensem  sedem promotus fuit, Ratherium non leuis spes incessit succedendi Hilduino, »promisso regis manente, quod ubi illum altius promouendi emergeret tempus, Ratherius ueronensibus daretur episcopus .« Hinc in Qualitatis coniectura num. 13: »Quadraginta iam fere sunt anni, inquit idem Ratherius, ex quo ambire potentiam cepi;« ubi potentie nomine hoc loco episcopatum intelligit; unde post pauca de administrato nequiter diutino potentatu uocem potentatu eodem sensu accipit. Cum Qualitatis coniectura scripta fuerit anno 966, quadraginta fere anni, latius sumpti, non male congruunt anno 928. Quod si strictius accipiendi credantur, ita ut eorum initium sumendum sit ab anno 926,  quo Ratherius cum Hilduino in Italiam uenit, tunc dicendus erit Hilduinus ei fuisse pollicitus se cum Hugone rege acturum ut ipse quoque ad aliquem episcopatum promoueretur. Certe in Confessione, ubi monasterium et monasticum propositum a se desertum deflet, se in rete  immisisse pedem suum, eumdemque ambisse satis aperte significare uidetur scribens n. 19: Immisit maxime, immisit, si et ambiuit.

14. Antequam ulterius progrediamur, hoc loco mentio facienda est cuiusdam operis, ceteroquin deperditi, quo Ratherius ante episcopatum nonnullis questionibus Mediolanensium respondit. Huius operis indicium suppetit ex epist. 3, ad Rotbertum, num. 1: »In ipsis initiis, inquit, quorumdam questiunculis  Mediolanensium haud leuiter pulsatus, quedam ex his que uos requirere non ambigo, uisus sum prelibasse [XXXuII].« Dum in ipsis initiis ait, istud tempus indicat, cum primo Hilduinum secutus in Italiam uenit, et nondum episcopus fuerat consecratus, ut ex sequentibus colligere licebit. Quenam fuerint eiusmodi questiones, latet. Solum scimus eas ad profana studia pertinuisse, in quibus quantum ualeret, peruulgatum erat. Cum enim post ea similes plane questiones eidem iam episcopo proposuisset Rotbertus, ea ratione sese excusauit, quia licet ante episcopatum non recusasset pares Mediolanensium questiones dissoluere, non tamen decebat in iis uersari episcopum, qui non in profanis, sed in diuinis et sacris studiis debet occupari.  Huic forsitan operi inserta fuit illa cuiusdam philosophi sententia, cuius meminit libro sexto Preloquiorum, num. 7, inquiens: »Exemplo uidelicet cuiusdam philosophi, qui cum ad iracundiam, UT IAM IN ALIO uOLUMINE retulimus, concitaretur, eidem, a quo incitabatur, dixisse fertur: Iam te percuterem, nisi iratus essem.« Quod si in librum quo Mediolanensium questionibus respondit, eiusmodi sententia non fuit inserta, aliud ignotum uolumen ante Preloquia scriptum a Ratherio dicendum esset. Nec dubitamus quidem quin homo huius eui doctissimus alia multa ante eosdem Preloquiorum libros lucubrauerit, quorum memoria interiit.

15. Post ferme biennium quo Hilduinus ueronensi Ecclesie preerat, Lamberto metropolitano exstincto,  uacauit archiepiscopalis sedes Mediolanensis, que cum illi congruentior uisa esset, eodem a sede ueronensi ad Mediolanensem traducto, ille casus euenerat, quo Ratherius ex Ugonis regis promissis ad ueronensem cathedram promouendus erat. uerum »ut sese instabilitas mundane sepe continet uolubilitatis , longe aliter ac promiserat, regi placuit, cupienti potius, ut fama erat, unum e tribus, aut quemdam Aquitanum, aut Garafridum, aut Manassem Arelatensem archiepiscopum, contra ius licet canonum,« ueronensibus episcopum dare. Iam Ratherius Hilduini domini sui causa Romam profectus, ut pontificium pro eo diploma una cum archiepiscopali pallio referret, ibidem  non tam Hilduini, quam suam rem agens , litteras simul retulit domini pape Ioannis XI, »quibus continebantur,« inquit ibidem num. 4, »preces eiusdem totiusque Romane [XXXuIII] Ecclesie, uti ego ueronensibus darer episcopus. Displicuit hoc non parum regi, contraria molienti; sed obtinuit deprecatio apostolica, instante rogando meo iam dicto cum primoribus regni domino Hilduino.« Alia uero potior ratio Ugonem ad assensum forsitan mouit. Subdit enim Ratherius: »Ego semiuiuus pene iacebam infirmus . Persuasum est regi, puto, a me diligentibus, quod non euaderem. Hac spe pellectus consensit, satisfacere gestiens tam domino pape, quam ceteris, quos inconueniens  uidebatur offendere rogantes.« Sperabat nimirum fore ut ui morbi oppressus interiret, et electio huiusmodi effectu careret. Sed curatione adhibita cum Ratherius euasisset, episcopus consecratus fuit.

16. Annus huius consecrationis, qui rebus pluribus deinceps constituendis usui futurus est, non aliunde melius quam ex Hilduini translatione ad sedem Mediolanensem elici potest. Papeprochius Hilduini archiepiscopi Mediolanensis initia tribuit anno 932. Melius uero Ioseph Antonius Saxius in archiepiscoporum Mediolanensium Serie historico-chronologica, tom. II, pag. 340 et 341, illum ad eamdem sedem promotum statuit anno 931, Iunio exeunte. Id manifestum facit partim ex predecessorum eius  serie, partim ex catalogis antiquis, qui singulorum archiepiscoporum annos et dies quibus sederunt atque obierunt, notant. Papeprochii autem sententiam ingerentem annum 932 ex eo reiicit quia is in antecessoribus Hilduini post Anselmum II, quem obiisse putauit anno 897, uno anno errauit. Hunc uero errorem certo demonstrat ex placito pergameno, quod in archiuo monachorum S. Ambrosii custoditur. Hoc enim placitum anni 896 archiepiscopum memorat Landulfum, qui Anselmo II subrogatus fuit. Si autem emortualis annus huius Anselmi euehatur ad annum 896, ac similiter uno anno anticipentur subsequentium archiepiscoporum initia, quorum anni et dies legitimis documentis designantur, exploratum fiet Hilduini exordia incidisse in annum 731, non uero in annum  932. Is porro ex antiquis Mediolanensium antistitum catalogis a Muratorio editis  Mediolanensem sedem tenuit annis quinque et dies quindecim, uel, ut unus catalogus prefert, uiginti quinque; obiit autem Iu Kal., al. IX Kal. Augusti. Initium ergo episcopatus ipsius in sede Mediolanensi optime [XXXIX] statuitur exeunte Iunio anni 931; mors uero Iu uel IX Kal. Augusti anni 936. Unum opponetur priuilegium Ugonis regis et Lotharii, datum anno 937, XuI Kal. Iulii apud laudatum Muratorium , in quo memoratur Hilduinus archiepiscopus Mediolanensis. Sed uitium aliquod in chronicis huius priuilegii notis inesse idem Muratorius scite monuit, sicut in duabus  aliis chartis sub iisdem principibus exaratis adnotauerat, cum anni Christi qui in ipsis preferuntur cum ceteris notis non congruant. Enimuero aliud documentum Comense anni 937 ab Ughellio et a Patre Tato impressum, omnes chronicas notas eidem anno congruentes exhibet sic: XuII Kal. Iul. Ugone XI et Lothario uII, indict. X. Nostrum autem priuilegium, quod una tantum die posterius est, perperam habet: Ugone X et Lothario u, indict. X. Quis errorem non uidet manifestum? Documentum autem quod in chronicis notis tam aperte erat, ei chronologie quam Saxius tam exacte constituit, preiudicium afferre non potest.

16 bis. Neque idcirco ueronensem Ratherii episcopatum eidem anno 931 affigendum credimus. Post  Hilduini enim electionem ille Romam profectus est; inde autem reuersus graui morbo laborauit, quo moriturus credebatur. Ugo preterea a priori sententia desciscens, alii episcopatum uolebat committere, nec nisi apostolicis litteris et Hilduini ac primorum regni postulationibus cedens, ipsum adhuc infirmum et uita periclitantem episcopum destinauit. Id cum deliberasset, ut cleri et populi ueronensis electio ex more haberetur, ipsum curasse satis probabile est. Hanc enim huius temporis episcoporum eligendorum methodum fuisse, ut quem princeps uellet, clerus et populus eligeret, principisque assensus postularet, pluribus decimi seculi exemplis demonstrari posset. Ad hec Ratherius post electionem a morbo et periculo conualescere debuit, ut consecraretur.  Neque uero ab Hilduino Mediolanensi ordinatus dici potest, cum uerona ad metropolitam Mediolanensem non pertineret. Hac enim de causa Ratherius in epistola 5, ad Ioannem pontificem, num. 6, reprehendit Manassem archiepiscopum Arelatensem, quippe qui extra proprie prouincie limites »consecrauit episcopum quemdam sue diecesis in titulo ecclesie ueronensis.« Quapropter [XL] ille qui ecclesiasticos canones ac disciplinam maxime custodiuit, ordinatus dicendus est a patriarcha Aquileiensi, cui uerona suberat. His autem omnibus peragendis post Hilduini electionem ut congruum tempus tribuatur, unius aut duorum mensium spatium non sufficit. Porro Ratherium ueronensem sedem adiisse mense Augusto ex duobus  colligimus. In Preloquiorum libro secundo, num. 1, suam primam captiuitatem in Februarium mensem refert. Se autem captum duobus annis et dimidio post initum episcopatum ueronensem, perspicue affirmat in memorata epistola 5, num. 5. Initium ergo episcopatus eius in Augustum circiter cadit. Cum uero ex iis que premisimus hoc initium nequeat assignari mensi Augusto anni 931, palam sequitur esse affigendum Augusto anni 932. Idipsum confirmat annus laudate captiuitatis, quem fuisse uidebimus annum 935. A Februario autem anni 935, quo Ratherius captus fuit, si per biennium et dimidium anni ascendas, peruenies ad Augustum anni 932. Ex his errare liquet tum Sigebertum, qui Ratherii  episcopatum assignat anno 928, tum alios non paucos recentiores, qui illum ascribunt anno 931.



§ Iu.---Initia episcopatus Ratherii quam calamitosa. Adherens Miloni comiti Arnoldum Baioarie ducem uerone recepit contra Ugonem regem. Ab Ugonis militibus captus, in Papiensem carcerem detruditur.

17. Cum rex Ugo non sponte, sed aliorum postulationibus uictus eatenus Ratherium elegisset episcopum, quia eum graui morbo laborantem moriturum sperabat; ut ipsum e morte ereptum et episcopum consecratum uidit, »iratissimus redditur,« inquit in epist. 5, num. 4, idem Ratherius, et »iurauit per Deum  quod diebus uite sue de ipsa ordinatione non essem gauisurus.« Quid autem primum Ugo egerit, his uerbis describit: »Misit  in pitaciolo certam quantitatem stipendii, quod tenerem de rebus ecclesie, de ceteris exigens iusiurandum, ut diebus illius filiique sui amplius non requirerem. Ego intelligens [XLI] quanta absurditas hoc consequeretur, non consensi.« Hanc primam auersi a se regis animi causam notauit in Preloquiorum libro Iu, num. 20: »Hec, ut opinor, causa fuit dissidii, hec nota quod ingeris criminis: quod uidelicet tu  res omnes uolebas tenere ecclesie, eum uero  mercenarium tui, non pastorem gregis esse Christi.« Hoc primo molimine frustrato, rex aliam uexandi episcopi iniit uiam. »Adhibuit undique persecutores et aduersarios, qui aut deterrerent me, ut effugerem«   »aut irritarent, et ut expellendi me inuenirent occasionem.« Duobus annis et dimidio huiusmodi persecutionem episcopus pertulit.

18. Inter hec Ugo opportunam, quam querebat, expellendi episcopi et in carcerem detrudendi occasionem nactus est. Plures in Italia contra Ugonem male erant animati. Hinc reuocandum putarunt Rodulfum II regem Burgundie, qui aliquanto ante Italico regno priuatus fuerat . Id cum presensisset Ugo, directis ad Rodulfum legatis, et nonnullis ditionibus, quas tenebat in Prouincia, eidem dimissis, sibi ab eo satis de regno Italico cauit. Paulo post ueronenses Ugoni infensi Arnoldum, seu, ut alii appellant, Arnolfum Baioarie et Carinthie ducem euocarunt. Hanc rebellionem  factione quidem archidiaconi et cleri ueronensis, atque quorumdam primariorum ciuitatis conflatam liquet ex Ratherii epistola ad Ursonem diaconum, insertam libro Preloquiorum tertio, num. 27. Milonem autem comitem et Ratherium episcopum rebellionis capita a Liutprando traduntur; scribit enim Arnoldum Baioarie ducem, qui cum exercitu Tridentinam marchiam pertransierat, ueronam usque peruenisse , »in qua a Milone comite atque a Ratherio episcopo libenter, ut qui eum inuitarant, suscipitur.« Milo e Francorum genere celebris sub imperatore Berengario , a quo iuuenis familiariter lauteque  fuerat enutritus, eodem imperatore uerone occiso anno 924 aliqua summa potestate fungebatur; Flambertum enim  sculdascium eius interfectorem , »eique tam in nefario scelere conniuentes, ui captos suspendio uitam finire precepit.« Hoc tempore idem Milo [XLII] comes ueronensis fuisse uideri potest . Codicillis uero Notherii episcopi an. 927 sine ullo comitis titulo, sed ante scauinum et iudicem subscripsit; ac preterea inter testes refertur Sigibaldus uassus Milonis, sicut in eiusdem Notherii testamento anni 922 post Ingelfredum tunc uerone comitem inter testes Ingelfredi uassus nominatur. In documento anni 929 ipse Milo etsi titulo comitis pariter caret, tamen uassus regius dicitur : quod precipuam in eo nobilitatem declarat. Cum porro Arnoldum contra Ugonem uocauit, iam dignitatem comitis ueronensis certo certius obtinebat, quo nomine inter primos erat Italici regni, et ciuitatem summa potestate administrabat. Huic porro quid in ea contra Ugonem rebellione acciderit, Liutprandus memorie prodidit. Cum idem rex, qui Papie sedem habebat, audisset uerone Arnoldum fuisse receptum; »collecto exercitu, inquit ille, ei obuiam tendit. Cumque eodem peruenisset, et caballicatas, ut uulgo aiunt, circum circa dirigeret, Baioariorum quedam pars non minima de castro uocabulo Gauseningo egrediens, cum Italiensibus pugnare cepit.« Gauselingo forsitan legendum pro eo loco, qui in charta anni 825 Gusilingus dicitur,  et nunc Gussolengo appellatur : hinc enim facile contra Ugonis exercitum e Papia aliisque Italicis urbibus aduenientem contenditur, non uero ex eo castro, quod uocatur Ossenigo, et in memoratis Notherii codicillis anni 927 non Gauseningo scribitur, sed Ursanico; quod castrum cum trans Athesim situm sit, et ad Tridentum uergat, isthinc aduersus exercitum ex Italicis urbibus ueronam cis Athesim accedentem ab eo, qui uerone imperabat, milites immissos nemo crediderit. Pugna uero Baioariorum cum male cessisset, »Arnoldus dux non parua est confusione repletus: unde factum est, ut consilio accepto Milonem comitem uellet capere, atque Italia derelicta illum in Baioariam ducere, quatenus reparato exercitu cum  eo iterum redire posset; quod Milonem non latuit: qui diuersis cogitationibus estuans, quid ageret penitus ignorabat. Ugonem regem plane, ut meruerat, adire timebat: cum Arnoldo uero in Baioariam duci non solum mortem, sed infernum putabat. Hac itaque in ambiguitate, [XLIII] quoniam regem Ugonem cito misericordia nouerat inclinari, Arnoldum fugere, et ad eum deliberat tendere .« Hunc forte ut demulceret sibique propitium redderet, egit ut frater suus munitionem que uerone erat contra Arnoldum defenderet. Is uero hac expugnata, »fratrem Milonis, militesque eius, qui eam defendere conabantur, secum in Baioariam  duxit.« Ipse autem comes Milo cum Ugone conciliatus pristinam dignitatem retinuit.

19. Alia prorsus fuit Ratherii episcopi fortuna. »Quo  discedente, addit Liutprandus, Ugoni regi mox ciuitas redditur, et Ratherius eiusdem ciuitatis episcopus ab eo captus, Papie in exsilio relegatur.« Hinc in epistola 5, ad Ioannem pontificem, num. 4, aliquam quidem suam culpam huic calamitati causam dedisse ait, rebellem uero animum et Ugoni infensum, quo nomine in tantam miseriam deduceretur, sibi fuisse inficiari uidetur. »Cepit me Ugo, retrusit in custodiam in quadam Papie turricula, non dico sine mei culpa, qui enim inter talia saltem in uerbo non offendit, hic perfectus est uir; sed contra legem ita hec egit, et sine audientia.  Dicat hic quisque quod uolet: temerariis enim iudiciis iuxta Augustinum plena sunt omnia. Confiteor uero, ex quo eum primitus uidi, usque dum hominem exuit, semper me Theodosii felicitatem imperatoris illi optasse, et adhuc eius recordatione me grauiter affici dolore.« Hec scripta non uiuente Ugone, sed post eius mortem magni facienda sunt. Temeritati iudiciorum refert attributum sibi uere rebellionis crimen in Ugonem, quem semper dilexit, cuique semper omnia prospera appetiuit. Queritur nullam sibi datam audientiam, qua rerum abs se gestarum rationem redderet. Culpam, qua se non omni ex parte carere agnoscit, inter leues recenset, de quibus Iacobus ait: Qui non offendit in uerbo, hic perfectus est uir . Hac eadem de re  latius disserens libro Iu Preloquiorum , quem in Papiensi carcere scripsit, rebellionem, cuius ipse auctor tradebatur, meris inuidorum cauillationibus disseminatam innuit, eique fundamento innixam, »quia cum malefactoribus,« inquiebant num. 7 , »conuersatus, et dum caperetur inuentus est:« perinde ac si episcopus, ut omnem suspicionem eximeret, debuerit exire ex urbe, et ad regem proficiscens, filios proditores deferre. Hanc suam cum rebellibus [XLIu] moram bona intentione purgat Ieremie exemplo, »qui per caritatem, ut dicit B. Gregorius, dum ciues ab ingressu Aegypti non potuit cohibere, studuit illuc cum eis et ipse descendere.« Et post nonnulla: »Cunctos ne ergo iudicas  deponendos, qui rebelles regibus ciues et filios esse scientes, non eos ut punirentur prodiderunt; sed contra missas eis fecerunt, filios eorum baptizauerunt, predicauerunt, chrismauerunt, penitentiam indulserunt, reconciliauerunt?« Tandem responsurus obiicientibus Arnoldum a se palam fuisse susceptum, exemplis sanctorum suadere nititur, quandoque licere in urbem hostes et inuasores recipere. Dum uero in Confessionis libro, num. 2, se multa pati scribit pro abiurata Ugoni fide, aliquam suam in rebellione culpam iterum fatetur. Que ut concilientur cum precedentibus, illud dicendum uidetur Ratherium non fuisse quidem rebellionis auctorem, sed rebellione iam conflata in rebellium partem  ob conniuentiam et obsequentiam ac necessitatem quamdam descendisse. Neque moueat Liutprandus, qui dum Ratherium eque ac Milonem comitem rebellionis principem prodidit, uulgatam famam secutus est, quam inuidi sparserunt. Hec quidem culpa si certa fuisset, statim post Ugonis uictoriam captus et in carcerem fuisset deductus. Tunc uero, omnis ut erat culpa , non in episcopum, sed in clerum et precipuos ciuitatis reiecta est; nec tota ruina in Ratherii caput decidit, nisi post scriptam quamdam epistolam, cuius ipse auctor et totius moliminis incentor traductus fuit.

20. Hoc insigne factum, ex quo calamitas Ratherii consecuta est, ex ipsius operibus, in quibus plura, tametsi aliquanto obscurius, hic illic sparsim attigit,  eruere ac in historicam seriem digerere conabimur. Statuendum inprimis est tempus, quod in rebus historicis maxime requiritur. Ugonis uictoriam contra Arnoldum affigendam anno 935 dubitare non sinit chronographus Salisburgensis, quem P. Ansizius laudat. Udalberti enim Salisburgensis archiepiscopi, qui Arnoldum Baioarie ducem in Italica contra Ugonem expeditione secutus fuerat, mortem eidem anno tribuit scribens: Qui de inuasione Italie rediens obiit. Si anno 935 obiit Udalbertus, qui Arnoldi militiam, uti solebat, secutus, cum eodem utique de inuasione Italie rediit, in eumdem profecto [XLu] annum Ugonis uictoria incidisse dicenda est. Ratherium uero ab Ugone uictore captum mense Februario liquet ex libro secundo Preloquiorum  num. 24, ubi septimum mensem, id est Septembrem, octauum uocat ab huius, que me deprimit, imo erudit calamitatis accessione. Captiuitatem, qua premebatur intelligit, post quam si September mensis erat octauus, ea precedenti Februario inchoauerat. Confer ibidem notas. Diem quoque eiusdem mensis tertiam ex libro Preloquiorum quinto colligimus num. 12. Se enim eo tractatu, cuius causa captiuus ductus fuit, deceptum testatur postridie eius festi B. Marie, quo sibi inter missarum solemnia pacis osculum datum fuerat. Purificationis B. Marie festiuitas. que sola in Februarium mensem cadit, innuitur. Postridie igitur eius festi, id est, die tertia mensis Februarii, anni, ut probauimus, 935, ille tractatus est habitus, quo ipse deceptus in captiuitatem incurrit.

 21. Id autem quatenus acciderit, nunc explicandum est. Duo potissimum textus huic rei lucem afferent: alter ex epistola ad Ursonem, inserta in librum Preloquiorum tertium num. 27; alter ex libro quinto num. 12. Recuperata uerona ab Ugone, die festo Purificationis solemne sacrum celebratum fuit. Inter hoc quidam, ut uidetur, episcopi pacis osculum Ratherio dederunt, »putantes eum non quia peccatorem, sed quia deceptum damnatum.« Alii uero placere regi forsitan presenti ambientes, illos qui pacis osculum dederant seuerissime reprehenderunt, ac si reus esset manifestus et pacis osculo indignus. Hec ex libro quinto, num. 12, ubi consultatio atque tractatus crastina die habitus additur, qui Ratherio exitium attulit.  Hic tractatus, lucescente die peractus, in epistola ad Ursonem ueronensis ecclesie clericum fusius exponitur. Tractatui causam dedit id quod pridie, seu ipso Purificationis die. aliquanto post missarum solemnia acciderat. Quedam enim gens effera, et nobis [melius uobis] barbara, id est non Italici generis, que in Ugonis exercitu militabat, post deuictas et in Baioariam pulsas Arnoldi copias ueronam reuersa, cum omnem rebellionis ut erat culpam in ueronensis ecclesie archidiaconum, et in quosdam honoratiores ueronenses, maxime uero in clerum uniuersum [XLuI] retulisset; »omnem domum Dei predari, omnes maiores ciuitatis aut exmembrare, aut captiuos ducere; ipsum uero iam factum«  et illos qui postea principes fuerunt proditionis  Ratherii, furca moliebatur appendere. Hinc in libro Confessionis num. 2, »homicidia, exoculationes, exmembrationes, predas, incendia, uastitatem ac depopulationem, que pro abiurata Ugoni fide« contigerunt, deflet. Eadem porro gens unum episcopum, licet cum rebellibus inuentum, »reseruauit propter consanguinitatem, quam cum illorum, inquit , habebam primoribus, ipsoque, ut dicebat, principe Ugone.« Consanguinitas cum primoribus eius gentis absolute affirmatur, quia reipsa cum ipsis sanguine erat coniunctus. Consanguinitatem uero cum rege in sola opinione eius gentis sitam preferunt illa, ut dicebat. Hec uero opinio ea forte de causa illi genti irrepserat, quia cum sciret eum Hilduino intimum, etiam consanguineum credidit;  Hilduinus autem cum Ugone affinitate iunctus erat. Ratherius interim licet hac de causa reseruatus, seu a ceterorum calamitate subductus, asportatus tamen fuit in aliquem tutum locum: ubi cum de archidiaconi, clericorum ac ceterorum captiuorum periculo maxime laboraret; totam subsequentem noctem insomnem ducens, »precibus, humiliationibus, lacrymis, promissis, amicorumque interuentu« eos eripere studuit. Urseni inter ceteros uitam et libertatem obtinuit. Ut autem et ceteris prospiceretur, »crastina die«, id est, die tertia Februarii, primarius et summus quidam uir, »in quo tota fiducia boni erat prouentus,« missis sepissime internuntiis Ratherio mandauit, »ne a suo consilio deuiaret in aliquo, promittens omnia sese fine pacturum  optimo, tantum in pacto perstaret promisso .« Hunc uirum primarium et summum, in quo, etsi tota fiducia boni erat prouentus, eius tamen consilium in Ratherii ruinam recidit, episcopum fuisse ex contextu manifestum est. Ibidem enim auctor de episcopis queritur, qui sese non solum in reipublice negotiis immiscebant, sed in aliis etiam peioribus, suumque casum exempli causa subiicit. Hinc quoque eos qui sue calamitatis fuere auctores, non solum sue Ecclesie filios fuisse, sed etiam unum eiusdem officii, id est episcopum, non obscure tradit, dum alium secum loquentem inducit his uerbis: »Non minus uero, si ita est, temetipsum [XLuII], tuosque quam ipsos lugere conuenit traditores,  maxime si aut tue ecclesie fuerint filii, aut forte, quod absit, eiusdem cuius es officii.« Porro hunc summum et eiusdem officii uirum fuisse Hilduinum Mediolanensem archiepiscopum, in quo totam sane fiduciam habere debebat Ratherius, ex libro Preloquiorum primo colligere licet. De Hilduino enim, ut credimus, suppresso licet nomine scribens, quem e Belgio in Italiam secutus fuerat, eumdem auctorem prefert sicut olim sue promotionis ad episcopatum, ita nunc eorum malorum, »ad que iam deceptus sui causa decidit. Reminiscens namque quod contulit, obliuiscitur que abstulit: recitans ad que illum extulit, tacet a quibus deiecit; tacens decus ipsius nobilitalis, notam quam ipse intulit, refert paupertatis.« uide ibidem notas. Huius ergo episcopi,  cui maxime fidebat Ratherius, consilio obsecuturus, ab eodem petiit ut ad se mitterentur primarii ciuitatis. Itaque cum his et cum nonnullis externis »lucescente die« consilium habitum; ac in eo decretum fuit, ut scriberetur quedam epistola, quam si archidiaconus »auderet mittere, quasi inscius dimitteretur criminis; sin alias, sententiam illico subiret capitis ;« et similiter alii ea epistola scripta omne periculum declinarent. Cuinam directa fuerit hec epistola, quidue contineret, unde archidiaconus et ceteri rebellionis conscii e uite discrimine subducerentur, ignoratur. Id unum scimus eam fuisse conuiciis plenam; Ratherium uero eidem scribende consensisse eo consilio, ut suum gregem ab impendentibus malis erueret. Hoc autem  assensu prestito »quemdam quasi laqueum sibi, quo teneretur, iniecit .« Hac enim epistola promulgata, ut uidetur, sine auctoris nomine, cum quidam, cui ab archidiacono missa fuerat, de auctore inquireret; Urso, cuius manu fuerat exarata, professus quidem est se illam scripsisse, sed ceteris, qui in eam operam dederant, silentio pretermissis, unum Ratherium auctorem, ac totius moliminis incentorem pretulit . Ita hec epistola ceteris ab omni periculo ereptis, in unius Ratherii perniciem conuersa est; ac propterea in laudatis ad Ursonem litteris scripsit : »Dum uobis consului« ei epistole assentiens [XLuIII], »me, ut uidetur, neglexi: dum uobis, licet uestre molitionis ex parte conscius, peperci, me prodidi.« Molitionis  nomine rebellionem, ut putamus, intelligit, quam dum uestram, non uero nostram appellat, cum eius auctores indicat ueronenses, quibus sane omnem ut erat culpam ab Ugonis militibus tributam uidimus; tum uero se ab ea exemptum significat. Dum porro se eiusdem rebellionis conscium ipsis rebellibus pepercisse testatur, id forsitan respicit, quod ex libro quarto Preloquiorum, num. 7, paulo ante explicauimus; se nimirum, etsi rebelles regi ciues et filios esse sciret, non tamen eos, ut punirentur, prodidisse. De hac molitione in Ugonem fortassis agebat laudata epistola, sed ita ut auctorum nominibus parceret. Huic quoque epistole cum assensisset Ratherius, ipsis reis exprimendis pepercit: sed cum Urso inquisitus  ipsum episcopum epistole auctorem ac totius moliminis incentorem affirmasset, nec ante ferendam de ipso sententiam ulla ei  audientia concessa fuisset; ipse solus in discrimen uenit. Hinc enim Ugone rege imperante captiuus Papiam ductus fuit: quam calamitatem fraudi, dolo et factioni adscribens libro u Preloquiorum, num. 27: se »fraude proditum, negligentia destitutum, dolo captum, factione ad hec incommoda deuolutum« queritur.



§ u.---Quanta in Papiensi carcere perpessus sit. Scribit ad Ursonem ueronensis Ecclesie clericum. Episcopo abducto plures infantes uerone sine baptismate mortui. In carceris otio scribit sex libros Preloquiorum.

22. Suum carcerem Ratherius turriculam Walberti nominat , ducto fortassis nomine a Walberto iudice prepotenti, qui cum contra  Ugonem conspirasset, Papie in carcere fuit capite diminutus . Hunc carcerem triplici sera uel ostio clausum indicant illa auctoris lib. II [XLIX] Preloquiorum: num. 1, »Trimodoque inclusus constringar ergastulo.« Quantas hic, ubi duos annos cum dimidio detentus fuit, miserias pertulerit, innuit libro Preloquiorum tertio num. 13, in quo episcopi nomine »in carcere sub uinculis gementis, despecti, iniuriati, uilipensi, carcerati, ligati, nudi, famelici, sitibundi, miseriarumque omnium copia refertissimi« seipsum representat. Similia repetit libro quarto num. 7. Accedebant ad cumulum ueronensium obloquia contra ipsum sparsa, de quibus conqueritur lib. III, num. 24: »Nec desunt interea etiam in episcopio corrosores, qui . . . . . . . concinnent  nunc et aduersus istum quedam obloquia, et hoc non exteri, sed agunt priuati , qui debuerant testes boni eius esse propositi. Faciunt hoc, inquam, non inimici, sed amici dolosi, unanimes quondam homines, et aliquando dulces et noti, qui simul cum eo dulces capiebant cibos in domo Dei , quasi cum consensu coambulantes, et eum ad celum usque tollentes, et beatum, iustum sanctumque deceptoriis non minus quam adulatoriis fauoribus pronuntiantes.« Inter hos oblocutores unus fuit, cuius nomen Urso, uel Ursus his uerbis indicatur in epistola, quam episcopus e suo carcere ad eumdem direxit: »Nec a tuo deriuato nomine uocitentur Ursini uel Ursani .« Huius socer erat cathedralis  ecclesie archidiaconus, et ipse quoque inter eiusdem ecclesie canonicos censebatur. Uterque cum cetero clero aduersus regem conspirauerat: uterque in uite discrimen fuerat adductus: et utrique Ratherius suo quoque periculo prospexit, uti precedenti paragrapho exposuimus. Ursus uero post tantum beneficium ingratus, Ratherio tametsi captiuo obtrectare non desinebat. Ipsi igitur e carcere memoratas litteras dedit, ut eum a maledictis compesceret. Dolet preterea se derelictum ab omnibus, ac presertim ab episcopis, qui tanquam muta animalia in hac tanta ipsius calamitate nichil pro eo loquebantur.  Aliquem uero prepotentem episcopum in causa fuisse huius silentii innuunt illa libri quarti Preloquiorum, num. 22: »Ore pessimi et inauditi generis silentio, infelicissime, per quemdam EIUSDEM ORDINIS  obturato.«

23. He tot ac tante calamitates atque obtrectationes Ratherii animum nequaquam fregerunt; proditoresque sibi obloquentes [L] equo animo tulit. Mentis aciem ad Deum eleuans, omniumque erumnarum suarum causam in sua peccata referens, »Peccatis meis, inquit, heu dolor! facientibus, et multo maiora merentibus, ad hec, que patior, sum deuolutus ;« diuineque pietati gratias retulit, que ita secum egit, »ut in isto necessitatis camino absumens deleat, seque in hoc  seculo ita emaculet, nt nichil inueniat, quod edax ille inexstinguibilis ignis futurus exurat; potius eius gratia inueniat quod remuneret, iustitia quod coronet .« Hinc proditores et obtrectatores suos, qui tanto suo, uti appellat, bono causam dedere, ueluti de se optime meritos omnibus officiis prosecutus est. Audiantur que scripsit ad Ursonem diaconum, qui omnium maxime nocuerat. »Legitur autem fili in historia Tripartita, quod quidam in pastu occupatus pecorum cum occidisset quemdam, et fugisset pauore actus in eremum, et sanctorum Patrum exemplis bono assuefactus, fuisset eremita perfectus, semper benedicebat scelus, quod sibi tanti fuit causa profectus. Hec ideo retuli, ut hinc colligas, quantum meo profectui  militasti, dum me, ut penitus deficerem, tam grauiter accusasti. Nam si presens esses, et permitteres, manus osculis demulcerem predulcibus epistole illius scriptrices; quia hec causa materies et totius mee summa fuit, ut opinor, salutis: per hanc morti, ut credo, eterne subtractus, et uite sum redditus . . . . . Tantum uero hac me occasione considero profecisse, ut nullum mihi amplius, quam te uideam amplectendum, qui mihi materies tantorum fuisti bonorum. O autem me, et ut hoc dicam, ipso mei infortunio fortunatissimum, etiamsi nichil aliud quam te tibique consimiles cognouisse eius beneficio contigisset mihi: unde omnia non solum tibi parcens, sed et uberrimas pro his tibi gratias referens, admoneo, fili, ut quia iam nunc indicibiliter profuisti  mihi, caueas ne omnino mei odio obfueris tibi .«

24. Interim Ratherius sui gregis et animarum sue cure commissarum, que episcopo abducto maximum dispendium patiebantur, detrimentis angebatur. Huc spectant illa, quibus alium secum alloquentem et consolantem inducit. »Destitutionem uero tuorum cum magnopere debeas plangere; non tamen inconsolabiliter te id conuenit agere . . . . Quod si prolixitas te excruciat temporis, et perditio contristat obeuntium sine subuentu baptismatis; idque tuos non curare tortores, tantum de tui cruciatu [LI] suas  ut compleant uoluntates, perpendis; Dei te totum subdens uoluntati et disposito, uitam ipsam dare, ne dicam dispendium omnimodum honoris pro grege paratus subire, illius dicentis utere uoce: Si propter me hec tempestas est; tollite me et mittite in mare : tantum ne diutius mei causa nauis periclitetur Ecclesie, tam innumeros, heu dolor! filios morti transmittens eterne.« Infortunium, quod hic paucis indicat, fusius explicatur libro Iu Preloquiorum, num 21: »Cui uero, dicamus, imputabitur, quod tanta multitudo, que pie per gratiam Christi liberata, regna debuerat intrare celorum, impie derelicta cumulauit infernum? Nam . . . . . quorumdam, proh dolor! relatu cognouimus, quod eodem, quo absens fuit , paschali tempore cum baptisterium  non fuisset  in eadem ecclesia celebratum; tanta clades in ciuitate contigit infantium, et hoc solummodo non baptizatorum, quantam nullus meminit unquam priorum, ita ut passim per domos, a matribus non quidem sponte suffocati, unum totius ciuitatis facere possent, si tamen timor Dei eodem ullus esset in loco, lamentum, pro uindicta diuine animaduersionis lugentibus aliis, aliis tam temporalem, quam eternam et natorum et genitricum mortem plangentibus.« Hoc factum contigisse arbitramur anno 935. Hoc enim anno cum sub initium Februarii e ueronensi urbe Papiam captiuus ductus fuisset episcopus; in ea rerum perturbatione prouisum non fuit, ut proximo paschali tempore sacrum chrisma,  quod ab episcopo consecrandum est, pro conficiendo sacro fonte in promptu esset. Hinc eodem anno fontis benedictio defuit, multique propterea infantes sine baptismate obierunt. Hanc cladem infantium appellat, qua cum »innumeros filios morti eterne transmissos« affirmat, sancti Augustini et aliorum Patrum sententiam secutus agnoscitur.

25. In Papiensi carcere externis curis uacuus, insigne opus Preloquiorum in sex libros distributum composuit, quo omnium cuiusque etatis, sexus, conditionis et ordinis hominum officia explicat; et uitia atque abusus eo tempore inualescentes perstringit. Meditationes cordis et Agonisticon etiam inscripsit, quia hi libri multe meditationis materiam prebent, et Christianum hominem ueluti athletam ad certamen  informant. Hic Papiensis carceris fructus fuit. Duo priores libri cuiusque [LII] hominis priuati institutiones continent. Tertius et quartus principem instruunt; explicatisque iis, que ad uitam eius pertinent, queque subditis ac sibimetipsi ab eo prestanda sunt, illa fusius prosequuntur, que idem Ecclesie eiusque ministris debet. Hic precipuus eorumdem librorum scopus uidetur. Multis auctor de duabus potestatibus disserit. Ubi autem episcopalem dignitatem et auctoritatem commendat, non pauca de suis erumnis inspergit, ac de his, que suarum erumnarum occasione acciderant. Epistolam inserit in carcere scriptam, cuius ante meminimus: et ne quis se aliquo errore circa fidem in  tantas miserias adductum suspicaretur, suam doctrinam doctrine S. Augustini consonam prefert, professionemque fidei S. Athanasii symbolo conformem in fine tertii libri appendit. Quintus liber de episcopis agit pluribus, de ceteris autem Ecclesie gradibus ac de monachis breuius. Dum episcoporum abusus insequitur, quedam de suis calamitatibus iterum profert. Sextus tandem liber de communibus Christianorum officiis agit, de uitiis capitalibus, de penitentia, caritate, relatione operum in Deum, aliisque eiusdem generis pluribus. In his omnibus multa eius etatis disciplinam, nonnulla historiam illustrant, non pauca catholicam doctrinam.

26. Hac postrema in re animaduertendum est libro quarto, num. 15, luculenter refutari eam malesanam  cuiusdam sententiam, »qui presentibus quibusdam nec modice eruditis episcopis, ausus est illud, quod canitur in Ecclesia, improbare, uidelicet sanctos omnes cum Christo in eternum regnaturos fore, asserens nec dicendum, nec credendum, aliquem preter Deum in eternum regnare, sed fatendum sanctos tantummodo cum illo gaudere. In quo tantum infeliciter conualuit, ut ipsum, pro quo totum [forte tantum] in presenti laborat, tante felicitatis dulcisonum a cantu Ecclesie secreuerit melos.« Indicantur illa hymni, qui canitur in laudibus festi omnium Sanctorum:

Quicunque in alta siderum
Regnatis aula principes, etc.
Is, qui hosce uersus uel ipsorum uersum causa totum hymnum a cantu Ecclesie secreuit, aliquis magne  auctoritatis episcopus fuit; cuius errori palam proposito alios [LIII] conniuentes nichil opposuisse significatur his uerbis: »O ceca cecorum, et dicentis scilicet et conniuentium hac duntaxat in parte, et stultissima, si tamen defendatur, stultitia!« Et num. 16: »Dic mihi, rogo, hoc aut dicens, aut tacendo consentiens, aut  astipulando confirmans,« etc.



§ uI.---Post Papiensem carcerem Comum relegatur. Emendat et clariori stylo describit uitam S. Ursmari, quam ibidem inuenit. Comensi exsilio solutus in Gallias proficiscitur. Scribit ad Rotbertum archiepiscopum Treuirensem. In Prouincia Restangnum litteris instituit, et librum scribit de arte grammatice. Episcopatum inibi recusat, et Laubias in suum monasterium reuertitur.

 27. Duobus annis et dimidio, id est a Februario anni 935, ad Augustum usque anni 937, in Ticinensi carcere exactis, Ratherius in exsilium mittitur . Hoc exsilium Comi fuisse discimus tum ex Fulcuino, tum ex epistola Ratherii ad monachos Lobienses, quam uite S. Ursmari prefixit . Ea in urbe se apud episcopum exsulasse testatur, dum in laudatis litteris, num. 1, scribit: »Apud uenerabilem nuper sancte Cumane Ecclesie iusto Dei iudicio exsulantes episcopum,« etc. Cumanus seu Comensis ille episcopus, apud quem exsul erat, uocabatur Azo, ut liquet ex documento anni 937, quod Ughellius edidit. Dum in episcopio uersaretur, uitam S. Ursmari primi abbatis  Lobiensis ab Ansone abbate scriptam ibidem inuenit, sed stylo adeo barbaro ac mendis uitiato, ut obscuritate eius offensus, eamdem non tam emendandam, quam clariori stylo describendam putauerit. Hinc non incongrue inter eius opera edetur. Illam sic expurgatam et lucubratam auctor misit ad Lobienses monachos, qui S. Ursmarum sui cenobii patronum uenerabantur.

28. Interim in ea Galliarum parte, que Burgundie regnum tunc dicebatur, episcoporum synodus cogenda erat. Ad hanc Wido archiepiscopus Lugdunensis, et Sobbo uienniensis, Godescalcus [LIu] et Aurelius episcopi inuitarunt etiam Ratherium, quem cum ob celebritatem nominis maximi facerent, eumdem coram agnoscere, et cum eo in concilio agere  peroptabant. Ipsum forte e carcere dimissum sciebant: at exsilio Comi adhuc detentum ignorabant. Ad hos itaque dedit epistolam, et cum in ipsa inscriptione se exsulem prefert, tum uero exsilio se impediri affirmat, ne ad synodum inuitatus accederet. »Ea, inquit, Domini, quam maxime causa est, quod iuxta uestrum non occurri uestre dominationi preceptum quod iuris ipse non sum proprii.« Famam, que de se erat uulgata, modeste extenuat. Miseriam, qua etiam extra carcerem in exsilio premebatur, leuiter tangit, eiusque istud indicium affert, deesse sibi chartam, qua longiorem dignioremque epistolam scriberet. Subsidium aliquod postulat: et cum ipse ad eos non posset proficisci, sex libros Preloquiorum, quos in Ticinensi turricula lucubrauerat  , sui loco ad ipsos dirigit, ut Fulcuinus etiam notauit. Aliam quoque perbreuem epistolam, seu potius adnotationem in epistole formam eisdem dedit, ac in quintum Preloquiorum librum inseruit, num 13, que in epigraphe eos in concilio conuocatos prefert. »Ratherius exsul Widoni atque Sobboni archiepiscopis ceterisque cepiscopis in concilio residentibus.« Eum autem in locum laudati libri inserta fuit, ubi conqueritur, neminem inueniri, »qui pro indigentibus interueniat, pro damnatis exoret:« eosdemque ad ea relegenda et expendenda excitat, quibus ad sui commiserationem opemque ferendam, et ad patrocinium pro se interponendum permouerentur; cum presertim apud Ugonem regem conregionalem  suum eos plurimum ualere confideret.

29. Totidem annos exegit in Comensi exsilio, quot in Papiensi carcere, id est annos duos cum dimidio . Fuit igitur exsul Comi ab Augusto anni 937 usque ad initium circiter anni 940. Cum autem Ugone inuito se ab hoc exsilio liberatum affirmet; uel clam Como effugit, uel regem inuitum eo sensu dixit, quia non sponte, sed laudatis forte episcopis agentibus abeundi facultas eidem regi extorta fuit. Como in Gallias sese recepit, et fortassis apud Widonem aut Sobbonem, qui eum uidere expetebant. Hoc tempore peragrasse uidetur tres Galliarum prouincias, Burgundiam, Prouinciam [Lu] et Septimaniam, quarum meminit in Qualitatis  coniectura, num. 3: Dum in aliqua ex his prouinciis degeret, litteras a Rotberto Treuirensi archiepiscopo accepit, qui aliquot questiunculas ei soluendas proposuit. In responsione, quam ei dedit Ratherius epist. 3, ipsum »archipresulum nobilissimum« uocat, quippe qui a Theodorico Saxonie duce progenitus, sororem habebat sanctam Mathildem, Ottonis Germanie regis, ac postea imperatoris matrem. Cum questiones proposite ad profana studia pertinerent, eiusdemque essent generis ac ille quas ante episcopatum soluendas a Mediolanensibus acceperat, eo se nomine ab iis dissoluendis excusat, quia studiis eiusmodi post episcopalem ordinem ualedixit: »Infulatus,« ait, »hac qua Dei misericordia fungor sarcina, illud statim desii agere, iniunctum mihi in  hoc officio cogitans, in Dei potius lege die ac nocte meditari debere.« Non negat ea studia aliquid adiumenti episcopo posse afferre, si ipsa in sacrum usum traducat: »Seruus uero ille nequam,« addit, »de Euangelio ideo damnationis eterne addictus est eloquio, quia talentum intellectus maluit terre mandare, quam celo penitus destinare. Que similitudo, ut reor, monet inter cetera me peccatorem, tantillum ingenioli, quod Deo sum assecutus largiente, illo potius acui oportere, ubi Christus est in dextera Dei sedens, quam terrene uanitati committere, et nichil aliud exinde nisi uentum inanem, nec sine detrimento anime maximo captare.« Cum porro aliquid subsidii sibi Rotbertus promisisset, gratias agit, idque in presenti necessitate quam citius prestandum deprecatur.  Librum aliquem Ratherii idem archiepiscopus uidetur quesisse. uolumen Preloquiorum, quod unum habebat in promptu, eidem direxit ea conditione, ut illud sibi ocius remitteret. Hanc autem epistolam post initium anni 940 ab exsilio Comensi dissolutus scripsit, antequam in Prouincia Restangni institutioni sese addiceret. Hinc cum nulli esset obligatus, Rotberti seruitio sese paratum exhibet, ut in prima adnotatione ad eamdem epistolam pluribus constituimus.

30. Interim omnibus egens, in Prouincia, ut sibi uictum compararet, docendi officium suscepit. »Cum in ea parte Burgundie,« inquit Fulcuinus c. 20, »que Prouincia dicitur, mansitaret, filium cuiusdam uiri ditissimi nomine Restangnum ad imbuendum litteris  postulatus recepit.« Hoc in [LuI] munere librum condidit »de arte grammatice, quem gentilitio loquendi more Sparadorsum uocauit, pro eo quod qui scholis assuesceret puerulus, dorsum a flagris seruare posset.« Confer prefationem generalem, num. 19. Aliquod non breue tempus in Restangni institutione transegit: cuius causa »ibi  ei episcopatus datus est, quem relinquens Laubias reuertitur,« quemadmodum laudatus Fulcuinus prodidit. In Confessionis libro posterius scripto duos tantum episcopatus sibi collatos innuit, nimirum ueronensem et Leodicensem, e quibus cum eque fuisset pulsus, in eodem libro exarato post eiectionem etiam de sede Leodicensi, num. 2, hec sibi a  confessario dicta refert: »Te duo episcopia perdiderunt.« Si duos tantum episcopatus amisit, duos tantum susceperat. Hic igitur tertius episcopatus in Prouincia, ipsi datus, id est, oblatus quidem dici potest, collatus uero non item.

31. Itaque post institutum Restangnum, recusato episcopatu ipsi oblato in Prouincia, Laubias ad suos monachos rediit. Tempus a Fulcuino indicatur. »Ricarius,« inquit, »tunc adhuc supererat, a quo fauorabiliter receptus, Laubiis est habitare permissus; nec multo post Ricarius decessit, postquam in episcopatu uiginti duos annos peregit.« Ricarius Leodicensis episcopus, qui simul erat abbas Laubiensis, promotus fuerat anno 922, ut uidimus num. 10. Si autem »in episcopatu uiginti duos annos peregit,«  e uiuis sublatus fuit exeunte anno 944, uel potius ineunte anno 945, quo eius mortem et Ogonis, seu Hugonis eius successoris electionem duo Chronica Leodiense et Lobiense cum Frodoardo notarunt. Ratherius igitur a Ricario episcopo simul et abbate paulo ante ipsius mortem in Lobiense monasterium receptus anno 944 e Prouincia Laubias concessit. Ibi tamen modicum immoratus est; nam anno 946 ueronensem episcopatum recuperaturus Italiam repetiit, ut ex sequentibus patebit.



[LuII] § uII.---Ratherius redit in Italiam Ugonem regem conuenturus. Capitur a Berengario. A Milone comite in episcopatum ueronensem reuocatur. Ugo rex deseruit Italiam anno 947, non uero anno 946; diem autem supremum obiit in Prouincia non anno 947, sed 948.

 32. Berengarius Eporedie marchio, Berengarii imperatoris ex Gisla nepos, qui anno 940 Ugonis insidias declinaturus, apud Etimannum Sueuie ducem confugerat, anno 945 cum leui militum agmine per uenustam uallem in Italiam contendens, castra applicuit ad munitionem Tridentini agri, que uocabatur Formicaria. Manasses archiepiscopus Arelatensis, et Ugonis regis consanguineus, cui idem rex tres sui regni Ecclesias tradiderat, »seu, quod uerius est,« inquit Liutprandus, »in escam dederat ,« nimirum ueronensem, Tridentinam et Mantuanam; cum Tridentinam quoque marchiam administraret, laudatam munitionem Adelardo clerico suo commendauerat . Cum hoc Berengarius collocutus,  iureiurando spopondit, se Manassi daturum Mediolanensem Ecclesiam, si sue parti opem ferret. Hic spe huiusmodi illectus, non solum eam munitionem Berengario tradidit; uerum etiam totam Italiam ipsi conciliare studuit. Fama huius rei citius uulgata, ceperunt mox nonnulli, Ugone deserto, Berengario adherere. Inter hos Milo, comes uerone prepotens, primus fuit: qui dum Ugoni suspectus Papiam fuisset euocatus, ibique appositis clam custodibus obseruaretur; producta cena usque ad mediam noctem, custodibusque uino et somno consopitis fuga se subduxit, et uno tantum comitante ueronam peruenit, ubi Berengarium statim acciuit atque recepit. Aliis autem atque aliis ad Berengarii partes  subinde accedentibus, ac presertim Mediolanensibus, rex Ugo, erga quem Itali male erant affecti, Mediolanum misit Filium Lotharium, petens a Berengario et ceteris Italie primatibus, ut si se in Italia regnare amplius nollent, filium saltem suum adolescentulum, qui nil in eos deliquerat, et ex uoto ipsorum educari poterat, regem agnoscerent.  Illi misericordia inclinati, ipsum Lotharium in ecclesia ante crucem prostratum erexerunt, et regem proclamarunt. Id affligendum anno 945 Frodoardus ceuus auctor nos dubitare non sinit; hoc enim anno scribit in Chronico: »Ugo rex Italie regno depulsus a suis, et filius ipsius in regnum susceptus est.« Interim Ugo sue uite periculum metuens, Papia cum magna auri et argenti copia excedens,  iter susceperat Alpes uersus deserturus Italiam. In itinere nuntius retulit, Italos non recusare, quominus ipse quoque Italie rex esset; unde laudatus Frodoardus refert ad annum 946. »Ugo rex Italie a suis in regnum recipitur.« Id Berengarii arte factum est, ne ultra montes tot thesauros transferret, quibus Burgundionum aliorumque Gallorum exercitu comparato Italicum regnum recupare posset. Cum memoratus Frodoardus id assignet anno 946, Liutprandus autem utramque filii primum, et dein patris receptionem ita describat, ut altera ab altera non multum abfuerit; priorem illam accidisse credimus sub finem anni 945, istam uero alteram sub initium anni 946. Ceterum Itali reipsa nudum regis titulum Ugoni et filio eius Lothario  reliquerunt, Berengario totius regni summa ac potestate delata.

33. In hisce rerum angustiis Ugo penitens eorum, que contra Ratherium gesserat, et fortassis etiam penitens, se in Ratherii cathedram suffecisse Manassem, qui tam aperte defecerat, eius uidendi et restituendi, si posset, desiderium pluries declarauit . Id ut accepit Ratherius, anno scilicet 946, »sedit animo,« inquit epist. 5, »illum adire, eiusque calamitatem omnibus diebus obsequio solari: nam nec defuerat, qui intimaret, sero licet, ut timeo, quodque Deus ab illo auertat postulo, quod penitens sepe optasset, ut daret Deus, quo ad eum uenirem, et si ualeret, restitutionem mihi impetraret; sin alias, daret pecunie  tantum, ut amplius non egerem.« Ratherius itaque Ugonem conuenturus Laubiis discessit. At in itinere Berengarius ipsum comprehendit. Id Manassis studio factum est, quippe qui ueronensem Ecclesiam sibi ab eo adimendam metueret. Tribus et semis mensibus Ratherius fuit sub custodia retentus; inde autem emissus, ueronensi Ecclesie redditus est Milonis comitis opera, ut scilicet Manassem ex pelleret: [LIX] timebat enim, ne is, qui potentia ualebat plurimum, penitentia ductus, a Berengario deficiens, reconciliaretur cum Ugone auunculo suo, sibique iterum rebelli exitium pareret. Hec gesta esse anno 946 perspicuum fit ex documento, quo Ratherius in ueronensis episcopatus possessione  prefertur Ianuario mense anni 947. Hoc documentum nuper uulgatum a marchione de Dionysiis canonico nostre cathedralis ecclesie, est instrumentum originale commutationis actum »in ciuitate uerona inter domnum Ratherium uenerabilem episcopum sancte ueronensis Ecclesie, nec non et inter Leone filius quondam Theudelauo de Aregasta,« cui et ipse Ratherius propria manu subscripsit cum ceteris cathedralis ecclesie clericis, »regnante domno nostro Hugo rege hic in Italia anno uicesimo primo, et domno Lothario filio eius rege anno sextodecimo sub die de mense Ianuarii indictione u,« sunt characteres anni 947. Si autem Ianuario mense anni 947 Ratherius pacifice episcopatu fruebatur, tribus autem et semis mensibus  antea captiuus fuerat; captiuitas profecto eius incidit in annum 946; et probabilius etiam restitutio eiusdem in episcopatum ante Ianuarium anni 947 astruenda uidetur.

34. De anno 946, cui captiuitatem et restitutionem Ratherii in suum episcopatum assignauimus, nemo ambiget. Questio solum moueri potest de loco, in quo ille a Berengario captus fuit: recentior enim ceteroquin doctissimus auctor. ratus Ugonem anno 946 deseruisse tandem Italiam, et in prouinciam sese recepisse, ubi supremum diem clausit : Ratherium Laubiis in prouinciam iter suscepisse, ut Ugonem conueniret, et hoc in itinere comprehensum existimat. At eum, dum ad Ugonem adhuc  in Italia degentem proficisceretur, in Italia quoque fuisse captum a Berengario, uel ex eo certum fit, quia Berengarius in sola Italia potestate regia utebatur. Accedit uero et illud, quod Ugo ex Italia non abiit nisi anno 947, postquam Ratherius sue sedi restitutus fuerat. In breui Chronico regum Italie, quod edidit Muratorius, due notationes leguntur, que id exploratum facient . Una de Ugone rege: »Regnauit annos 21 expletos, et menses 9, et dies 3.« Altera de Lothario: »Post decessum ipsius Ughoni regnauit ipse Lautharius annos 3 expletos, et menses 7, et dies 2. Obitauit [LX] die ueneris, qui est decimo Kal. Decembris anni 950.« uerba huius secunde adnotationis »post decessum« Muratorius de Ugonis morte accipiens,  computatis annis, quibus post eum regnauit Lotharius, illius mortem affixit diei 24 Aprilis anni 947 . uerum prior adnotatio animaduersionem eius effugit. Cum enim eodem Muratorio probante Ugo regnare ceperit circa Iunium anni 926; computatis annis, mensibus, ac diebus in ea adnotatione indicatis, mors eiusdem incidit in Februarium uel Martium anni 948, quem emortualem quidem Ugonis annum tum Sigebertus, tum annalista Saxo ab Eccardo editus confirmant. Cum porro idem Ugo in prouinciam profectus »Breui sit uiam uniuerse carnis ingressus,« Liut prando teste ; anno precedenti 94  Italiam deseruisse dicendus est. Id tantum innuunt alterius adnotationis uerba »post decessum ipsius Ugonis,« id est, postquam Ugo ex Italia decessit: et decessisse quidem mense Aprili anni 947, ex chronicis notis ibidem designatis, agnoscitur; ac propterea iure Sigebertus et annalista Saxo »Ugonem Arelatum, unde uenerat, rediisse« eodem anno referunt. Enimuero instrumentum commutationis paulo ante laudatum cum »Ugonem regem hic in Italia« exhibebat mense Ianuario anni 947; ipsum hoc tempore adhuc in Italia fuisse demonstrat: neque enim post dimissam Italiam »rex hic in Italia« appellari potuisset. Opponit Muratorius Lotharii diploma pro Ecclesia Regiensi datum XIu Kal. Iunii anno Dominice Incarnat. 946, anno  Domni Lotharii 17 per indict. 4 , in quo cum non memoretur rex Ugo, eum ante diem 19 Maii anni 946 ex Italia iam exiisse colligit. Hoc uero argumentum minimi habendum est, cum chronice note eius diplomatis apertum errorem contineant. Annus enim decimus septimus Lotharii nec cum indictione 4 concordat, nec cum anno 946. Cum Lotharius regnum inchoauerit exeunte Maio anni 931; annus decimus septimus regni eiusdem incepit exeunte Maio anni 947, desiit autem exeunte Maio anni 948. Hinc si diploma legitimum est, dies 19 Maii anni decimi septimi regis Lotharii pertinet ad annum 948, eaque notatio chronica sic emendanda est XIu Kal. Iunii anno Dominice Incarnationis 948, anno Domini Lotharii 17 per indict. 6;  [LXI] quoquidem tempore solus Lotharius rex nominatur, quia tunc Ugone iamdiu ante ex Italia profecto, imo etiam mortuo, solus in Italia regio nomine fruebatur. Que emendatio confirmatur etiam alio documento originali, quod in archiuo ueronensis monasterii sancte Marie in Organis custoditur, ubi he chronice note leguntur: »Regnante domno nostro Lothario rege hic in Italia anno regni eius septimo decimo sub die de mense Februarii Indictione sexta.« Neque uero sententie nostre aduersatur diploma eiusdem Lotharii a Muratorio uulgatum tomo u Antiquitatum Italie pag. 357, in quo solius Lotharii regis fit mentio his chronicis notis subsignatis: »Quartodecimo Kalendarum Februariarum anno Dominice incarnationis 947, anno  uero Lotharii regis 17, indictione 6.« Ianuarius enim mensis iunctus cum anno Lotharii 17, et cum indictione 6, conuenit anno ere uulgaris 948; nec componi potest cum anno 947, nisi hoc diplomate annus Dominice Incarnationis computatus credatur more Florentino ac ueneto, ita ut incipiat a Kalendis Martii: qua ratione Ianuarius anni 947 coincidit cum Ianuario communis ere 948. Hoc autem tempore solus Lotharius rex erat, Italia ab Ugone relicta mense Aprili anni 947. Omnibus itaque documentis, uel emendatis, uel conciliatis stare debet, Ugonem toto anno 946, et usque ad Aprilem anni 947 substitisse in Italia, ibique Ratherium anno 946,  dum ad Ugonem in Italia degentem proficisceretur, a Berengario captum fuisse, Milone autem agente in suam sedem restitutum.



[LXII] § uIII.---Quot erumnas Ratherius post restitutionem in suam sedem pertulerit a clericis, Milone comite ipsis patrocinante. Synodum agere, capitulo clericorum interesse, et ordines ecclesiasticos agere quid significet. Manasses archiepiscopus Arelatensis quemdam sue diecesis episcopum ordinat in titulum ueronensis Ecclesie. Post biennium Ratherius e ueronensi sede iterum pulsus, ut Manassi locum cederet.

35. Ratherius ueronam restitutus, biennio episcopatum tenuit , id est ab anno 946, cui restitutionem eius adiudicauimus, ad annum usque 948. Tria quoque uetusta documenta huius temporis fidem faciunt. Primum est illud instrumentum  Ianuarii mensis anni 947, quod memorauimus num. 33. Alterum anni eiusdem et mensis Iunii uidit Alexander Canobius in archiuo S. Stephani, eiusque mentionem facit in opere Italico ms. apud Ioannem Baptistam Biancolinum inscripto: Annali di uerona lib. uI, his uerbis: In questo medesimo anno  Racherio uescouo nel mese di Giugno fece una permutazione con Garimberto diacono della Chiesa catedrale, il quale di questo tempo era anco custode et rettor della chiesa di S. Stefano, al qual il uescouo diede due sepolture antiche, le quali erano in un cimiterio antico appresso il corpo di S. Mauro uescouo di uerona; et Garimberto diede al uescouo una pezza di terra fuori della porta di S. Stefano in Fontanelle. Lo instromento e sottoscritto dal uescouo,  et da Garimberto ueduto nelle scritture di S. Stefano . Tertium documentum editum a marchione et canonico de Dionysiis est Ratherii commutatio cum Ursemario acta »regnante domno Lothario rege hic in Italia anno septimo decimo. . . . . indictione sexta.« Annus Lotharii regis decimus septimus incepit exeunte Maio anni 947, et desiit ante finem Maii anni 948. Cum porro indictio sexta ceperit a Septembri anni 947, hoc documentum, in quo mensis desideratur, scriptum fuit inter Septembrem anni 947, et Maium anni 948 ante finem . Hoc autem episcopatus biennio ita multis iisque grauissimis incommodis Ratherius [LXIII] afflictus fuit, ut eum tederet uite sue, leuioremque duceret calamitatem,  quam in Papiensi carcere pertulerat. Milo comes horum malorum incentor et auctor fuit. Cum enim eum reuocandum curasset ea tantum mente, ut Manassem ueronensis sedis inuasorem, quem metuebat, excluderet; etsi omnibus externis officiis Ratherium prosequens, eius uideretur amicissimus; re tamen ipsa hostilem in eumdem animum gerens, clericorum ipsius rebellionem fouebat atque patrocinabatur.

36. Episcopus sacrorum canonum et ecclesiastice discipline studiosissimus multiplices huius etatis corruptelas eradicare peroptabat. A clericis initium duxit, in quibus magni abusus grassabantur, quorum alibi redibit mentio. Hac occasione sacros canones  colligere cepit eosdem abusus cercentes, quos postea in librum inseruit inscriptum »De contemptu canonum .« Magni hac de re contra episcopum a clericis excitati tumultus; iisque patrocinante Milone comite, episcopus omnem suam operam inutilem, omnemque agendi aditum sibi interclusum expertus est. Eas nimirum in angustias adductus fuit, ut nichil ipsi relinqueretur eius potestatis, que iurisdictionis uocatur, ea sola potestate permissa, que ordinis dicitur. Id innuunt illa prime partis De contemptu canonum, num 1. »Insurgente contra me olim rebellium clericorum uesania, nec aliquid illius mihi, super quo cuidam dictum est: »Pasce oues meas,« officii . . . relinquente, preter chrismatis confectionem, et chrismandi  quidlibet potestatem,« etc., que ordinis potestas est. Audiantur que hac de re latius postea scripsit ad summum pontificem epist. 5, n. 6. »Quod martyrium uersutiis eiusdem Milonis per biennium pertulerim, satagam si referre, historiam  putetis. Summam tantummodo ut breuissime comprehendam, omnes clericos, milites, colonos et famulos ipso contra me patrocinante, non synodum agere, non capitulo clericorum interesse, non aliquid, quod emendandum esset, audebam solummodo commemorare, statuere quidlibet, uel destituere. Nusquam aliquid, quod scire uellet, loqui poteram, quod non continuo sciret. Sacramento enim ab omnibus id, credo, extorserat; et cum omnes sui coram illo mihi detraherent, ille solus contra omnes quasi  pro me faciebat, ut scilicet prouocati, ampliora derogando [LXIu] referrent. Idipsum etiam, quod ipso imperante agebam  uertebat in culpam, clericorum occulte struens contra me calumniam, mihi uero de eis promittens dolose satis uindictam. Hoc adeo processit, ut quadam die, dum ordines ecclesiasticos agerem, archidiaconus cum omni clero exiens, me solum in ecclesia relinqueret, et alteram sibi contra me uindicaret.« Et post nonnulla: »Horum uero omnium cum incentor Milo esset et auctor, mei tamen et uideri, et dici ambiebat aduocatus et tutor. Itaque calidissime me affligebat, ut rarissimus esset in regno, qui non estimaret, amicissimum eum esse mihi omnino. Ego uero miser eram diebus noctibusque  ita confectus, et anxius, ut tederet me uite mee, et mallem in Walberti, ut quondam, turricula, quam sedere in ueronensi cathedra, esurire sub Ugone, quam epulari cum Milone.« Nonnulla in hoc prolixo testimonio animaduersionem merentur.

37. Quod ait »non synodum agere, non capitulo clericorum interesse audebam,« de iis synodis et capitulis accipiendum est, que in uisitationibus plebium dieceseos habebantur. In his enim »synodum agi« dicebant, cum episcopus conuocatam plebem in uisitatione alloquebatur, et quosdam ex eadem plebe precipuos sacramento obstrictos de iis rebus interrogabat, que in uisitatione circa statum parochianorum inquirenda erant. Hec significatio manifeste  colligitur ex canone concilii Rothomagensis apud Reginonem lib. II, c. 1, et apud Burchardum lib. I, c. 90, ubi legitur: »Cum episcopus suam diecesim circuit, archidiaconus uel archipresbyter eum preire debet uno aut duobus diebus per parochias, quas uisitaturus est, et plebe conuocata annuntiare debet proprii pastoris aduentum, et ut omnes, exceptis infirmis, ad eius SYNODUM die denominata impretermisse occurrant.« Dein sacramentum subiicitur, quod »episcopus in SYNODO residens post congruam allocutionem« a maturioribus et honestioribus uiris exigebat, ac tandem interrogationes subduntur, que ipsis erant proponende. Id confirmat etiam Gerardus in uita S. Udalrici episcopi Augustani, qui ambo Ratherio ceui exstiterunt. De uisitationibus enim  diecesos agens cap. 6, »concilium« uocans quod in precedenti testimonio »synodus« appellatur, his uerbis utitur : »Ad loca autem illa cum [LXu] peruenisset, ubi concilia sua denuntiata fuerant . . . . in CONCILIO considens populum ante se uocari fecit, prudentioresque et ueraciores sacramento interrogare precepit,« etc. Et postea: »Completo CONCILIO ad mansiunculas rediit.« Ad hanc synodum uisitationum occasione celebratam referenda sunt Ratherii uerba in Itinerario num. 5: »Quem enim laicorum de adulterio conuenire ausus fuissem in synodo,« etc., ut ibidem explicabimus in not.

38. Capitula uero clericorum ea fuisse appellata, quibus post synodum totius plebis celebratam omnes  eiusdem plebis clerici, quando opus erat, simul coacti, coram episcopo interrogabantur, palam fit ex eodem Gerardo, qui post descripta laudata concilia a S. Udalrico in plebibus habita subdit: »In quibusdam autem diebus CAPITULA cum clericis habere disposuit in his locis, ubi hec aptissime fieri archipresbyteri putauerunt, et ubi eum ab aliis mundanis conciliis«  »absolutiorem esse arbitrabantur. Congregatis ante se clericis archipresbyteros et decanos et optimos, quos inter eos inuenire potuit, caute interrogauit,« etc., nimirum de pertinentibus ad clericos. De antiqua huiusmodi interrogationum formula, quarum alie ad clericos, alie ad laicos pertinebant, uide que diximus in admonitione ad  synodicam Ratherii. Cum itaque Milo comes »omnes clericos, milites, colonos et famulos« contra Ratherium foueret atque patrocinaretur; is »nec synodum agere,« ad quam in uisitationibus milites, coloni et famuli, id est, omnes laici plebium incole erant conuocandi, nec capitula, quibus adesse debebant clerici, habere audebat; siquidem nec quidquam quod emendandum esset commemorare, nec statuere poterat quidlibet, uel destituere. Neque uero negamus de clericorum causis actum fuisse etiam in synodis diecesanis, ut patet ex laudato Itineratio n. 6. Cum uero in laudata epistola ad summum pontificem Ratherius synodum a capitulis clericorum distinguens, non tam clericos memoret,  quam »milites, colonos et famulos,« id est laicos, horum autem cause cognoscerentur non in synodis diecesanis, sed in illis uisitationum occasione coactis; hinc synodi nomen hoc loco de eiusmodi synodis accipiendum credidimus.

39. uerba porro »dum ecclesiasticos ordines agerem« de sacrorum ordinum collatione [LXuI] intelligenda olim cum aliis existimauimus. Nunc uero maturiori consideratione habita, his uerbis solemnem aliquam ecclesiasticam functionem fignificari arbitramur. Simili enim formula Ratherius epist. I: »Conradus ordines exercuit ecclesiasticos« scribens, sacram aliquam functionem, non uero sacram ordinationem a Conrado peractam expressit, ut in eamdem epistolam notatione tertia obseruauimus.  Enimuero si sacris ordinibus conferendis uacasset Ratherius; qui fieri potuisset, ut omnes clerici etiam ordinandi, qui de promotione sua solliciti esse solent, ipsum deserentes, solum in Ecclesia relinquerent? Si de solis ordinibus conferendis agebatur, nichil erat, cur solo episcopo relicto in ecclesia, »archidiaconus cum omni clero exiens, alteram sibi ecclesiam contra episcopum uindicaret.« Hec aperte indicant solemnem aliquam functionem ab episcopo celebratam in cathedrali, cui totus clerus aderat; derelicto autem episcopo ipsum clerum archidiacono duce eamdem functionem in aliam ecclesiam cathedrali proximam transtulisse, ex. gr. in ecclesiam S. Georgii, uel S. Ioannis in fonte. Archidiaconus Adelardus subscriptus legitur in instrumento  commutationis a Ratherio post restitutionem firmate mense Ianuario anni 947, cuius mentionem fecimus paragrapho precedenti num. 33. Is autem archidiaconus si mox non obiit, ille est qui huius rebellionis dux fuit.

40. Aliam non leuiorem iniuriam Ratherio intulit Manasses archiepiscopus Arelatensis, qui interdicta et penas a sacris canonibus inflictas metropolitis suarum prouinciarum limites transgredientibus nichilum metuens, »tendens insidias ueronensi episcopo, consecrauit episcopum quemdam sue diecesis in titulo Ecclesie ueronensis .« Huius quoque molestie incentorem Ratherius Milonem accusat, qui depositis subinde  suspicionibus contra  Manassem antea conceptis, amicus eius effectus est. Cum porro Manasses sese preferret episcopum ueronensem, eamdemque Ecclesiam Ratherio pulso non illi clerico suo abs se ordinato episcopo, sed sibi regis iussu tradendam curarit, ut mox uidebimus; quo sensu illum consecrarit »in titulo ueronensis Ecclesie,« aliorum iudicium esto.

41. »Biennio et hoc tolerato,« addit Ratherius, grauissimo omnium, quos antea, et post [LXuII] pertuli, miseriarum carcere, dum ad uespertinalem persoluendam pergerem synaxim, adfuit missus domini regis Lotharii precipientis, ut urbe decedens darem locum Manassi sedem meam inuadendi; adiiciens amicale satis consilium, melius scilicet esse  ut secederem, quam Milonis dolo aut exmembrarer, aut interficerer, aut, quod leuius his multo, sed grauissimum mihi esset futurum, comprehensus, quo minime uellem abducerer.« Id actum partim Milonis, partim Manassis opera; nichilque ambigimus, quin hoc preceptum regis Lotharii nomine a Berengario prodierit, apud quem Milo et Manasses plurimum ualebant. Berengarius enim, ut antea monuimus num. 32, in Lotharii aula omnia gerebat, solo regio titulo et honore eidem relictis. Huic precepto libenter cessit Ratherius, qui antea a tot insidiis et calamitatibus sese subduxisset, nisi ueritus esset, ne mercenarii notam incurreret, qui timore fugiens, gregem sibi commissum lupis dimittit. »Feci iussus, inquit, quod antea libentissime fecissem iniussus,  nisi interdixisset, quod ait in Euangelio de mercenario Dominus; sed non potui agere impune. Lupi illi gregem non querebant inuadere, sed pastorem; persecutusque in una ciuitate fugere uenialiter potui in aliam.« Cum biennium, quo Ratherius uerone hanc persecutionem perpessus est, desierit anno 948; secundam eius expulsionem ab episcopatu ueronensi in hunc annum incidisse liquet.



[LXuIII] § IX.---In Germaniam Ratberius proficiscitur. Scribit ad Brunonem Ottonis I fratrem. De initio regni eiusdem Ottonis in Italia. Aliquot documentorum notationes chronice emendate. Ratherius cum Ottone et filio eius Liutulfo anno 951, in Italiam redit recuperandi episcopatus spe concepta. Milonis comitis nepotem episcopum constitutum reperit, cui Manasses episcopatum uendiderat. Appellat ad summum pontificem et ad episcoporum synodum. Hac de re tres epistolas scribit.


42. Ratherius secundo e ueronensi sede pulsus in Germaniam secessit, ubi nullo certo loco consistens, uite subsidia quesiturus huc illuc discurrit; adeo ut gyrouagus uocaretur . Noricam, id est Baioariam, Sueuiam atque Saxoniam, quas sue uite testes memorat in Qualitatis coniectura num. 3, hac occasione peragrasse uidetur. Hinc subsidium sibi prebuisse Germanos, harum uidelicet prouinciarum episcopos, testatur in litteris, quas ad Romanum pontificem scripsit, ut suo loco uidebimus, anno 951.

43. Erat hoc tempore non tam disciplina morum, quam litterarum studio celebris Bruno Ottonis I frater, qui postea fuit archiepiscopus Coloniensis.  Alebat domi doctiores huius etatis uiros, iisque magistris tum Latinas, tum Grecas, tum profanas, tum sacras litteras excolebat; ex quo eius edes litterarum et litteratorum domicilium uidebantur. Ratherius in ea rerum inopia, quam indicauimus, ad ipsum Preloquiorum libros direxit cum epistola, ut ex illis cognito auctore, siquidem ipsum suo seruitio non inutilem agnosceret, ad se euocaret, et inter ceteros aleret. »Si itaque placet opus, inquit, placeat et operis exsecutor seruulus, nec dedignemini suggerere quid ualeat. Forsitan inter millia prestantiorum et iste suum obtinebit locum. Potestis autem, si libet, eumdem et ad seruitium adipisci: abesse enim tenaciam remotissime uobis audiui. . .  . . . . Remota igitur difficultate, utimini potestate, scientes me hoc inhianter ambire. Presaga enim mens quasi diuinare uidetur, meam per uestram [LXIX] claritudinem releuandam destitutionem, tantum condignam congruamque uestro dominatui impendere ualeam seruitutem.« Hec, cum egeret, scripta fuerunt. Eguit autem ad annum usque 951 uel 952, cum duabus aliis epistolis sexta et septima eleemosynam petiit, ut Romanum iter susciperet. Hinc ad Brunonem scripsit inter annum 948, postquam uerona abiit, et annum 951 uel 952. In Brunonis quidem aulam receptus fuit, sed non statim post exclusionem e sua sede; quippe sub tanto principe, cui fuit acceptissimus, piorum eleemosynis non indiguisset. Sane in epistola sexta scripta anno 951 uel  952, num. I, inquiens: »Nusquam aliqua mihi uel hospitii quies, nusquam aliquod suffugium, nisi locus misericordium,« se ad hoc usque tempus nullo certo hospitio receptum innuit. A Brunone quidem accitum anno 952 uidebimus paragrapho sequenti.

44. Mortuo Lothario rege X Kalendas Decembris anni 950, post dies 24, quibus Italie regnum uacauit, »die Dominico, Xu die Decembris in basilica S. Michelis, que dicitur maior, fuerunt electi et coronati Berengarius et Adalbertus filius eius in regibus .« Ita breue Chronicon, quod Muratorius edidit . Non multo post Berengarius Adelaidem Lotharii coniugem, uiduam innocentem duris modis uexatam, tetrum coniecit in carcerem.  Carceris locum fuisse Garde castrum agri ueronensis munitissimum ad Benaci ripas Donizo tradit . Hac de re Itali a Berengario alienati Ottonem Germanie regem uocarunt, ut Adelaidem, que e Garda fugiens ab Azone in Canosse castrum recepta fuerat, e tot periculis erueret, ac Berengarium regno abutentem compesceret. Misit ille statim in Italiam Liutulfum filium, qui cum Italos paratos et obsequentes nactus esset, mox rediit, inquit Rosuida huius eui historica, »clarum referens sine marte triumphum.« Tunc Otto una cum eodem filio in Italiam descendit ante Octobrem anni 951, ibidemque eodem mense Italie regem fuisse appellatum constat ex duobus diplomatibus a Muratorio laudatis, et Papie actis »uI Idus  Octobris anno Incarnationis Domini nostri Iesu Christi nongentesimo quinquagesimo primo indictione decima anno regni Ottonis regis in Francia,« scilicet orientali, quo nomine Germania uocabatur »decimo sexto, in Italia primo .« Anterius eiusdem Ottonis [LXX] diploma Papie signatum uII Idus Octobris edidit canonicus de Dionysiis, in quo solum annus 952 mendose scriptus fuit pro anno 951 . »Dato septimo Idus Octobris anno Incarnationis Domini Nostri Iesu Christi 952, indictione 10, anno regni Ottonis regis in Francia 16, in Italia 1.« Omnes characteres cum duobus precedentibus priuilegiis plane concinentes anni errorem demonstrant. Anno  enim 952 mense Octobri indictio undecima decurrebat, non autem decima; et annus regni Francie orientalis, seu Germanie non decimus sextus, sed decimus septimus, cum Otto eiusdem Germanie rex creatus fuerit post Henrici patris mortem, que incidit in mensem Iulium anni 936. Adde quod idem Otto mense Octobri anni 952 nec Papie erat, nec in Italia, ex qua iam inde a paschate anni eiusdem in Germaniam redierat. Idem uero canonicus aliud documentum impressit, quod actum »in uico Runco« ueronensis agri signatur »regnante donno nostro Hocto ic in Italia anno primo sub die de mense Madius indictione nona.«  Nona indictio cum mense Maio conuenit anno 951. Si de errore in nota indictionis non esset suspicandum, dicendum  esset Ottonem, antequam Papie rex salutaretur mense Octobri anni 951, iam inde a mense Maio anni eiusdem in Italiam ingressum, uerone Italie regem fuisse nuncupatum. Sed Berengarium et Adalbertum Italie reges exstitisse usque ad Septembrem anni 951, constat ex duobus diplomatibus a Muratorio allegatis , quorum alterum Papie datum fuit X Kal. Octobris, alterum in plebe S. Marini uI Kal eiusdem mensis. In unica autem charta, que annum primum regni Ottonis in Italia quinque mensibus anteuertit, dum alie omnes charte idem Italie regnum Berengario et Adalberto uindicant ad Septembrem usque; in hac, inquam, unica charta, que non ex originali, sed ex antiquo apographo sumpta est, errorem irrepsisse in notam  indictionis probabilius credimus, ita ut pro nona indictione legendum sit decima, que congruit anno 952. Id autem eo uerisimilius apparet, quia aliud documentum scriptum uerone, et a memorato canonico uulgatum signatur »regnante domno nostro Otto rege hic in Italia anno primo sub die de mense Iunii indictione decima :« Ubi si ueronenses annum primum Ottonis cum indictione nona signassent mense Maio anni precedentis 951; mense [LXXI] Iunio anni 952 non annum primum, sed secundum notare debuissent; neque enim credibile est eos unam initii regni Ottonis computationem inuenisse anno 951 ante Octobrem, aliam post Octobrem cum ceteris Italie ciuitatibus suscepisse.

 45. In his Italici regni uicissitudinibus quid Ratherius egerit ex ipso audiamus. »Cum gloriosissimus atque piissimus cunctoque celebratissimus orbe rex noster  Italiam introisset, adfui cum ipso clarissimo filio, tentans, si daretur optio, ut meo restituerer loco .« id est sedi ueronensis Ecclesie. Ottonis introitus in Italiam cum filio competit anno 951, quo cum filio Liutulfo Italiam ingressus est. Cum enim Otto anno 961 iterum uenit in Italiam, nullum secum filium adduxit. Liutulfus siquidem anno 958 e uiuis excesserat; Ottonem autem secundum filium suum puerulum anno 961 in Italiam profecturus, in Germania relinquens, Gullielmi item filii sui archiepiscopi Moguntini cure commiserat  . Confer admonitionem in epistolam quintam. uenit igitur in Italiam Ratherius cum Ottone et filio eius Liutulfo anno 951. Restitutionem in suam sedem sperabat Berengario compresso, qui sibi fuerat infensus. Forte etiam potestatem adimendam credidit Miloni comiti ueronensi, qui Berengario fauebat. Aliquid sane calamitosum isti contigisse, indicare uidentur illa epistole quinte num. 7, ubi Ratherius enarrata sua secunda expulsione, Milonem sibi aduersum, ut uidetur, respiciens, »calamitosum, inquit, hic accusare cum possim, deuito aliquem, ne adiiciam super uulnerum eius aliquod, quod propheta conquerendo prohibet, dolorem.« Certe Otto cum secundo in Italiam descendit, comites uerone prefecit Germanos,  quibus fidebat. Idem in primo aduentu fecisse satis credibile est, ita ut Milo comitatum ueronensem non recuperauerit, nisi postquam Berengarius totum Italie regnum recepit.

46. Quid porro in causa fuerit, ne Ratherius hac occasione sue sedi restitueretur, ipse narrat his uerbis. »Sed impediuit, quod alterum illic  institutum rex inuenit, Milonis scilicet nepotulum; ne difficile sit coniectare, cuius rei causa  tanta mihi intulerit mala. Cui quidem Manasses sedem uendiderat .« Manassem episcopatum ueronensem, in quem fuerat intrusus, cuipiam uendidisse tradit etiam Liutprandus libro quarto [LXXII] cap. 3. Milonis autem comitis nepotulum, num ex fratre, an ex sorore, ignoratur, eum fuisse,  cui illum uendidit, ex hoc Ratherii loco discimus: hacque de causa eumdem comitem sibi tanta mala intulisse coniicit, ut scilicet Ratherio excluso, ac Manasse recepto, nepotem suum in ueronensem sedem aliquando sufficeret. Nepotulo erat pariter nomen Milo, quem quidem anno 951 ueronensem episcopum testatur eiusdem anni documentum, quod Ioannes Baptista Perettus laudat . Manasses ad archiepiscopatum Mediolanensem, quem eidem Berengarius promiserat, promotus anno 949, cum quinque episcopatibus simul prefuerit , id est Arelatensi, ueronensi, Tridentino, Mantuano, ac demum Mediolanensi, non ante hunc archiepiscopatum, sed non  multo post, ueronensem sedem Milonis nepoti uendidisse dicendus est, nimirum anno circiter 950. Hic cum ordinatus fuit episcopus, annum agebat circiter decimum octauum; natus quippe fuerat, postquam Ratherius ueronensem cathedram suscepit . Hinc nepotulus, seu adolescentulus appellatur ; et hac fortassis de causa »huiusmodi ordinationis licentia« quesita atque recepta tradebatur a sede apostolica, ut scilicet adolescentulum ordinari permitteret.

47. Hanc summi pontificis licentiam fautores Milonis ueluti approbationem ac legitimam confirmationem episcopatus eiusdem efferebant. Otto, qui imperatoris dignitatem a summo pontifice obtinere peroptabat, nichil contra Milonem episcopum ausus,  spem omnem Ratherii irritam reddidit. Is itaque tum apostolice auctoritati, tum regie maiestati cedens, Italiam deserere compulsus fuit. Hoc autem loco duo Ratherii testimonia notanda sunt, alterum in Itinerario num. 4, ubi se ter exsulatum affirmat, alterum in opusculo »de clericis sibi rebellibus,« num. 2, ubi ait: »Me iam quater extrusistis.« Utrobique uelut tertium exsilium et expulsionem tertiam a sede ueronensi illam computat, cum anno 951 eadem sedem recuperaturus in Italiam uenit, sed agente Milone, quem episcopum ibidem reperit, agentibusque eius fautoribus, in quibus clericos fuisse ex postremo testimonio liquet, re infecta discessit: Confer in Itinerarium in not.

48. Initio quidem, cum restitutionem, [LXXIII] quam  sperabat, inaniter cessisse uidit, »Statueram, inquit , carceribus et exsiliis per Dei misericordiam exemptus, et in latitudinem liberi arbitrii eductus, solitudinem monasterii petere, et ibi exspectare Deum, qui saluum me faceret a pusillanimitate spiritus, et tempestate persequentium, causasque expulsionis mee a memetipso penitendo exigere, meque, ipse ut non iudicarer, iudicare .« uerum dum hec animo uolueret, audiuit sibi ab emulis quedam obiici, quibus non ui, sed iure ministerio sacerdotali se priuatum affirmabant. uerebatur preterea, ne cedens omnino sine defensione ulla, declinasse uideretur iudicium, perinde ac si sue cause iuste patrocinari non posset. Quare ad sedem apostolicam negotium deferendum  credidit. Hac de causa litteras dedit ad eum ipsum pontificem, qui Milonis ordinationem probasse ferebatur, ubi luculenter expositis suis precedentibus erumnis ac uicissitudinibus ad annum usque 951, petitionem suam his uerbis proponit : »Ne igitur criminosus uidear criminatus, aut fugax prouocatus, audientiam rogo, audientiam flagito, inuasoremque Ecclesie mee cum ipso pastorum omnium pastore audaciter furem uocitans et latronem, quia aliunde ascendit, non per ostium introiuit, etenim uiuent uiro nubere alteri non dimittitur mulier legitime, coram apostolatu uestre sedis ad certamen canonicum prouoco, eo etiam, si uestre dominationi placet, tenore, ut siue pro me, siue pro illo lex obtinuerit, episcopium cui nobis uisum fuerit tribuatis,  tantum in Domino: preesse enim ulterius non concupisco, si prodesse, ut antea, nulli ualeo.« Et post nonnulla: »Unum e nobis duobus episcopum non esse, cum etiam infantum, si qua eis inest, satis euidenter ualeat comprehendere ratio, quis autem nostrum sit, uestre pastoralitatis decernere debeat prouisio, absque maximo uestri, si dicere audeam, periculo, quandoquidem controuersia inde orta est, indiscussum relinquere non ualetis omnino .«

49. Hanc epistolam Agapito II, qui Milonis ordinationi licentiam dedisse preferebatur, fuisse inscriptam, et a Ratherio exaratam anno 951, uel ineunte 952, cum ex contextu satis colligitur, tum uero  confirmatur ex iis que in admonitione eidem epistole quinte prefixa fusius disseruimus. Ioannis autem pontificis, qui Agapito successit, nomen epigraphes nunc idcirco exhibet, quia eadem mox ignotis de causis suppressa, sub Ioanne XII [LXXIu] mutata ab auctore solummodo inscriptione repetita fuit, ut in eadem admonitione obseruauimus.

50. Cum porro Ratherius apostolice sedis iudicium adire cuperet, aliam ad omnes fideles epistolam scripsit , qua piorum eleemosynas in Romanum iter petiit. In hac notanda sunt uerba, quibus num. 3, se a Romana Ecclesia »longius disparatum,« id est, ualde distantem tradit. Hinc iure dubitari potest, num hec epistola una cum precedenti et subsequenti, que eadem super re eodemque  tempore exarate fuerunt, scripta fuerit in Italia anno 951, antequam auctor exinde decederet, an potius in Germania sub finem anni eiusdem, uel anno 952, quo fortassis statim, cum omnem episcopatus recuperandi spem interceptam uidit, sese recepit, antequam illuc Otto regrederetur.

51. Cum his duobus epistolis iungenda est septima ad omnes episcopos »per uniuersam Italiam, Galliam atque Germaniam,« in quam cum eadem in causa similes inferuntur sententie, tum uero episcoporum concilium appellatur. Miser Ratherius ne quidquam intentatum relinqueret, summum pontificem, et episcopos omnes ad canonicum iudicium excitandos putauit. Has uero epistolas tres ipsum Ratherium suppressisse hoc tempore certum uidetur,  earumque edendarum cogitationem idcirco forte deposuit, quia dum id agitaret animo, a Brunone Ottonis fratre in suam aulam, uti olim petierat, receptus fuit.



§ X.---Ratherius in Germaniam reuersus a Brunone Ottonis regis fratre inter domesticos recipitur. Brunonis opera fit episcopus Leodicensis. Solemnes huius promotionis ritus. Eiicitur subinde etiam e sede Leodicensi. Hac de causa duo opuscula scribit. Aliqui episcopatus eiusdem reditus ipsi ad uictum assignati quinam fuerint.

52. Bruno cum fratre Ottone rege in Italiam uenerat, ac propterea in aliquot diplomatibus Papie datis anno 951, »Bruno cancellarius« subscriptus legitur; et in textu quorumdam expresse [LXXu] nominatur  »dilectus frater noster Bruno, uel per interuentum fratris nostri Brunonis .« qui ad ipsum absentem scripserat, eumdem in Italia presentem etiam agnouit . Cum porro Otto rex Italie regno potitus, Adelaide Lotharii uidua Papie sibi in matrimonium copulata, ob insurgentes subinde in Germania tumultus anno 952 in Saxoniam rediisset, ubi sacrum Pascha celebrauit; eodem petiit etiam Bruno, qui clericali militie nomen dederat. Hic litterarum et litteratorum amantissimus, quorum usu atque consuetudine quotidie fiebat instructior, inter alios, quos domi alebat magistros, Ratherium ad se acciuit, qui adeo prestitit ceteris, ut omnium primus et institutioni ipsius Brunonis  maxime utilis haberetur. »Otto tunc potentissimus rex, inquit Fulcuinus , Austrasiis et subacte Italie tunc imperitabat, cuius frater Bruno, unicum et singulare in Christi Ecclesia decus futurus, uelut pretiosissimus lapis multiplicibus philosophorum poliebatur argumentis. Aduocatur Ratherius, et habetur inter palatinos philosophos primus. Quid multa? Non destitit, donec regiam illam et mirificam indolem in omnibus disciplinis perspicacissimam redderet et perfectam.« uerba, quibus Otto rex »subacte Italie tunc imperitasse,« seu in Italia regnasse traditur, tempus indicant, quo nondum ille Italicum regnum Berengario et Adalberto certis conditionibus restituerat. Hec restitutio facta fuit an. 952 ; et ante hanc   Ratherius a Brunone euocatus, ac inter palatinos magistros receptus dicendus est: quod maxime animaduertendum est, ne quis minus recte intelligens uerbum imperitasse, erroris notam Fulcuino appingat, ac si hec ad illud posterius tempus retulerit, quo Otto anno 961 Berengarium et Adalbertum ex Italie regno omnino exclusit, imperatorisque titulum a Romana sede obtinuit anno 962.

53. Annum circiter Ratherius in Brunonis aula immoratus est; anno siquidem 953 cum due Ecclesie uacassent, Coloniensis et Leodicensis, Bruno ad Coloniensem, Ratherius uero ad Leodicensem promotus fuit. Ratherium quidem eodem nedum anno, sed etiam die ad Leodicensem cathedram promotum,  quo Bruno consecratus fuit archiepiscopus Coloniensis, testatur idem Ratherius in »conclusione deliberatiua« num. 26. Hac de causa Brunonem »in ipsis sacerdotii sui primordiis« promouisse Ratherium, Rotgerus tradit . Porro [LXXuI] Brunonem anno 953 Coloniensem archiepiscopum fuisse ordinatum certum est ex Frodoardo ceuo scriptore in Chronico, quem alii omnes secuti sunt. Hinc recte in Chronico Leodicensi apud Labbeum , et in alio Lobiensi apud Martenem atque Durandum , et in Gestis episcoporum Leodicensium Aegidii Leodiensis c. 45 . Ratherii promotio affigitur anno 953; econtra uero perperam Sigebertus et alii eum secuti  ipsam assignant anno 954.

54. Ratherium Brunonis opera, seu, ut in Phrenesi traditur num. 1, »interuentu« ad Leodicensem sedem peruenisse tum Rotgerus , tum Fulcuinus tradiderunt . Lotharii regnum, seu Lotharingia, que Hilduini et Ricarii tempore Galliarum regno accensebatur, non multo post ad Germanicum regnum accesserat. Hinc Conrado, quem eiusdem Lotharingie ducem Otto Germanie rex constituerat, anno 953, ob rebellionem deposito, idem rex Brunonem fratrem tametsi clericum ducem subrogauit, et Coloniensi Ecclesie eodem anno uacanti prefecit. Is autem Leodicensi cathedre pariter uacanti post Faraberti  mortem Ratherium preficiendum curauit. Id Bruno sanctissimus uir non humanis rationibus ductus curauit, sed quia Ratherium illi Ecclesie preficere, »propter abundantem doctrinam et eloquentiam copiosam, qua inter sapientissimos florere uisus est, non eidem Ecclesie solum, cui prefuit, sed et multis aliis circumquaque ualde proficuum fore putatum est.« Ita Rotgerus laudatus in S. Brunonis uita num. 34, ubi aliam quoque illustriorem huius electionis rationem addit, que Ratherii probitatem Brunoni intima familiaritate perspectam maxime demonstrat. »Simul quia, inquit, in illis partibus per zelum et contentionem. . . . . . quidam etiam sacerdotes Domini plerumque, quod dictu nefas est, terrene plus iusto confisi potentie, populum imperitum  scandalizabant, sepe dictus dominus Bruno Coloniensis archiepiscopus, cui iam totius regni  dispensandi cura imminebat, ratus id, quod uerum fuit, hunc eiectum antehac et neglectum hoc tanto beneficio ad illud fidei et ueritatis fedus adduci, ut a nemine posset reduci; ita demum os loquentium iniqua obstruere posse credidit, si nulla occasio scandali posset in eorum episcopo reperiri.« Ita nimirum ecclesiastice discipline studio morumque integritate Ratherium prestare Bruno expertus fuerat, ut nullam in eo scandali occasionem inueniri [LXXuII] posse certissime crederet. Has easdem eligendi Ratherii causas ex Rotgero Fulcuinus repetit. Ea uero ratio, quam is ex suo addidit scribens, Ratherium Brunonis industria Leodicensi  Ecclesie incardinatum »in emolumentum magisterii, »nisi benignius explicetur, Brunonis sanctitate indigna uidetur.

55. Quomodo autem hec Ratherii promotio Brunone agente peracta fuerit, partim ex Phrenesi, partim ex »conclusione deliberatiua« cognoscimus. Mos huius eui erat episcopos cum regis consensu eligere. Nisi autem uis, uel fraus aliqua intercessisset, cleri et populi electio secundum canones requirebatur. S. Bruno nichil nisi iure agendum duxit. Hinc Rotgerus de Ratherio ait: »Leodicensi cathedre uacanti, magna eius  industria secundum statuta canonum incardinatus est.« Fulcuinus, qui hunc locum ex Rotgero transcripsit, omissis uerbis »secundum statuta canonum, illa in emolumentum  magisterii« substituit. In Phrenesis proemio num. 1, due Ratherii electiones distinguuntur, una in Aquisgrani palatio »feria 4 solemnis ieiunii mensis septimi,« que anno 953 incidit in diem 21 Septembris S. Matthei festum, altera Colonie »Dominica sequenti,« nimirum die 25 eiusdem mensis. Priorem electionem »ab iis, quorum specialius intererat,« peractam ibidem auctor tradit. Cum porro alteram electionem »ab eodem, hoc est Leodicensis Ecclesie populo« factam affirmet; eos »quorum intererat fuisse eumdem populum Leodicensem« manifestum est. Non defuisse uero cleri Leodicensis consensum indicant illa »conclusionis deliberatiue« num. 21, ubi promotionem suam a legitimo archiepiscopo  Brunone factam pronuntiat »sub presentia totius Ecclesie, et consensu, qui utique et requiritur legibus, clericorum.« Addit in Phrenesi se Aquisgrani non solum electum a Leodicensibus, quorum intererat, sed et »expetitum ab episcopis, abbatibus, comitibus, totiusque regni primoribus,« qui nimirum erant in comitatu, et ad ordinationem S. Brunonis Coloniensis archiepiscopi frequentissimi conuenerant. Ratherii electio a Brunone constituta, seu approbata »eodem die« post suam ordinationem, et »post professionem a se, ut moris est, factam, canonicis quod semper obediens foret preceptis,« traditur in laudata »conclusione« num. 26. Hinc primum Bruno die 21 Septembris consecratus, dein Ratherius electus. Non solum ille iam consecratus [LXXuIII] archiepiscopus,  sed alii quoque episcopi hanc electionem legitimam comprobarunt, nichilque in ea contra canones gestum iudicarunt. Hinc auctor in Conclusione num. 21, »iudicium presulum, testimonium decretorum, sanctionem canonum« memorat . . . Addit num. 22, »regis concessum,« id est consensum; et num. 25, diploma aliquod regia manu signatum innuit. Ita etiam in electione S. Udalrici episcopi Augustani »edictum regis« laudat in eius uita Gerardus presbyter c. 2, n. 7 . Brunonis ordinatione a Rotberto Treuirensi archiepiscopo Aquisgrani laudato die 21 Septembris paracta, publica eius institutio in Coloniensi Ecclesia in sequentem Dominicum diem 25 Septembris reiecta uidetur. Hac quidem occasione  eodem die 25, noua et solemnior Ratherii electio et incardinatio ibidem celebrata est, ut ex memorato Phrenesis proemio discimus, ubi hec leguntur num. 1: »Rursum sequenti Dominica ab eodem, hoc est, Leodicensis Ecclesie populo electus, septem a cepiscopis, duo quorum fuerunt archipresules, ceteri presules, prelibato scilicet Brunone, Rodberto, Baldrico, Hildebaldo, Druogone, Berengario atque Folberto, conniuentia decretorum, consensu atque exemplis nonnullorum, quibus et id contigerat, antiquorum, summo totius, que aderat, fauore, destinatus eidem atque solemniter intronizatus Ecclesie.« Duo archipresules erant Bruno archiepiscopus Coloniensis et Rodbertus Treuirensis; Baldricus erat episcopus Ultraiectinus ad  Rhenum, Hildebaldus episcopus Transrhenensis, seu Mimigardensis, Druogo Osnabrugensis, Berengarius uirdunensis, et Folbertus Cameracensis. De hac secunda, siue etiam de prima electione accipi queunt illa prime partis »de contemptu canonum« num. 9, ubi de sua promotione ad Leodicensem Ecclesiam consultum fuisse testatur »gloriosissimum presulum concilium, illos uero misericorditer me elegisse, et populi assensu coniuncto fraternaliter intronizasse.« Utrobique nimirum plures episcopi conuenerant, et utrobique discussa causa, que in questionem cadebat, num ille, qui episcopus erat ueronensis, ex ista sede pulsus, ad aliam posset promoueri, expensis in hanc rem canonibus,  decretis pontificum, et antiquorum exemplis, concilii iudicio statutum fuit, nichil repugnare, imo et decretis, et exemplis antiquorum, »quibus et id contigerat,« eiusmodi translationem licitam [LXXIX] approbari. uide »conclusionem deliberatiuam« num. 40.

56. Solemnis hec intronizatio Ratherii in cathedrali Coloniensi acta est, tradita eidem a S. Brunone metropolita Leodicensis Ecclesie pastorali uirga ante altare S. Petri : qui ritus animaduersione dignus est. Mox concionem e suggestu presente frequentissimo populo Rodbertus archiepiscopus habuit, qua Ratherium »supra ambonem Ecclesie Coloniensis spectante cuncto specialius collaudauit populo .« Subsecute  sunt acclamationes populi atque nobilium, cleri cantus, et sonitus signorum, que campanas uocamus. Scripta preterea fuit synodica ad Leodicensem clerum et populum de Ratherii promotione, cui subscripserunt septem presules, quos paulo ante memorauimus. Ex his quidam cum ipso Brunone a concilio legati, qui Ratherium Leodicum ducerent, et post gestorum relationem, que assensum regis preferebat, ipsum clero et populo Leodicensi actu preficientes, in episcopali sede locarent. Quanta autem cum uniuersorum Leodicensium letitia exceptus fuerit, auctor significat num. 39, laudate »conclusionis« ubi se eam Ecclesiam nolle dimittere affirmat, »ne susceptionem tam spontaneam, tam hilarem, tam deuotam, tam populosam, laudibus  tot  Christi refertam, plebis erga me deuotissime, accepisse calumnier ingrate.«

57. Hec autem tam leta initia breui in apertam tristemque rebellionem transierunt. Pro salute populi sibi crediti nouus episcopus pluribus laborauit, idque aliquandiu ipsi bene cessisse, indicare uidetur quedam allegoria in librum Confessionis inserta num. 38, in quam uide not. 79. At non multo post pars quedam prepotentior in eum male affecta »ad sui perniciem preualuit, inquit« Fulcuinus. »Quidquid pro salute eorum gestum est, hoc sibi pestiferum existimabant. Quid multa? Erratum est, seuitum est, nec cessatum est, donec expulsione eius crudelitati sue et nequitie satisfacerent.« Recens  auctor pro »erratum est.« legendum credit »certatum est;« Ratheriumque, ut sese contra rebelles tueretur, armis certasse suspicatur. Hanc uero suspicionem penitus extrudit idem Ratherius in libello Phrenssis, quem ante hanc editionem ineditum, auctor ille uidere non potuit. In proemio enim eius opusculi num. 2, se iuxta aduersariorum sententiam »phreneticum« non diffitetur, quippe [LXXX] qui »inusitato tum temporis more, non ad nummos tali in discrimine, NON AD ARMA, ut quidam, non ad copiam amicorum, sed ad libros, ad armaria , ad priscorum confugerit exempla:« que deinde iterum repetens, se non armis, sed libris ac scriptis opusculis certasse significat. Ceterum non  solum Fulcuini editio habet »erratum est,« uerum etiam Rotgerus in S. Brunonis uita, ex qua hunc locum Fulcuinus transcripsit: et duplex quidem Rotgeri editio Surii atque Leibnitii ex duobus codicibus sumpta eamdem lectionem prefert, sicut et ille Rotgeri codex Ratherio ceuus, quem Fulcuinus pre oculis habuit. In tanta ergo codicum consensione nichil emendandum. uerbum autem »erratum est« ad precedentia refertur, quibus Rotgerus narrauerat S. Brunonem, cum Ratherium ad Leodicensem sedem promouit, sperauisse fore ut »nulla occasio scandali posset in eorum episcopo reperiri.« Parte autem aduersa preualente cum magnum scandalum fuerit subinde excitatum, se errasse deprehendit. Quanquam etsi apud Fulcuinum legeretur  certatum est, cum tamen id de Ratherio, quem ab armis abstinuisse uidimus, accipi nequeat, ad rebelles procul dubio referendum esset, sicut ad ipsos spectant sequentia seuitum est, nec cessatum est, donec expulsione eius crudelitati sue et nequitie satisfacerent. Se enim ui publica expulsum, et Baldricum intrusum in eodem proemio testatur.

58. Antiquus auctor de Gestis episcoporum Tungrensium a Martene et Durando editus huius rebellionis causam refert in acriorem censuram, qua Ratherius deprauatos etiam potentium mores acerbius perstrinxit. »Nam dum in mores hominum, inquit, tam scriptis, quam dictis inueheretur equo mordacius, hoc non ferente potentium insolentia, a nostra sede nichilominus deiicitur .« Similia tradunt Anselmus canonicus Leodiensis cap. 33, et Aegidius item Leodiensis cap. 45, qui Chapeauuillii opera prodierunt. Ipsam expulsionem »ingenio Baldrici,« Ultraiectini episcopi, »patratu Rotberti« archiepiscopi Treuirensis, »et ui publica comitum Regeneri atque Ruoduolti« peractam noster auctor in laudato Phrenesis proemio num. 1, prodidit. Baldricus nimirum episcopus Ultraiectinus quem Rotberto Treuirensi »in sui debellatione consigniferum« idem auctor uocat , alium iuniorem Baldricum fratris filium, licet ualde iuuenem [LXXXI], puer siquidem dicitur, ad Leodicensem sedem euehere contendit. Accesserunt duo memorati comites Regenerus et Ruoduoltus in illis regionibus  prepotentes, quorum nepos erat idem iunior Baldricus, »talia ut quid contigerint, ne difficile sit coniectari .« Bruno, qui Ratherium maximi faciebat, ipsum in sua cathedra sustentare concupisset; sed nullum siue ex episcopi amicis, siue ex militibus, seu magnatibus adiutorem nactus, ac preterea metuens ne laudati comites, qui contra Conradum tunc agebant, si Baldrici iunioris promotioni obsisteret, ad Conradi partes transirent, et contra regem aliquid molirentur, omnisque pro Ratherio nisus irritus caderet; idem consilium deserere coactus fuit. Hac porro in re inimici Ratherii ut iustam aliquam eius excludendi causam preferrent, incardinationem ipsius, qua e  ueronensi sede ad Leodicensem fuerat translatus, accusantes, opposuerunt sacros canones qui episcoporum translationes uetarunt . Ille uero sese defendit tum decreto Antheri pape, quod tunc ab omnibus sincerum habebatur, tum presertim sanctorum antiquorum exemplis, qui ex una sede ad aliam transiere . Addidit se, cum pulsus e ueronensi sede episcopatu careret, uere non posse dici de una sede ad aliam traductum; cumque ipsas translationes reprehendere possit nemo, si non humana aliqua ratione, sed necessitate uel utilitate Ecclesie fiant; monuit »nec auaritie causa, uel superbie se intronizatum, sed pulsum a propria sede, necessitate coactum adiisse tunc temporis piissimum regem,  nunc Cesarem gloriosissimum illum, consuluisse presulum concilium: illos uero misericorditer me elegisse, et populi assensu coniuncto fraternaliter intronizasse,« Ita Ratherius parte prima »de contemptu canonum« num. 9, ubi disputationem hac super re cum quopiam ecclesiastico Leodici habitam refert. Nihil autem proficere poterant rationes, ubi non ratio, sed uis preualebat. Cessit autem tante uiolentie Bruno, cui totius regni Lothariensis dispositio, ut diximus, tradita fuerat. »Cessit igitur,« inquit Rotgerus, et ex eo etiam Fulcuinus, »ne uinceretur a malo, sed uinceret in bono malum: cessit aduersantium uoluntati, ut suo eos gladio iugularet .« Baldricus itaque iunior consecratur episcopus, et ui  publica in Leodicensi sede constituitur. Hinc eum »furem et latronem« appellans Ratherius in »conclusione [LXXXII] deliberatiua« num. 2: »Furem, inquit, quia furto abstulit mihi sedem, latronem, quia ui et potestate publica« abstulit, ea nimirum »ui publica,« qua a comitibus Regenero et Ruoduolto ipse exclusus fuit, »ut institueretur nepos eorum Baldricus .«

59. Rebellio hec contra Ratherium die Natalis Domini cepisse a Fulcuino traditur, dum idem episcopus Laubiis moraretur. »Cum apud nos, inquit ille c. 23, Natiuitatem Domini festiue et opipare celebraret, facta est Leodici contra eum grauissima conspiratio.« Hoc rebellionis initium assignandum est Natali Dominico anni 954, ita ut expulsio Ratherii,  quam aliquanto post subsecutam uidebimus, cadat in annum 955, cui quidem illam affigunt cum Aegidio Leodiensi duo antiqua Chronica Lobiense et Leodicense, quibus in re ad Leodicensem Ecclesiam pertinente magis deferendum est, quam Sigeberto aliisque chronologis Sigebertum secutis, qui sicuti errarunt Ratherii promotionem ad eamdem sedem ascribentes anno 954 pro 953, ita etiam errarunt, cum illius expulsionem retulerunt in annum 956. Hunc profecto annum 956 nequaquam ferunt, que de sua expulsione tradit ipse Ratherius in Phrenesi num. 1. Se enim expulsum indicat Conrado duce uiuente, »qui tunc contra regem Ottonem agebat:« obierat autem hic dux ante annum 956, dum cum  ipso rege subinde conciliatus, contra Hungaros pugnabat mense Augusto anni 955 . Hinc ubi Aegidius memoratus Leodicensem Ratherii episcopatum »fere tribus annis« actum scribit, melius legendum »fere duobus annis, sicuti ferme biennium« legitur apud Fulcuinum, ut ex textu, quem initio decimi tertii paragraphi explicabimus, palam fiet. Hoc »ferme biennium« episcopatus Ratherii, quod ab eius promotione die 21 Septembris anni 953 initium sumit, exigit ut ipsum expulsum dicamus non statim post exortam rebellionem die 25 Decembris anni 954, sed aliquot menses post. Non pauca enim post rebellionis initium gesta intercessere, antequam eius expulsio et Baldrici ordinatio fieret. Nihil perfici poterat  sine Brunonis assensu, qui non solum erat archiepiscopus Coloniensis, ad quem noui Leodicensis episcopi ordinatio spectabat, uerum etiam Lotharingie dux totam eam regionem administrabat. Hic autem magnus Ratherii patronus haud facile seditiosis cessit. Illa Fulcuini, »Quid multa? Erratum [LXXXIII] est, seuitum est, NEC CESSATUM est, donec expulsione eius crudelitati sue et nequitie satisfacerent,« aliquod non breue tempus in hac seditione exactum indicant, priusquam Bruno ad cedendum induceretur. Duo illi comites Regenerus et Ruoduoltus in ea regione prepotentes, quorum nepos erat Baldricus, pro Ottone rege Brunonis fratre aduersus ducem Conradum steterant. In ea contra Ratherium conspiratione ab his presertim seuitum  fuit, »nec cessatum,« donec Brunonis assensum extorquerent. »Tempestates undique innumere confluxerunt, »ait loco eodem Fulcuinus,« nauis Ecclesie laborante remige fluctuauit, gubernator ipse procellose tempestatis impetum ferre non potuit. Cessit igitur, . . . . . . cessit aduersantium uoluntati, ut suo eos gladio iugularet. Sibi obstricti sunt sacramentorum fide spontanei, ut si accipere mererentur episcopum quem petebant, inuicta exinde firmitate auctoritatem Ecclesie et ius imperatorium tuerentur.« Metuens nimirum Bruno, ne si diutius ac fortius resisteret, duo illi comites a rege deficerent et transirent ad Conradum, »qui tunc contra regem agebat ,« illis iureiurando obligatis, Ratherium tandem dimittendum, Baldricum iuniorem  consecrandum censuit. Ad hec producti canones de uetitis episcoporum translationibus, et concertatio hac de re habita a Ratherio fortassis in aliquo episcoporum congressu: noui episcopi electio, petentibus clero et populo, regis assensus, episcoporum conuocatio, et alia id genus requisita; que omnia expulsionem Ratherii ad aliquot menses anni 955 ita protrahunt, ut ab electione ipsius ad expulsionem »ferme biennium« excurrisse intelligatur, quod secus intelligi nulla ratione potest. Quod si illa qualiscunque excommunicatio late sumpta, quam noster episcopus in archiepiscopum Treuirensem sue expulsionis fautorem inferendam curauit in die Cene Domini anni 955, ualde obscure indicata  in Phrenesi num. 16 , ante ipsam eius expulsionem illata fuit, ut probabilius uidetur; hec profecto Ratherii expulsio, sicuti et electio atque ordinatio Baldrici, reiicienda erit post Pascha, quod eo anno in diem decimam quintam Aprilis incurrit. Erunt fortassis qui opponent Conradum ducem, quo agente contra Ottonem Ratherius expulsus fuit, iamdiu ante hoc tempus conciliatum fuisse cum [LXXXIu] rege. Hanc enim ipsius reconciliationem plerique coniungunt cum illa, qua Liutulfus regis filius, a Conrado contra patrem incitatus et infensus, in ipsius gratiam rediit die 17 Decembris an. 954. Innituntur testimonio Witichindi, qui libro tertio uno contextu filium Liutulfum et Conradum generum ab  Ottone in gratiam susceptos testatur. At Conradi reconciliationem post illam Liutulfi initam fuisse nobis certissimum est. Pacem cum filio factam memorato die 17 Decembris anni 954, liquet ex notatione Guillelmi archiepiscopi Moguntini Chronico Mariani Scoti inserta. Qui autem fieri potuit, ut eodem quoque die Conradus cum rege pacem inierit, si Fulcuino teste rebellio in Ratherium posterius exorta fuit die Natali anni eiusdem; et aliquanto etiam post ille e Leodicensi sede fuit expulsus, dum Conradus dux, ipso testante Ratherio, adhuc contra regem agebat? Palam igitur fit Conradum post initam Liutulfi pacem cum patre die 17 Decembris anno 954, aduersus regem aliquandiu stetisse, et solum postea anno 955 paulo ante pugnam pro eodem rege  ab eo susceptam contra Hungaros, cum ipso fuisse conciliatum. Hinc sane Fulcuinus cap. 25, narratis Hungarorum gestis anni 954, expositurus prelium anni 955, quod illa gens »seducta, credo, superioris anni successu« suscepit, et Conrado, seu Conone strenue dimicante deuicta fuit; »Aderat ibi Conon, inquit, non iam dux, sed miles, toto ut putabatur animo conuersus ad pacem, quam paulo ante  atrociter impugnabat.« Solius quidem Liutulfi pacem initam die 17 Decembris an. 954 memorant tum Guillelmus Moguntinus in notatione laudata, tum Gerardus in uita S. Udalrici episcopi Augustani, qui eius pacis conciliator fuit. Si autem reconciliatio Conradi in annum 955 reiicienda est, nichil impedit quin idem Conradus  anno eodem aliquanto ante reconciliationem contra Ottonem ageret, adeo ut eo contra regem agente Ratherius pulsus fuerit anno 955, ut ex documentis antea consideratis collegimus.

60. Pulsus e Leodicensi sede noster episcopus post intrusionem iunioris Baldrici, dum Leodici moraretur, multis importune curantibus, ut uel ipse inuasori episcopatum dimitteret, restitit fortiter, et conclusionem deliberatiuam scripsit, qua cur dimittere et cedere non deberet, quadraginta [LXXXu] argumentis exposuit. In hoc opere cum se a petenda aliqua redituum ecclesiasticorum portione in uite subsidium, ut cessioni eiusmodi assentiretur, maxime abhorrentem prefert; dum huic cessioni ea quoque  de causa se assentiri non posse ait num. 14: »Ne, dimitte me ad unam partem sacerdotalem, ut comedam bucellam panis . . . dixisse prior ipse diffamer:« tum uero aliquam hac in re conuentionem seu oblationem sibi propositam, sed abs se reiectam indicat, dum in fine scribit: »Ego a quolibet mihi indigentissimo uim fieri malo, quam pepigisse fedus cum morte, et cum inferno pacem iudicer fecisse. Eleemosyne aliquod suffragium porrigenti alicui, latrone illo exceptissimo«  »manum ingratus non retraho.« Hoc opusculum, quod de ritu electionis episcoporum multa continet, Leodici scriptum ex ipsa inscriptione conclusio deliberatiua Leodici acta manifestum est. Scriptum  quoque fuisse post intrusionem Baldrici patet ex num. 2, col. 203.

61. Leodico cum abiit Ratherius, sese Moguntiam recepit, a Guillelmo archiepiscopo Ottonis regis filio perhumanissime et munificentissime exceptus. Hac in urbe »data otii occasione curauit, que circa eum acta fuerant, in libros digerere, qualitas elaborans ne uel curiosis lateret sui temporis. Utique hoc audientes duo illi eius specialius inimici, Rodbertus uidelicet, et Baldricus, dixerunt eum phreneticum esse .« Hinc librum, quem contra ipsos scripsit, Phrenesim appellauit. Alia huius tituli ratio affertur in proemii epigraphe his uerbis expressa: »Incipit proemium Ratherii episcopi in librum quem Phrenesim nominauit, pro eo quod nimis in eo austere  in quosdam inueheretur.« Multis quidem agit contra Rodbertum archiepiscopum Treuirensem, quem sue expulsionis auctorem precipuum in ipso opusculo alloquitur; nonnullis etiam contra Baldricum iuniorem Leodicensis sedis inuasorem: de aliis autem sibi infensis quedam paucis interserit. In laudato proemio, num. 6, duodecim uoluminum, que hac in re lucubrauit, argumenta proponuntur. Non omnia tamen digessit Moguntie. Certe Conclusionem deliberatiuam, cui undecimi uoluminis locum attribuit, adhuc Leodici degens scripserat; et fortassis etiam aliquot alios libellos, seu epistolas in iisdem argumentis indicatas  ante expulsionem, ut sese in sua sede tueretur, exarauit, quas postea  Moguntie una cum ceteris ibi lucubratis opusculis in duodecim libros distribuit. Si hi omnes libri superessent, non dubitamus quin alia multa ad hocce factum illustrandum suppeterent: sed preter Conclusionem deliberatiuam, quam postremo ueronensis episcopatus tempore ab auctore ob non dissimies circumstantias cum paucis additamentis iterum editam exhibuit codex Laudunensis, ex aliis undecim laudatis libris solus primus liber Phrenesis inscriptus in Lobiensi codice inuentus est, cui ibidem in fine additur professio fidei, que ad librum secundum ex argumentorum indicio pertinet. Huic professioni fidei eodem libro secundo auctor adiecerat epistolas duas, »quarum una , Romanam fatigare querelis non desinit sedem, cepiscoporum altera gregem;« una scilicet directa erat ad Romanum pontificem, ad omnes episcopos altera. In Lobiensi quidem manuscripto post fidei professionem subduntur epistole tres, una ad Ioannem pontificem, ad omnes fideles secunda, et tertia ad omnes Italie, Gallie, et Germanie episcopos. At he cum ad expulsionem e ueronensi, non autem e Leodicensi sede referantur, ad Phrenesis uolumina nequeunt pertinere, que de negotio Leodicensi egisse ex argumentis tertii ac sequentium uoluminum liquet. Etenim liber

    Tertius  querimoniam quibusdam cum epistolis habet regi delatam.
     Quartus duas continet tantum, Brunoni breuissimam, Rodberto satis prolixam, epistolas presulibus.
    Quintus querimoniam Brunoni specialius, generalitatem licet contineat, dedicatam archiepiscopo.
    Sextus, septimus atque octauus ipsi sint licet inuasori legati , carpunt tamen multimode Rodberti, mordaciter et breuiter factum maioris Baldrici.
    Nonus satisfacit humilitatis sub pallio inuectiue, satis Brunoni propensus scriptor qui fuerat, sermone conqueritans lugubri.
    Decimus deceptissimum alloquitur gregem, penitentie indicens leuamen
    Undecimus conclusio est deliberatiua sententiis magna, sermonibus parua.
     [LXXXuII] Duodecimus est dialogus cuiusdam pro negotio factus, ab ipso tamen non penitus alienus.


Hec indicasse sufficiat, ut que desiderantur, ex hisce argumentis innotescant. Unum porro hac in re non omittendum, Auctorem in Phrenesi num. 16 allegare de hoc Leodicensi negotio decimum quintum uolumen; at num. 18 testari se primo quidem hac in re digessisse uiginti uolumina, sed postea ea ad duodecim restrinxisse. Confer Admonitionem in Phrenesim, num. 2, col. 213.

62. Antiquus auctor de Gestis episcoporum Tungrensium, num. 2, tradit, Ratherii uictui, cum e Leodicensi sede eiectus fuit, satis fuisse prouisum »indultis aliquantis episcopii ad usum uite agellis  ;« seu, ut ait Anselmus Leodiensis, »indultis ei quantuliscunque episcopatus redditibus .« Ex Confessionis libro, quem Ratherius post expulsionem scripsit, exploratum fit, ipsum, cuidam abbatie Leodicensis diecesis fuisse prepositum, ut sequenti paragrapho plenius demonstrabimus. Hinc Leodicensis episcopatus redditus, qui ipsi ad uictum dicuntur assignati, fuisse uidentur redditus eius abbatie, cui prepositus fuit. Hec nimirum abbatia cum in iure esset episcoporum Leodicensium, ut ex sequenti paragrapho item patebit, eius redditus inter redditus episcopatus Leodicensis computabantur.



§ XI.---Post expulsionem e sede Leodicensi Ratherius cuipiam monasterio preficitur. Quodnam fuerit hoc monasterium. Confessionis librum scribit. Quatenus in eo uiuens cum monachis, ad monasticum propositum non redierit, et cur. Epistolam sub Agapito II scriptam et suppressam inscribit Ioanni XII.


63. Ratherium e Leodicensi sede eiectum, postquam aliquandiu apud Moguntinum archiepiscopum diuersatus est, cuiuspiam monasterii prefecturam suscepisse certum fit ex Confessionis libro, quem in alicuius monasterii recessu scripsit. Ibi siquidem se monachis prefectum exhibet cum num. 22 monachos alloquens ait [LXXXuIII]: »Mei ipsius curam gerens, aliosque negligens, precipue uos, mihi qui estis commissi,« etc. Idipsum confirmat num. 24,  ubi de Oderado monacho, qui, empta alius monasterii prelatura, suum monasterium deseruerat, »Noueris, inquit, quod absque mei est licentia factum;« et num. 34, dum queritur alium monachum »lanam iussu absque meo dispensasse;« et dum num. 24 seipsum accusat, quod in ea Oderadi emptione, »licet ut fieret, nec preceperim nec uoluerim; dedi tamen mea culpa locum ut fieret, non prohibendo  ne fieret.« Hinc se inter abbates refert num. 21, cum episcopi simul et abbatis nomina sibi attributa indicat; et num. 34, ubi quoddam regule decretum memorans, »Quod utique, inquit, tantopere nos, peculiari uero illo nostri, non Dei amore, amplectimur abbatuli: Sine iussione abbatis nichil faciat.« Et, ut alia plura  omittamus, se abbatem apertius significat, cum num. 35, sermone ad se conuerso, ait: »Gaudes, quia sine iussione tua nichil fit: uide quid iubeas. Exigis obedientiam: astrue quod exigis; illi enim tibi, tu regule debitor es obedire. Illi peccant, si extra uoluntatem et ordinationem tuam faciant: tu, si contra constitutum regule quidlibet disponis, aut precipis.«

64. Monasterium, cui preerat, ad Leodicensem Ecclesiam aliqua ratione pertinuisse ex eo colligere licet, quia num. 34, e Leodico ad idem monasterium, insignem aliquem ecclesiasticum, ut uidetur, uirum, cum magno comitatu aduenisse commemorat, cui honoris gratia monachi et clerici suauiter canentes obuiam iuerunt. uide in librum Confessionis,  not. 62. Cum uero non absimiliter ad cenobium Lobiense accessisset Baldricus episcopus Leodicensis una cum Raginero comite auunculo suo, cui idem Baldricus Lobiensem abbatiam commendatario nomine tradiderat ; huic cenobio Ratherium fuisse prepositum initio suspicabamur, cum presertim eius cenobii Ecclesia S. Petri nomine dedicata esset, eque ac illa eius monasterii, quod Ratherius administrabat . uerum cenobium a Lobiense distinctum huius administrationi fuisse commissum illud plane demonstrat, quia ipse Ratherius num. 23 comparationem instituens inter se et Oderadum sui cenobii monachum, se ab eodem  cenobio »extraneum et aduenam« prefert; econtra uero illum »seruum eiusdem Ecclesie«  »legitimum« uocat, »quia legaliter traditus, et sui ipsius manu et professione in seruitium perpetuo mancipatus.« Si sermo fuisset de monasterio Lobiensi, se nec »extraneum, nec aduenam« potuisset appellare, quippe qui eidem »legaliter traditus, et sua ipsius manu et professione in seruitium perpetuo fuerat mancipatus ,« adeo ut ad redeundum in idem seruitium, quod Deo ibidem promiserat, continuis stimulis sese incitatum et auxium pluribus in locis eiusdem operis fateatur. Accedit quod per id tempus Lobiensis monasterii abbatiam tenebat Reginerus, eiusque loco prepositi titulo Erluinus presidebat :  unde Ratherius, qui erat ueluti abbas, alii cenobio prefuisse dicendus est. Alia porro cenobia diecesis Leodicensis in honorem S. Petri erant consecrata. Unum inter hec est Alnense, ut ex Mabillonio didicimus  Hoc quidem in institutione a S. Ursmaro addictum fuit abbatie Lobiensi . Sed cum postea Leodicensis episcopus simul esset abbas Lobiensis, cenobium Alnense cum ceteris laudate abbatie subiectis ad Leodicensem episcopum pertinebat. Id autem peculiare huius monasterii fuit, quod ceteris monasteriis deinceps sub Eueraclo episcopo in pristinam rationem restitutis abbati Lobiensi, Alnense monasterium perstitit in iure episcopatus Leodicensis; ac propterea cum Ratherius anno 968, dimissa penitus  sede ueronensi, ad suos reuersus est, abbas Lobiensis ex suis duo ipsi monasteria dedit, Waslarense et S. Ursmari, Eueraclus autem ex episcopii iuribus Alnense tradidit. Huius ergo cenobii abbas uidetur fuisse Ratherius tunc pariter, cum e Leodicensi sede extrusus fuit, ut exinde haberet unde uiueret: cumque eiusdem cenobii redditus, excepta portione alendis monachis constituta, cederent episcopo Leodicensi, et idcirco inter eiusdem episcopatus redditus censerentur; hoc cenobio post expulsionem tradito ipsi Ratherio, indultos ei ad uictum quantuloscunque Leodicensis episcopatus redditus Anselmus prodidit: quod assignandum anno 955 ex constitutis liquet . Sammarthani ex recentioribus Annalibus prouincie Annonie Ratherium  hoc anno 955, monasterii Altimontis S. Petro dicati abbatem referunt. Cum uero in nouissima Gallie Christiane editione ex iisdem Annalibus non solum abbatiam Altimontanam, uerum etiam alias duas S. Amandi, et S. [XC] Dionysii eidem Ratherio ad uite necessaria datas scribant anno 955; harum abbatiarum nomina ex Fulcuino in ipsos Annales traducta noscuntur; qui tamen eas Ratherio traditas refert, non post expulsionem e sede Leodicensi, sed postquam ueronensem postremo deseruit, anno scilicet 968 Alnensem uero abbatiam potius quam Altimontanam anno 955, eidem fuisse concessam uel ex eo credimus, quia Altimontana in diecesi Cameracensi sita, ad Leodicensis episcopi ius non  ita pertinebat, uti Alnensem spectasse certum est. Hec autem forsitan in Leodicensis episcopi iure idcirco perstitit, etiam postquam Lobiensis abbas cetera monasteria recuperauerat, siue quia eadem abbatia separata fuerat a monasterio Lobiensi, et episcopatui Leodicensi unita, antequam Lobiensis abbatia in eiusdem episcopatus ius transiret; siue quia dum ea restitutio Lobiensi abbati facta fuit anno 960, Ratherius adhuc eiusdem abbatie professione fruens spotiari non poterat; hoc autem subinde profecto in Italiam, eadem abbatia ad ius Leodicensis episcopi rediit, qui idcirco Ratherio redeunti anno 968 illam iterum tradidit.

65. In monasterii, quodcunque illud fuerit, solitudine auctor etate fere septuagenarius circa annum  960 uel 961 Confessionis librum scripsit, cuius singularem et perobscuram indolem satis in admonitione ipsi prefixa explicauimus, tempusque constituimus. Nonnulla notatu digna hic indicabimus. Non solum diurnis, sed nocturnis etiam officiis aderat, et aliquando in ambone conciones habebat. Grauibus doloribus, qui uehementiores gemitus exprimebant, se identidem excruciatum significat illis uerbis num. 34, dum se alia de causa ita ingemuisse ait, »ut si forte pro foribus aliquis stetisset, me illo mihi consuetissimo incommodo cruciari putare quiuisset.« Aliquot abusus, qui quorumdam monachorum licentia monasticam disciplinam corruperant, sibique magnum animi merorem et sollicitudinem pepererant, detegit. Peculiaria quedam tum sua, tum aliorum  acta que merorem augebant, itidem tangit, sed ita plerumque implexa et obscura, ut licet ea in subiectis adnotationibus euoluere, et coniectando explicare nisi simus, cum tamen nichil certi fere elicere potuerimus quod huic uite inserendum uideatur, ad ipsum librum et notas lectores remittere satius [XCI] ducimus. Unum porro, quod Ratherio maximam sollicitudinem metumque afferebat, precipuam animaduersionem meretur, cum nimirum se in salutis periculo uersari significat, propterea quod licet inter monachos et in monasterio uiueret, non tamen ad monasticum propositum, cui sese in professione obligauerat, rediit. Nam preterquam quod monasterium, cui nunc preerat, non erat illud Lobiense, in quo se in perpetuum Deo seruiturum promiserat; in  Alnense, cui erat prefectus, non eo sese recepit consilio, ut  ad mortem usque Deo ibidem seruiret. Recuperandi nimirum ac repetendi ueronensis episcopatus spem animumque nondum abiecerat, ut patebit ex not. 32, in librum Confessionis, et confirmabitur etiam ex dicendis paulo post.

66. Anxium quidem hac super re, nec leui se perculsum metu pluribus in locis declarat; eamque solam excusationem, seu causam, cur ad propositum omnino non reuertatur, indicat num. 19, »quia sicut nemo se ualet per se ad aliquem gradum Ecclesie promouere; ita nemo se potest, etiamsi uelit, deponere, quouis institutus sit, uel etiam uictitarit  modo, uel ordine.« Ex his Ratherius uidetur sensisse, eum, qui e quolibet instituto, uel professione ad episcopatum fuerit assumptus, non posse eumdem gradum suo arbitrio deserere, nisi scilicet uel canonico deponatur iudicio, uel a uinculo Ecclesie, cui canonice datus fuit episcopus, legitima auctoritate soluatur. Hanc rationem alio probabiliori sensu exposuit in Qualitatis coniectura num. 6, cum iam ueronensi Ecclesie restitutus fuisset. Eamdem enim perplexitatem ac perturbationem animi, qua adhuc afflictabatur, censores suos desperationis nomine sibi opponentes his uerbis inducit: »Et heu miser atque infelix! Quare saltem in isto, quo nunc stat, non conuertitur termino uite,« redeundo scilicet ad suum monasterium? »Sed uidetur nobis, quod  ideo sit desperatus, quod immiserit in tali rete  pedem suum, in cuius maculis ambulans, expediri nullo modo possit. Dum enim monachus fuerit, et nunc episcopus sit; si relictis ouibus monasterium repetit, timet audire, o pastor et idolum derelinquens gregem! Sin, Apostolum de se timet dixisse: habentes damnationem, quia primam fidem irritam fecerunt,« etc. Ex libro autem Confessionis exploratum est Ratherium summopere [XCII] expetisse ad propositum suum reuerti, et preces ad Deum, ut sibi hoc concederetur, effudisse. »Sed impedior ualde,« inquit num. 28. Interrogatus autem a quo impediretur, »a me ipso respondet: Nolo enim alium accusare, ne Euam uidear imitari. Detinent me laquei, quibus me ipse ligaui, et macule  retis, in qua pedem immisi improuidus,« cum scilicet Hilduinum secuturus, monasterium deseruit, et ex monacho ad episcopatum ascendit. Neque hoc loco omittendum uidetur, quod in Qualitatis coniectura num. 6 scribitur, Ratherium, cum in iis tumultibus, qui post tertiam eius restitutionem uerone fuerunt excitati, »putaret quod esset tunc penitus expellendus, gauisum fuisse, quod ipse non dimiserit episcopatum, sed episcopatus eum, et hac arte uoluisse, ut dicebat, repetere monasterium. Quod cum minimo processisset  putabat de se desperatissimus illud prolatum: Si concluserit Deus hominem, quis ei dicere potest, Cur hoc facis?« Nunc uero etsi ipsum e Leodicensi sede expulsum episcopatus deseruit, adhuc tamen episcopali  gradu quasi quodam rete se impeditum credidit, ne ad monasticum propositum, uti optabat, reuerteretur .

67. Cum Ratherius post expulsionem e cathedra Leodicensi, ueronensis episcopatus recuperandi spem non omnino deposuisset, aliqua huius restitutionis procurande occasione oblata, epistolam quintam, quam anno 951 ad Agapitum II scriptam suppresserat, inscripsit subinde Ioanni XII, qui Agapito successit anno 956 . Due autem occasiones uideri poterant opportune, altera cum Liutulfus anno 956 in Italiam cum exercitu descendit Berengarium deuicturus, altera cum  rex Otto anno 961 eodem consilio Italiam repetiit, et Berengario uicto Romam profectus est, anno 962. Utra uero occasione Ratherius pro Agapito II Ioannis XII nomen laudate epistole prefixerit incertum est. Cum autem in epistole textu nichil addiderit eorum que euenerunt post annum 951, nichil Ioannis proprium inseruerit, nichilque nisi solam inscriptionem mutauerit; illam reipsa ad Ioannem XII non misisse satis credibile est, ea, ut uidetur, de causa, quia, mutatis rerum circumstantiis, alia atque alia uia sue cause prouidendum intellexit. Liutulfi quidem inopinata mors in Italia, que ipsius uictorias intercepit, et Berengarium, [XCIII] Ratherio infensum, regem reliquit, episcopatus ueronensis hoc tempore recuperandi fiduciam, si quam induxisset,  omnino abrupit. Ab Ottone autem Italiam repetente anno 961, ita statim, ut uidebimus , fuit restitutus, ut licet postea Romanum iudicium accesserit, ee tamen littere, que episcopum sua sede pulsum et profugum preferebant, non amplius congruerent.



§ XII.---Otto rex Berengario Italicum regnum dimittens, ueronensem marchiam sibi retinuit. De hac marchia eiusque ducibus, nec non de Foroiuliensi fusius agitur, et multa hactenus inuoluta explicantur, in quibus sunt aliquot testimonia Ratherii, que ducum et ducisse mentionem faciunt. De marchia Taruisina quedam adduntur.

68. Antequam Ratherii restitutionem in suam sedem affigendam anno 961, cum Otto rex, in Italiam iterum profectus est, et cetera, que eamdem  restitutionem sunt consecuta, exponamus; de gestis, que hoc secundum Ottonis iter precesserunt, nonnulla prelibanda sunt, ac potissimum disserendum de marchie ueronensis initiis, et de eiusdem marchie ducibus: que omnia non solum rebus postea dicendis utilia, uerum etiam aliquod Ratherii locis probe intelligendis necessaria sunt. Cum idem rex anno 952 ob excitatos in Germania tumultus eo ex Italia properasset, mox Berengarius et filius eius Adelbertus, quos ille Italico regno priuauerat, una cum multis Italie episcopis eumdem adierunt, et in comitiis Augustanis anni eiusdem cum ipso conciliati, fideque eidem promissa, eius regni restitutionem certis conditionibus obtinuere, quas apud Witichindum et Hrosuitham monacham legere est.  Reginonis continuator, quem annalista Saxo et Otto Frisingensis secuti sunt, mutationem in regno Italico hac occasione inductam notat. Berengarius cum filio Adelberto, inquit, »Regie se per omnia in uassalitium dedit dominationi, et Italiam iterum cum gratia et dono regis accepit regendam. Marca tantum ueronensis et Aquileiensis excipitur, que Henrico fratri regis [XCIu] committitur.« Otto scilicet rex cum Italicum regnum Berengario et Adelberto concessit, ueronam cum Tridento, uincentia, Patauio, et Aquileia, seu Foroiulio ex Italico regno decerptam sibi reseruauit, ut facilis sibimetipsi pateret aditus in Italiam, si forte Berengarius concesso regno abuteretur, et a prestitutis ac receptis conditionibus  resiliret. Hec autem prima est marchie ueronensis mentio.

69. Marchia, seu marca, uox Theutonica, qua significantur confinia, dicebatur regio, uel urbs regni alicuius limes, que contra hostes, si qui e uicinis locis irrumperent, maxime defendenda erat, ut iisdem in ipsum regnum aditus intercluderetur. Antea cum integrum esset Italie regnum, cis Athesim marchie erant due urbes Germanico regno finitime, Tridentum scilicet ex una parte, ex altera Forumiulium. Hinc Tridentina marchia, et Manasses marchio Tridentinus a Liutprando memorantur . Marchie autem Foroiuliensis appellatio apud Eginardum ad annum 788, et apud alios frequentius occurrit. uerum sub  Ottone I, cum uerona cetereque urbes ad Forumiulium usque addite fuissent regno Germanico, huiusque limes Italico regno conterminus non esset Tridentum, nec Forumiulium, sed uerona, marchie ueronensis nomen induci cepit; totaque ista regio a uerona ad Forumiulium usque late patens, marchie ueronensis nomine comprehensa, Henrico Ottonis fratri, qui Baioarie dux erat, regenda tradita fuit. Licet autem Reginonis continuator hanc marchiam non tam ueronensem quam Aquileiensem uocet, quatenus ad Forumiulium, seu Aquileiam protendebatur; Aquileiensis tamen marchie nomen per hec tempora nullibi alias receptum inuenies, soliusque marchie ueronensis appellatio diutius postea obtinuit.

 70. Huic sententie, qua marchie ueronensis originem Ottonis I euo affiximus, plures aduersabuntur, qui eam ad anteriorem etatem euehunt. Putant siquidem eam marchiam, que a Foroiulio ad ueronam usque patebat, cuiusque dux, seu marchio, toti huic regioni, ac singularum ciuitatum comitibus preerat, iam inde a seculo octauo sub Francis fuisse institutam, et initio quidem appellatam marchiam Foroiuliensem, postea uero sub Berengario I marchie ueronensis nomen fuisse substitutum, propterea quod eo regnante [XCu] ille, qui toti marchie erat prefectus, ueronam sedem transtulerit, eademque de causa marchie Foroiuliensis appellationem obsoleuisse; et comitatum Foroiuliensem cepisse nominari, quippe in Foroiulio non amplius marchio  seu dux, sed comes duci seu marchioni subiectus resideret. Hanc uero licet peruulgatam inter eruditos sententiam nullo satis firmo fundamento suffultam arbitramur. Posteriori quidem euo sub Germanis regibus ueronensem marchiam ad Forumiulium usque fuisse extensam, adeo ut dux seu marchio eidem prefectus, omnibus ciuitatum comitibus speciali iure preesset, ex iis documentis manifestum est, que eorumdem ducum seu marchionum placita, aliosque iurisdictionis actus modo hic modo illic intra eam marchie regionem ab ipsis habitos testantur. Nihil autem huiusmodi sub regibus Francis pro simili iure ducum seu marchionum Foroiuliensium hactenus afferri potuit. Duces Foroiulienses  sub Longobardis ius suum extra Foroiulium nequaquam exercuisse, nunc iam inter omnes conuenit: cum suum cuique ciuitati ducem in hisce locis tum prefuisse, qui ab alio duce non dependebat, ex pluribus iam editis documentis sit exploratum. Cum autem Longobardi Forumiulium Carolo Magno dediderunt, is Rotgaudum Longobardorum ducem Foroiuliensem confirmans, iuris eius limites non extendit. Cum porro idem Rotgaudus et ceteri eius complices, qui aliis Italie ciuitatibus presidebant, anno 776 a Carolo defecissent; hic »captis ciuitate Foroiulii, Taruisio cum reliquis ciuitatibus, disposuit eas omnes per Francos :« que uerba unam rectorum mutationem, non autem iurisdictionis  uarietatem ab eo inductam innuunt.

71. Afferri solet a contrarie sententie patronis testimonium Hermanni Contracti, qui in Chronico ad annum 895 de Arnulfo Germanie rege ex Francica Caroli Magni stirpe progenito scribit: »Waltfredo, Maginfredoque comitibus Italiam cis Padum distribuit.« Waltfredus in Annalibus Fuldensibus ad annum 896 Foroiulii marchensis appellatur; Maginfredus autem, qui Mediolani postea occisus fuit, marchio Mediolanensis creditur. Cum uero ea Italie Cispadane partitio inter Waltfredum et Maginfredum accidentalis fuerit, ad constituendam propriam utriusque marchie ditionem ac limites referri nequit. [XCuI] Hinc etsi Waltfredus ueronam contra Berengarium seniorem propugnauerit, ut laudati Annales  prodiderunt; non tamen idcirco marchiam Foroiuliensem huc usque fuisse productam inferre licet. Ideo enim ueronam potissimum defendit, quia in ea parte sue diligentie ab Arnulfo commissa urbs uerona omnium munitissima erat, et Arnulfo Germanicum iter per Tridentinum agrum liberum relinquebat. Quod si ea Italici regni pars ipsi credita extendebatur »usque ad fluuium Aduam,« ut nonnullis uidetur; ; multo luculentius pateret, Foroiuliensem marchiam ad totam regionem, cui ille ab Arnulfo prefectus fuit, extendi non posse: nemo enim proprios eiusdem marchie fines ad Aduam usque protendit. Hunc  Waltfredum marchionem Foroiuliensem nonnulli eumdem esse existimant, ac Waltfredum, qui comes ueronensis indicatur in documento anni 880 . At hunc comitem diuersum fuisse probabilius est: carmen enim ad Adelardum episcopum, quod e ms. uaticano editum est , eumdem comitem post Ludouici II et Caroli imperatorum, nec non Ioannis uIII Romani pontificis obitum uita functum deflet: que eum excessisse innuunt paulo post annum 882, quo Ioannes uIII e uiuis sublatus fuit, uel serius paulo post annum 888, siquidem Carolus Crassus hoc anno exstinctus potius quam Carolus Caluus eo carmine indicari credatur. Adde  quod laudatus Berengarius iam imperator in diplomate anni 920 Waltfredum olim uerone »gloriosum comitem« bis laudat , quod de marchione Waltfredo sibi infenso nequaquam dixisset. Sed hec obiter.

72. Opponunt Berengarii diploma apud Muratorium datum anno 905, in quo »Grimoaldus illustris uir« nuncupatus, eumdem adiit, beneficium Teudiberto »in comitatu ueronensi« imploraturus . Cum uero Grimoaldus »gloriosus marchio« in duobus priuilegiis anni 921 ab eodem Berengario alia beneficia obtinuerit Friderico patriarche, et Petro presbytero Aquileiensi; in ipsius marchia hoc tempore et Foroiulium et ueronam comprehensa colligunt . uerum primum diploma anni 905 Grimoaldum non marchionem, sed »illustrem uirum« tantummodo appellat; in aliis porro [XCuII] documentis anni 913 »gloriosius,« uel »eximius comes« uocatur , non minus ac in alio anni 920 apud Campium . Solum in priuilegiis anni 921 »marchio« dicitur. Si autem anno 905, licet »illustris uir« esset, nondum tamen erat aut comes, aut marchio; quid laudatum diploma anni 905, ad marchie ditionem indicandam conferre potest? Quanquam, etsi fuisset marchio, nichil cogeret, cum sepe episcopi, aliique dignitate, aut fauore principis prediti, Ecclesiis ac hominibus extra suam ditionem  constitutis priuilegia obtinuerint.

73. Berengarius tandem uerone residere maluit, quia hec et magis placebat, et munitior erat; quod ad marchie appellationem atque extensionem astruendam nichilum pertinet. Marchiam quidem sub eodem appellatam fuisse ueronensem, que antea Foroiuliensis dicebatur, propterea quod uerone resideret libentius, falsum euincitur ex ipsius diplomate uerone dato anno 923, in quo marchie Foroiuliensis nomen adhuc usitatum prefertur . Hanc autem marchiam extra Forumiulium non fuisse extensam ex eodem documento pariter euincitur. Idem nimirum imperator Annam secundam ipsius coniugem pro Bellunensi Ecclesia petiisse tradit »quamdam curtem iuris regni nostri, que uocatur  Docale . . . . que pertinet de comitatu Cenetensi, etc., nec non etiam Clusas de Abintione, que pertinet de marchia Foroiulii.« uides »marchiam Foroiulii« distinctam a comitatu Cenetensi, qui si in ea marchia comprehensus fuisset, non minus Cluse de Abintione quam Curtis Docalis comitatus Cenetensis ad eamdem marchiam pertinuisset. Neque illud moueat, quod in altero ex laudatis Berengarii priuilegiis anni 921, nominetur comitatus Foroiulianus, qui in antecedenti priuilegio anni 923, marchia Foroiulii dicitur . Hinc enim cognoscimus marchie et comitatus uoces promiscue aliquando fuisse usurpatas: unde III placito anni 845 comitatus Tridentius uocatur , licet eo tempore sub Ludouico II Italie rege Tridentum esset Italici regni marchia, que a Liutfredo [XCuIII] duce regebatur. Marchie igitur ueronensis appellatio inducta est sub Ottone I anno 952, et ea de causa inducta, quod uerona cum ceteris eius marchie urbibus ad Forumiulium usque Germanico regno ascripta, et Germano duci commissa, huius regni portio ac limes esse cepit.

74. Hec quidem marchia uix instituta, Ottone I et Henrico duce grauissimo bello distractis anno 953, in Berengarii ditionem facile uenit; et tunc, cum uerona desiisset esse Germanici regni marchia, Tridentum et Forumiulium Italici regni limites, ad antiquam marchie formam redierunt, quoad Berengarius  eadem loca et regnum retinuit. Hinc cum in Milonis testamento acto in »Runco« ueronensis agri »regnantes DD. nostros Berengarius et Adelbertus filio eius reges hic in Italia anno 5 sub die decimo ingrediente mense Iulii indict. 13,« id est anno 955 , idem Milo »marchio« appelletur; id uidetur referendum siue ad Forumiulium, siue potius ad Tridentum, que quoque urbs Italici regni limitanea a Liutprando »marchia« uocatur. Berengarius fortassis hanc marchiam, per quam Germanice copie in Italiam intrare solebant, Miloni antea comiti ueronensi fautori suo regendam et custodiendam tradidit. Hinc etiam liquet hec loca a Berengario subacta ante annum 955, id est paulo post quam Germanicum bellum in Ottonem et Henricum  exarsit, anno 953.

75. Bello in Germania consopito, Otto rex, ut Berengarium reprimeret, Liutulfum filium suum cum copiis misit in Italiam anno 956. Is breui eo deuicto, toto pene regno Italico potitus est. Sed mors, que anno sequenti die sexta Septembris uictorem de medio sustulit, Berengario recuperandi totius regni aditum aperuit. Quare  duo documenta, alterum »actum in ciuitate uerona« mense Octobri an. 957, alterum »in castro Roueclaria« ueronensis agri an. 959 Berengarii et Adelberti eius filii regnum »hic in Italia,« notant. Adeo autem uerona ipsa potiebantur, ut ibidem presentes diploma dederint [XCIX]  anno 958 Idibus Ianuarii pro monasterio Lenonensi Brixiensis diecesis, cuius apographum  uidimus apud P. abbatem Ioannem Ludouicum Luchium; et aliud itidem uerone dederint anno 961 tertio Kal. Iunias, quod editum fuit primum a Muratorio, tom. u Antiq. Italic., col. 403, et iterum ab editoribus Annalium Camaldulensium in  Appendice tomi primi pag. 66. Cum porro idem Berengarius omnem preterite calamitatis causam retulisset »in episcopos et comites ceterosque Italie principes; omnes eos odiis et inimicitiis insequens inimicissimos sibi effecit,« ut continuator Reginonis memorie prodidit. Itaque rex Otto ab his inuitatus, iterum in Italiam ingressus est eodem anno 961, Berengarioque Italicum regnum penitus abstulit. Etsi uero totum hoc regnum ipse Otto obtineret, hanc tamen Italie partem, que a uerona ad Forumiulium extenditur, ueluti regni Germanici limitem esse, et »marchiam ueronensem,« ut antea, appellari uoluit. Quare ipsi ducem prefecit Germanum genere, qui eamdem contra ceteros Italos, si qui forte defectionem molirentur, defenderet.  Idipsum alii Ottonis successores fecerunt; ac propterea uel Baioarie, uel Carinthie duces eidem marchie prefecti leguntur. Hinc »ueronensis marchie« nomen sub Germanie regibus diutius obtinuit, nimirum usque ad seculum XII, ac proinde Forumiulium proprium comitem habere cepit, sicut et cetere eiusdem marchie urbes.

76. Duces huius marchie nulli certe sedi affixi, modo hic, modo illic, uti libebat. uel res flagitabat, morabantur. Ius ipsorum in ipsos comites, et in totam marchiam ex eorum placitis, ut indicauimus, liquet. Idem confirmat priuilegium anni 998, in quo dum Otto III Berinfredo diacono ueronensi eiusque fratribus atque sororibus concessit, »ut nullius placitum custodiant, nec ad legem faciendam se ante  presentiam alicuius presentent, nisi ante nos, aut ante nostrum ducem ;« mundeburdii speciem ipsis indulsit, quo a comitibus [C] ceterisque iudicibus exempti, apud solum imperatorem, uel apud ducem marchie conueniri poterant: quod insignem ducum atque marchionum auctoritatem declarat. Idipsum ex Ratherii quoque operibus manifestum est. In epist. 8 ad Milonem ueronensis sedis inuasorem se ab eo comprehensum, et in exsilium abductum affirmat »ad dedecus imperatoris, et, licet dissimulent, inquit, ducum nostrorum:« et post nonnulla sub finem: »Si resipiscere nunquam deliberas, alia moliri, quod cepisti, tenta, suggero, uia; imperatoris et ducum nostrorum, si uales, acquirendo utique quo recedam  imperium:« que non tam imperatorem, quam ipsos duces uti ueronensis marchie prefectos uerone ius habuisse significant. Eodem referri possunt duo alia loca, que in Qualitatis coniectura occurrunt, ubi ducem seu ducissam uerone peculiari auctoritate preditam  memorat. Primum num. 5: »Imperatori  non seruit, duci nequaquam.« Rursum num. 14: »Dux inclyta uerita, inquit, ne peius mihi, quam contigit, eueniret, commendauit me tuitioni comitis.« Tandem in Itinerario, num. 4, se »clementia imperatoris, subuentu excellentissime ducis ereptum, reductum,« tradit. Hos »duces nostros, hanc inclytam ducem« eos fuisse, qui ueronensi marchie preerant, ex prestitutis liquet.

77. Ut autem intelligatur, quinam isti sub Ratherio fuerint; ducum, qui seculo X eamdem marchiam administrabant, seriem hactenus non satis perspectam, et rebus pluribus utilem hoc loco contexere et explicare iuuerit. Primus huius marchie dux ab Ottone I prefectus anno 952, quo ipsam marchiam  institutam uidimus, fuit Henricus eiusdem Ottonis frater, qui iam inde ab anno 945 Baioarie ducatum obtinuerat. Hinc dum »Bauariorum dux, et marchio inclytus« a Rotgero appellatur, non marchia orientalis, nunc Austria, cum nonnullis intelligenda est, sed marchia ueronensis. Hic Henricus duxerat Iuditham Arnulfi, seu Arnoldi Baioariorum ducis filiam, eius, inquam, [CI] Arnulfi, qui cum a ueronensibus inuitatus contra Ugonem regem descendisset in Italiam, pluribus Ratherii calamitatibus, quas exposuimus, occasionem dedit. Hec Henrici uxor laudatur  a multis, genuitque ex eo Henricum II  an. 951. Henrico patre uita functo anno 955, Otto rex Henrico II »eius filio ducatum et marcam dedit,« ut continuator Reginonis et annalista Saxo  scribunt, eumdem scilicet Baioarie ducatum et marcam ueronensem, quibus pater eius ab eodem Ottone donatus fuerat. Cum porro hoc anno 955, et aliquandiu etiam post hasce nostras regiones Berengarius et Adelbertus tenerent; Henricus II marchiam ueronensem reipsa obtinere non potuit, nisi fortasse iis mensibus, quibus Liutulfus Berengario uicto in uiuis fuit: at certe obtinuit anno 961, quo rex Otto eumdem expulsurus Italiam repetiit. Hoc autem tempore cum idem Henricus uix decennis esset, Iuditha eius mater filii nomine omnia administrabat. Hinc »duces nostri,« quorum Ratherius meminit in epist. 8, ad Milonem scripta anno 965, sunt Henricus II et Iuditha: »Ducem uero inclytam et excellentissimam,« id est Iuditham matrem  in duobus aliis operibus lucubratis anno 966 expressius appellat potius quam filium, quia filio adhuc minore, mater potiori auctoritate fruebatur. Is Henricus hanc marchiam tenuisse ad annum usque 995, quo e uiuis excessit, uideri potest ex documento anni 993, cuius deinceps fiet mentio. At non ita est. Alii enim intermedio tempore eamdem marchiam consecuti sunt.

78. Ut marchionum, qui hoc interuallo nostram marchiam rexerunt, notitiam proferamus, rerum  gestarum historiam, que monumentorum penuria in obscuro est, expiscari, et quam breuissime licet, producere oportet. Henrico I et filio eius Baioarie ducibus idcirco ueronensis marchia tradita fuisse uidetur, quia tunc Baioarie ducatus Carinthiam totamque regionem ei marchie conterminam complectebatur, uti complectebatur sub Arnulfo et Bertolfo Henrici I predecessoribus, quorum primus a Liutprando »Baioariorum [CII] et Carantanorum dux« appellatur, et in documento Frisingensi uocatur »dux Bauariorum et etiam adiacentium regionum .« Hinc quidem in diplomate Ottonis II anni 974 Frisingensi Ecclesie concesse traduntur »interuentu Heinrici« secundi ducis Bauarie »quedam  partes site in ducatu prefati ducis, et in comitatu Poponis, quod Carniola uocatur.« Si Carniola Carantanie pars erat in comitatu subiecto ducatui Henrici ducis Bauarie, Carantania utique ad eumdem ducatum pertinebat. Anno sequenti 975, bello exorto inter Henricum II et Ottonem Alemannorum, seu Sueuie ducem, Otto II imperator, qui Ottoni duci fauebat, Henricum cepit, et anno 976 ducatu priuauit . Tunc Carinthie et Baioarie ducatus diuisi. Baioarie dux creatus supradictus Otto Alemannorum dux Liutulfi filius; ac propterea in uita S. Udalrici episcopi Augustani num. 80, idem Otto uocatur »dux Alamannorum et Bauariorum, Henrico deposito.« Carinthie uero ducatus Henrico Bertolfi, seu Bertoldi olim Baioarie  ducis filio traditus fuit; ac propterea hic Henricus in diplomate Ottonis II anni 977, quod in Additamentis Ughellianis legitur tom. u, pag. 46, »Carantanorum dux« appellatur. Quandiu uero hec diuisio substitit, ueronensis marchia, Carinthie circumquaque, non autem Baioarie finitima, illi subiecta fuit, qui uicine Carinthie, non autem illi qui remotioris Baioarie ducatum obtinebat: neque enim Baioariorum duci inuenietur attributa unquam, nisi cum idem Baioariorum simul et Carantanorum dux esset. Itaque laudatum Henricum Bertoldi filium una cum Carinthie ducatu ueronensem quoque marchiam regendam accepisse dubitare non licet. Anno 977 sub finem uergente, Henricus II, qui ex loco in quo custodiebatur effugerat , cum Henrico  Carantanorum duce aduersus Ottonem Baioarie ducem conspirans, Patauiam ciuitatem inuasit, ibique mox ab Ottone II imperatore obsidione subactus, una cum eodem Henrico duce Carantanie in exsilium missus fuit. Hinc Ottoni Baioarie duci Carantania cum ueronensi marchia attributa uidetur. [CIII] Post Ottonis Ducis mortem, que incidit in annum 982, Otto imperator cum Henrico minore Bertoldi filio conciliatus, in comitiis uerone habitis anno 983 eidem Baioarie et Carinthie ducatum impertitus est.  De hoc Henrico Ditmarus scribens libro tertio, solius quidem Baioarie ducatus meminit: »Henricus minor exsilio solutus, Bauariorum dux effectus est .« At Carinthiam simul ipsi collatam, et Baioariorum ducatui annexam, uti sub Ottone antecessore acciderat, idem auctor ostendit libro quarto ad annum 984, dum eum non tam Baioarie quam Carinthie ducem demonstrat inquiens: »Propter Henricum ducem, qui tunc Bauariis atque Carentis prefuit .« Ad hunc itaque uti Carinthie ducem marchia ueronensis rediit: »Tunc,« inquit Ditmarus, id est anno 984, »Bauariis atque Carentis prefuit.« Cum enim anno sequenti 985 Henricus II post Ottonis II obitum »ad se reuersus, et uana exaltatione se deiectum conspiciens,  ueniente rege  in Franconeuord, illuc ipse adueniens, in conspectu totius populi complicatis manibus, humilis habitu et actu, uera compunctus penitentia se regie reddidisset potestati ;« ab eodem rege ducatum promeruit. Ita uero res conciliate cum Henrico minore, ut is solo Carinthie ducatu contentus, illi Baioarie ducatum cesserit. Hac de causa Ottonis III regis documentum anni 986 apud Hansizium ambos Henricos »duces« prefert, alterum Bauarie, Carinthie alterum, »interuentu. . . . amborum nepotum nostrorum Henricorum, ducum scilicet Bauarie, ac Carinthie regionum .« In alio anni 988 apud Ughellium »Henricus  Carentanorum dux« uocatur ; sicut  et in alio anni 989 dato Kalendis Octobris, ut uidere est apud Meichelbech, t. I Hist. Frising., pag. 185. Mortuo autem Henrico minore sub finem anni 989, Henricus II Baioarie dux Carinthie ducatum, et annexam ueronensem marchiam recepit. Id manifestum fit ex placito eiusdem Henrici uerone habito anno 993, in quo nominatur »Henricus dux Bauarorum, seu Karentanorum, atque istius marchie ueronensium .« Hic tandem Henricus II obiit anno 995, uI Kal. Septembris. Rursum autem Bauarie ducatus et Carinthie disiuncti. Ducatus Bauarie in S. Henricum filium eius, qui postea fuit imperator, transiuit : Carinthiam cum marchia ueronensi  obtinuit Otto, quem Conradus Lotharingie dux ex [CIu] Luitgarde Ottonis I filia susceperat. Hac de causa idem Otto »Carentinorum dux et ueronensium comes« a Ditmaro et Aldeboldo in uita S. Henrici imperatoris uocatur. »Comes pro marchione« usurpatur; neque enim uerone tantum, sed uniuerse marchie ueronensi presidebat. »Dux istius marchie« ueronensis in aliis documentis dicitur : et annalista Saxo loquens de Brunone eius filio, qui ad summum pontificatum promotus fuit, Gregorii u nomine assumpto, anno 996; »Brunonem, inquit, Ottonis filium, qui marcam ueronensem seruabat,« etc. Si hic Otto ueronensem »marcam« regebat anno 996,  palam fit eum Henrico II duci successisse anno 995. Quidam suspicantur hunc Ottonem eiusdem marchie ducem fuisse anno 983, quo imperator Otto II in comitiis ueronensibus »interuentu et petitione ducis Ottonis .« Rodoaldo patriarche Aquileiensi priuilegium concessit. Sed in iisdem comitiis Bauarie et Carinthie ducatus cum adnexa marchia ueronensi ab eodem imperatore traditus fuit Henrico minori, ut superius uidimus. Porro ad ea generalia comitia omnes Germanie proceres acciti; ac propterea dux ille Otto, qui pro Rodoaldo patriarcha priuilegium petiit, non continuo dux Carinthie et ueronensis marchie tum fuisse dicendus est. Is antequam Carinthiam et nostram marchiam ab Ottone III obtineret, Wormatiensis, seu Francie  orientalis, nunc Franconie dux fuit: quo ducatu subinde in filios eius traducto, ipse ducatum Carinthie cum ueronensi marchia obtinuit.

79. Cum sequentium huius marchie ducum series explorata sit, hic pedem sistimus. Unum monendum superest, perperam a nonnullis ueronensem marchiam cum Taruisina confundi, ac si eadem fuerit, que nunc ueronensis, nunc Taruisina appellata sit. uerum marca Taruisina seculo tantum decimo tertio audiri cepit, cum, Italie ciuitatibus in libertatem conspirantibus, marca ueronensis iam defecerat. Solum autem Taruisium marchie nomine donatum uidetur ea forte de causa, quia inter Italicas ciuitates libertatem assecutas ea urbs limitanea erat. Sed age iam, ad Ratherium reuertamur.



[Cu] § XIII.---Ratherius cum Ottone I redit in Italiam anno 961. Difficilis Fulcuini locus expenditur. Eodem Ottone agente, ille in ueronensem sedem restituitur. Accedit summi pontificis et concilii Papiensis decretum. Acta in synodo Papiensi eiusque tempus. Petrus episcopus Rauennas e sede deiectus, in eadem synodo, eque ac Ratherius, fauens decretum obtinet. Edictum Ottonis pro Ratherio. Furtum corporis sancti Metronis, et Ratherii; opusculum de eadem re scriptum anno 962. Imperator episcopum urget ad milites dirigendos pro obsidione Garde.


80. Otto I comitiis Wormatiensibus anno 961 celebratis, in quibus die Pentecostes filius eius Otto Germanie rex creatus fuit, Saxoniam repetiit, rebusque ibidem compositis, per Baioariam ac Tridentinam uallem cum exercitu in Italiam ingressus est, ubi »omnes pene comites, et episcopos obuios  habuit, et, ut decuit, ab eis honorifice susceptus, potestatiue, et absque ulla resistentia Papiam intrauit .« Hac in urbe natale festum eiusdem anni celebrauit, ac dein Romanum iter suscepit, ut a Ioanne XII summo pontifice imperator coronaretur. Rome imperialem coronam obtinuit die 2 Februarii an. 962. Has circumstantias Ratherius sue restitutioni peropportunas ratus, in Italiam uenit, Brunoneque Coloniensi magno eius patrono apud Ottonem germanum suum agente, ueronensem sedem recepit. Ut huius restitutionis tempus statuatur, quod assignandum credimus anno 961, primo Fulcuini difficilis quidam locus, qui nonnullis fucum fecit, expendendus est. Is  post enarratam Rotgeri uerbis Baldrici intrusionem in sedem Leodicensem, et expulsionem Ratherii, hec suis uerbis subdit: »Exacto igitur in hac destitutione sua Ratherius ferme biennio, deficiente ab eo militari copia, Italiam reuertitur .« Et mox Rotgeri uerbis prosequitur: »Ac ne quid in eiusmodi negotio imperfectum restaret, quod curiosis alienarum rerum inuestigatoribus scrupulum commoueret, cum imperatore germano suo  Bruno id effecit, ut eidem iam bis destituto antiqua [CuI] sedes ueronensis Ecclesie redderetur.« Plerique hoc testimonium perinde intellexerunt, ac si Ratherius »ferme biennio« post suam e Leodicensi sede expulsionem in Italiam reuersus, Brunonis opera in sedem ueronensem  ab Ottone fuerit restitutus. Ita hanc restitutionem post »ferme biennium« contigisse putant, anno scilicet 957. uerum Ratherium restitutum anno tantum 961, quo Otto rediit in Italiam, ex certis documentis post pauca demonstraturi sumus: unde exstat instrumentum mensis Martii anni 959, ex quo non Ratherius, sed Milo, ueronensi Ecclesie hoc quoque anno prefuisse dignoscitur . Testimonium Rotgeri cum illis uerbis careat, que »ferme biennii« mentionem faciunt, id solum significat, S. Brunonem, etsi uiolentie rebellium cesserit instituendo Baldricum Ratherio depulso, egisse tamen postea cum Ottone, ut is antique sedi ueronensi restitueretur: que nullum annum designantes, optime congruunt cum gestis  et restitutione mox demonstranda anni 961. Tota igitur difficultas sita est in uerbis, que ex suo Fulcuinus inseruit: »Exacto in hac destitutione sua Ratherius ferme biennio, deficiente ab eo militari copia, Italiam reuertitur.« Aliquid uero mendosum, uel hiulcum in hoc textu latere nichil dubitandum uidetur. uerba »deficiente ab eo militari copia« nichil aliud innuere credimus nisi milites, seu magnates, qui ita a Ratherio defecerant, ut Bruno nullum ex iisdem adiutorem in eius defensionem inuenire potuerit. uide Phrenesim in proemio num. 1. Ii uero defecerunt a Ratherio non »exacto ferme biennio« post eius destitutionem seu expulsionem e cathedra Leodicensi, sed sub finem ferme biennii, quo eamdem cathedram tenuit. Antequam  porro post destitutionem rediret in Italiam, et episcopatum ueronensem Brunone agente recuperaret, non ferme biennium in sua destitutione exegit, sed sexennium et amplius. Hinc pro »destitutione« forte legendum est »institutione« uel aliquid simile, quo significetur exactum a Ratherio in episcopatu Leodicensi, in quo legitime fuerat institutus, ferme biennium ab anno 953 ad annum 955. Quo quidem biennio ferme exacto, cum defecissent ab eo milites, seu magnates, »pulsus ab ea sede«  in Italiam petiit, non tamen statim, sed cum Otto eodem descendit, ut sequentibus uerbis ex Rotgero sumptis Fulcuinus [CuII] explicat. Hec quidem uerba statim ab eo  subiecta demonstrant ipsum Fulcuinum, cum scripsit »Italiam reuertitur,« scripsisse de eo Ratherii reditu in Italiam, de quo Rotgerus loquitur; aliud enim, iter isto anterius, et posterius anno 955, in medium producere somniari est. Fulcuinus sicut in aliis episcopis annos, quibus Leodicensi sedi prefuerunt, indicare solet; ita cum Ratheriani episcopatus tempus omisisset Rotgerus, ea uerba inseruit, quibus eum »ferme biennio« Leodicensem  episcopum fuisse significaret

81. Quidquid autem de hoc Fulcuini textu probabilius credatur, certe Ratherius ueronensem episcopatum non recepit ante annum 961. Duo ipsius Ratherii testimonia rem exploratam facient: utrumque enim eius restitutionem Ottoni. cum in Italiam  rediit, ascribunt, qui tamen non rediit ante annum 961. Solum unum testimonium exigit annum 961, aliud congruit anno 962, que quatenus concilianda sint, explicaturi sumus. Id Inuectiua furtum corporis S. Metronis, quod ueronensibus subreptum credebatur »sextis exeunte Iano Kalendis,« id est die 27 Ianuarii, ei tempori auctor assignat num. 3, quo »Otto imperator Augustus Italiam feliciter intrauerat triumphaturus.« Id conuenit Ianuario mensi anni 962, qui primus est Ianuarius post Ottonis ingressum in Italiam. Licet autem hic eodem mense nondum esset imperator Augustus; hoc tamen titulo utitur Ratherius in ipsa Inuectiua, quippe eam postea scripsit, cum ille iam imperialem coronam fuerat assecutus. Porro illud furtum  accidisse tradebatur, dum Ratherius ueronensem episcopatum obtineret, ut ex admonitione in ipsam Inuectiuam num. 3, palam fiet. Igitur aliquanto ante diem 27 Ianuarii anni 962 ueronensi sedi fuerat restitutus: idque probabilius contigit ante finem anni 961, cum Otto Italiam ingressus, uerone primum ab Italis receptus fuit. Ratherius enim, ut restitueretur, una cum ipso Ottone in Italiam rediisse uerisimillimum est.

82. Huic autem sententie obesse uidentur illa Itinerarii num. 4, quibus se »misericordia piissimi Cesaris, precepto apostolici, qui tunc Romane preerat sedi, iudicio episcoporum synodaliter restitutum testatur.« Synodus enim, cuius iudicio restitutus fuit, ut mox uidebimus, est synodus Papiensis  [CuIII] celebrata post medium annum 962. Hec uero, que cum premissis pugnare uidentur, conciliari facile queunt, si dicamus Ratherium sue quidem sedi ab Ottone statim, cum ueronam accessit, fuisse reipsa restitutum anno 961, Milone inuasore in ordinem redacto; hoc tamen adhuc obnitente, et ius suum propugnante, eumdem principem, ut ecclesiastico quoque iudicio Ratherii episcopatum confirmaret, rem detulisse ad Ioannem XII pontificem, cum Romam profectus est; ibidemque re discussa et cognita, nec non subinde in Papiensi concilio, utraque auctoritate causam Ratherio adiudicatam fuisse.

83. Synodum, que Ratherium restituit, fuisse  Papiensem indicatur in Apologetico num. 7 his uerbis: »Episcopus sane, ut in synodo est Papiensi quondam clamatum, ueronensium ego si sum,« etc. Obscura et plerumque incognita huius synodi notitia ex quibusdam indiciis expiscanda est. Tres maiores episcoporum causas ad eius synodi Patres delatas ac definitas inuenimus. Concilium Remense anni 992, c. 43 , duas causas in anteriori concilio simul diiudicatas prefert, alteram Ratherii ueronensis episcopi contra Milonem inuasorem, alteram Petri archiepiscopi Rauennatis contra Honestum. »Item que circa Ratherium ueronensem episcopum, uel circa Petrum Rauenne archiepiscopum usu uel consuetudine prouenerunt, ab omnibus abrogata  sunt. Uterque enim nec abdicationis porrecto libello, nec sacerdotalibus depositis insignibus successorem acceperat, Ratherius quidem Milonem, Petrus uero Honestum beati Apollinaris abbatem.« Etsi in his uerbis nulla synodi Papiensis fiat mentio, utramque tamen Ratherii ueronensis et Petri Rauennatis causam eodem »omnium« iudicio diiudicatam fuisse liquet. Cum uero ex descriptis Ratherii uerbis pateat huius causam fuisse decisam in synodo Papiensi, idem de Petri Rauennatis causa dicendum est.

84. Patres Ioannes Benedictus Mitarellius et Anselmus Costadonius, qui multo studio et eruditione Annales Camaldulenses digessere, loquentes de Honesto, qui Petro successit, nichil  de Papiensi, uel alia synodo, que Petri causam diiudicauerit, suspicati, hec actorum Remensis synodi uerba precedentibus statim subiecta referunt: »Petrus Honestum monasterii beati Apollinaris abbatem , quem Honestum [CIX] domnus Ioannes papa cognomento Bonus ad consecrandum prius sibi oblatum uidit, quam de Petri deiectione, uel fama nuntiante cognouerat.« Duos porro Honestos distinguunt; hec autem uerba de Honesto II intelligunt, quem Ioannes papa consecrauit. Hunc uero Ioannem cognomento »Bonum« non Ioannem XII, cuius mores reprehensionem incurrerunt, sed Ioannem XIII fuisse existimant, qui ad apostolicam sedem ascendit anno 965. Hic autem si consecrauit Honestum, Papiensis  utique synodus anni 962 de causa Petri contra Honestum iudicare non potuit. Censent itaque laudatis uerbis synodi Remensis indicari, quod accidit anno 971, quo Petrus Honesto Rauennatem archiepiscopatum dimisisse traditur; ubi tamen monent »non esse ueritati plane innixam opinionem illam, que communis est, Petrum scilicet sponte dimisisse administrationem Ecclesie Rauennatis , cum deiectum sede fuisse asserant Patres Gallicane synodi« Remensis. Non assentimur. Qui enim Petrum sedem Rauennatem Honesto dimisisse tradunt, non recentiores auctores sunt, sed antiqui, quos, nisi quid euidenter cogat, deceptos fuisse affirmare non possumus. In his est  S. Petrus Damianus, qui libro primo epist. 9, scribit: »Petrus etiam archiepiscopus Rauennatem dimisit Ecclesiam, cui mox adhuc superstiti, Honestus primo uidelicet Ottone habenas imperii gubernante, successit.« Eamdem rem, annumque ex alio utique fonte designat etiam Albericus in Chronico editionis Leibnitii ad annum 971: »Petrus Rauennatum episcopatum dimisit, post quem loco ipsius Honestus preficitur .« Idem alii omnes tradunt, adeo ut hanc sententiam »communem« ipsi Annalium Camaldulensium auctores fateantur. His autem omnibus erroris notam impingere, perinde ac si Petrus anno 971 non dimiserit episcopatum, sed ab episcopatu deiectus fuerit, acta concilii Remensis non solum non cogunt, quin potius uidentur  exigere, ut deiectionem eius ac subinde restitutionem euehamus ante annum 971, et idcirco deiectionem ipsius distinguamus a dimissione, que anno 971 assignanda est. In iisdem nimirum Remensibus gestis non tantum Petri deiectio, quam unam laudati auctores considerarunt, sed et restitutio perspicue innuitur, cum acta contra ipsum, quibus scilicet ab episcopatu fuerat eiectus, »ab omnibus  [CX] abrogata« tradunt. In ea sententia, qua deiectus creditur anno 971, Honesto ei subrogato, de ipsius restitutione Honesto excluso ne uerbum quidem; nec documenta eius temporis, que Honestum in sua sede perseuerasse ostendant anno 972 et sequentibus etiam post Petri mortem, huius restitutionem ac remotionem Honesti eo tempore  nequaquam patiuntur. Porro in laudatis gestis Remensibus causa et restitutio Petri cum causa et restitutione Ratherii ita coniungitur, ut utraque eodem iudicio decisa fuerit, et abrogatis actis contra utrumque, quibus Petro deiecto Honestus, Ratherio autem Milo suffectus fuerat, uterque in suam sedem fuerit restitutus. Sicut ergo acta in Ratherium abrogata fuerunt in concilio Papiensi anni 962, ita etiam ibidem eodemque anno recisa, que in Petrum Rauennatem gesta fuerunt. Restitutio igitur huius decreta in synodo Papiensi referri nequit ad annum 971, sed huic anno affigi debet ea episcopatus dimissio, quam S. Petrus Damianus et alii omnes communi sententia prodiderunt. Itaque duo facta distinguenda, quibus omnia conciliantur, ut ne opus sit  duos Honestos astruere, ac Remensis synodi uerba aliorsum interpretari. Petrus nimirum primo ab episcopatu Rauennate exclusus sub Ioanne XII, qui ignarus deiectionis eius Honestum consecrauit. Neque moueat cognomen »Bonus.« Nisi enim in hanc uocem error irrepsit, Ioannes XII ironice, uel ex alio titulo quam ex moribus »Bonus« dici potuit. Certe Ioanni XIII etsi optimis moribus predito, non tamen »boni,« sed »galline albe« cognomen inditum accepimus. Dein anno 962 synodi Papiensis sententia abrogatis gestis in Petrum eque ac in Ratherium, ambo sue sedi restituti. Hinc quidem Petri iam archiepiscopi monumenta supersunt annorum 963, 965, 967, et 970. De hoc primo facto loquuntur Remensis  concilii Patres. Factum alterum S. Petrus Damianus et antiqui chroniste memorie tradiderunt. Anno scilicet 971 Petrus, rebus cum Honesto compositis, episcopatum eidem sponte dimisit; ac propterea subsequentia documenta Honesti episcopi mentionem faciunt, qui erga predecessorem suum gratus, post ipsius mortem anno 974 anniuersaria sacra pro eius anima instituit, ut uidere est in documento a memoratis annalistis Camaldulensibus relato tom. I, [CXI] appendicis pag. 93.

85. Nunc tertiam Papiensis synodi causam proferamus. Frodoardus ad annum 962 causam suggerit Hugonis Remensis, quam in Romana primum, postea uero in Papiensi synodo diiudicatam testatur. Mortuo scilicet Attaldo Remorum antistite pridie Kal.  Octobris anni 961, de successore eligendo magna contentio fuit, que ad annum sequentem protracta est. Hugonem enim episcopum antea excommunicatum atque depulsum consanguinei eius redintegrare moliebantur, fauente Hugone duce Francorum. Lotharius Galliarum rex »locutus cum Hugone consobrino suo,« ait Frodoardus in Chronico an. 962, »petitus est ab eo, ut prefato Hugoni Remensem restituat episcopatum; indeque inducias paciscuntur usque ad medium mensis Aprilis. Synodus tredecim episcoporum in pago Meldensi super Maternam fluuium, ex Remensi uidelicet ac Senonensi diecesi celebratur, presidente Senonensi presule, satagentibus quibusdam episcopis, ut Hugoni sepe dicto redderetur Remense episcopium; renitentibus autem  precipue Roricone Laudunensi, et Gibuino Catalaunensi presulibus, et asserentibus, quod a tot episcopis excommunicatus, a minori numero absolui non poterat. Ita relinquitur usque ad interrogationem pape Romani.« Et post nonnulla eodem anno: »Legatio ueniens ab Ioanne papa intimat prefatum Hugonem quondam episcopum tam ab ipso papa, quam ab omni Romana synodo excommunicatum, sed ab alia synodo apud Papiam celebrata. Cuius legationis redditi certiores per Brunonem archiepiscopum  elegimus ad episcopatum Remensem Odalricum illustrem clericum . . . . quique Remis ordinatur ab episcopis Widone Suessionico, Roricone Laudunensi,« etc. Inducie a rege Lothario et Hugone duce idcirco pacte uidentur  »usque ad medium mensis Aprilis« anni 962, quod sub id tempus controuersia in synodo Meldensi dirimenda speraretur. Cum uero episcopi in partes discissi eamdem causam ad Romani pontificis iudicium remisissent, Romana synodus post Aprilem habita, et aliquanto etiam posterior synodus Papiensis agnoscitur. Ne porro duas synodos Papie hoc anno 962 celebratas absque necessitate astruamus, quarum altera de Ratherio ueronensi ac Petro Rauennate, altera de Hugone Remensi sententiam tulerit; tres eiusmodi causas in eadem synodo Papiensi sub medium anni 962 [CXII] cognitas fuisse ac definitas probabilius arbitramur. Ratio, quam Ratherius in epist. 5 ad Ioannem pontificem protulit, ut se legitimum  episcopum contra Milonem probaret, eo reuocatur, quia nullo canonico iudicio depositus, nec sponte cedens, sed sola ui exclusus Miloni locum dederat. Hec autem ratio cum illa concinit, que a Papiensi concilio approbata, in actis Remensis synodi anni 991 indicatur iis uerbis: »Nec abdicationis porrecto libello, nec sacerdotalibus depositis insignibus successorem receperat.«

86. Ratherius in epist. 8 ad Milonem, num. 3, imperiale edictum memorat, et iusiurandum, quod non tam Ratherius, quam Milo Ottoni prestiterunt. »Suadeo cogites, inquit, quam contra teipsum, cum persancte imperatori, ut et ego, fidem iuraueris, agas; cum editum illius destruere moliris, et illos, qui ei idem iusiurandum fecerunt, quod tu, ad  tui in hoc trahendo auxilium peiurare compellis.« Edictum Ottonis, quod Milo postea molitus est destruere, cum Ratherium oppugnare non destitit, et ueronenses clericos fautores suos in eumdem commouit, illud esse uidetur, quo laudatus rex ueronam ingressus, Ratherium in suam sedem restituens, ut legitimum episcopum ab omnibus recipi uoluit, et ne quid in eum tentaretur, precepit: unde sunt illa in eadem ad Milonem epistola: »Contra imperatoris mala omnia interdicentis preceptum.« Iusiurandum uero, quo tum Milo, tum Ratherius, tum ceteri omnes eidem principi fidem polliciti sunt, eius quoque edicti obedientiam requirebat; ac propterea dum Milo contra Ratherium turbas excitauit, illud edictum nisus fuisse destruere, et una cum fautoribus suis  periurii crimen dicitur incurrisse. Ut Milo ad cedendum Ratherio episcopatum facilius induceretur, sponsio forsitan, aut saltem magna spes succedendi illi proposita fuit, cum alter esset fere septuagenarius, alter uero ad modum iuuenis. Hinc Ratherius in memorata epistola inquirens cur a Milone oppugnetur: Hec causa, inquit, »recentior, imo presentissima est, quod nec morior, nec ineo, ut incitas, fugam:« alterutro enim modo ille in ueronensi episcopatu successisset, uti quidem successit, cum Ratherius anno 968 episcopatum prorsus dimisit.

87. S. Metronis corpus, quod in basilica S. uitalis martyris continebatur, ac innumerabilibus clarebat miraculis, clam subreptum [CXIII] et alio asportatum fuit die 27 Ianuarii annii 962, ut indicauimus paulo ante, num.  81. Huius quidem furti dubium inspergit Ratherius in titulo Inuectiue, his uerbis: »Exportatio deploratur sextis exeunte Iano Kalendis, inaniter quamuis. Factum namque sit nec ne, temporalium nulli cognitum bene fuerit.« Addens porro »licet uerisimile, tunc temporis cum actum est, creditur certe:« uulgarem de furto eiusmodi opinionem significat; ac in ipsa Inuectiua furtum ipsum peractum presumit. Certe uero uel idem sanctum corpus subreptum non fuit, uel non multo post recuperatum; cum ex immemorabili traditione in S. uitalis ecclesia custodiatur, nullaque alia ciuitas unquam fuerit, aut nunc sit, que illud sibi uindicarit, aut uindicet. Confer que hac de re animaduertit P. Ioannes  Franciscus Manzonius Oratorii presbyter in opusculo edito uerone an. 1756, cui titulus: Notizie intorno a santo Metrone. Frequens erat per hec tempora sacras reliquias aut corpora furari. Hoc autem furtum eo facilius accidit, quia cum ex eius etatis abusu iam a sexaginta annis laudate basilice redditus laicis in beneficium militare traditi essent, nullus presbyter illic degebat, qui sacrum corpus et ecclesiam custodiret. Ut primum furti notitia in uulgum prodiit  plures in episcopum culpam reiicere, et acrius obloqui, ac si ipsius negligentia, uel etiam consensu furtum huiusmodi patratum fuisset. Cum episcopus, qui pungebatur, esset ipse Ratherius, Inuectiuam lucubrauit, qua  dum in alios culpam refert, se ipsum defendit. Hoc opusculum post tertiam Ratherii restitutionem lucubratum satis indicat Frisingensis codex, in quo integrum describitur: in eo enim ipsius opera post tertiam restitutionem scripta solummodo continentur. Idem multo euidentius confirmat »imperatoris Augusti« titulus Ottoni tributus num. 3, qui mense Februario anni 962 ab eodem assumptus fuit. Licet porro ipsum furtum contigerit die 27 Ianuarii anni eiusdem, ut fusius in admonitione coniecimus; hoc tamen opusculum deinceps exaratum, eidem anno, uel ad summum ineunti anno sequenti affigendum suadet laudatus Frisingensis codex, in quo cum omnia Ratherii opera in chronologicam seriem uidentur disposita, tum uero hoc opusculum primo  loco describitur ante Ratherii [CXIu] sententiam in clericos ab inuasore ordinatos, quam datam uidebimus Idibus Februarii anni sequentis. Idipsum comprobat particula »nuper« in numerum tertium inserta, qua auctor hanc Inuectiuam non multo post imperatoris ingressum in Italiam scriptam significat. Idem autem opusculum maximi haberi debet: etenim uetustius est documentum, ex quo S. Metronis gesta, licet pressius indicata, ad nos peruenerunt. Dum Ratherius num. 2, ueteribus laudatis, qui sanctorum antiquorum acta scripsere; »nunc uero, proh pudor!« subdit, »nostris utique auorumque temporibus . . . tanta orbem inopia inuasit scriptorum, ut si qua uel nostris, uel illorum, quos protulit, temporibus aliqua meritorum effulsit prerogatiua,  magis hoc uulgus, quam quilibet extulerit litteratus;« nullam S. Metronis uitam, nulla miracula scripta fuisse significat; solamque superesse traditionem uulgarem, ex qua una ipse proficere potuit. uerba porro »auorum temporibus« eumdem sanctum »auorum« etati supparem, uel saltem non multo antiquiorem innuunt, qui propterea ad nonum uel octauum seculum pertinere uidetur. Penitentie genus, cui ille sese addixit, ut ferrea catena saxo alligatus ante S. uitalis martyris ecclesiam tandiu staret, quoad Deus signo aliquo peccata sibi dimissa ostenderet, usu frequenti receptum aliorum exempla a Mabillonio allata declarant . Alii solum ob crimina publica episcopi  precepto perinde constricti, ueniam eorumdem criminum deprecantes, per loca sacra peregrinabantur; sanctus autem Metro catena pedi imposita, plumbo eam in magno lapide ante ianuam laudate ecclesie obfirmans, septennio ibidem penitens immoratus est, donec clauis, qua catene seram clauserat, in proximum Athesim ab ipso proiecta, Deo disponente inuenta fuit.

88. Ad hoc circiter tempus referenda sunt que narrat Ratherius part. I De contemptu canonum, num. 8. »Nam et ego ipse quondam, cum imperiali precepto urgeremur Gardam obsidere castrum, et episcopi et clerici istius prouincie, non religionis quidem amore, sed laboris obtenderent odio, sui hoc ordinis minime fore; petulanti, ut sepe, respondi  sermone: Ut non permittunt canones clerico pugnare, ita nec stuprare.« Factum indicatur, quod contigerat circa annum 962. Cum enim Otto in Italiam uenisset sub finem anni 961, ut Berengarium II [CXu] subigeret, is in S. Leonis oppidum sese recepit, Willa autem eius uxor in quamdam insulam, que dicitur ad S. Iulium, ac preterea tres alie munitiones, Garda, Trauallium, et lacus Cumani insula, ab eiusdem fautoribus tenebantur. Anno 962 postquam idem Otto Rome imperator renuntiatus fuit, insulam ad S. Iulium cepit. Cum uero alias quoque munitiones oppugnare cogitaret, sub idem tempus episcopos et clericos istius prouincie compulit ad obsidionem Garde, que tamen exeunte tantum anno 963 in eius potestatem uenit, ut continuator Reginonis  et annalista Saxo tradiderunt. Hec castrum erat munitissimum in diecesi ueronensi ad oram lacus Benaci, in quo paulo ante Adelaides Lotharii regis uidua  a Berengario II captiua detenta fuerat. Episcopi uero et clerici istius prouincie, quos Otto ad Gardam obsidendam incitauit, illi fuerunt, qui hanc Italie partem Garde uiciniorem incolebant, non uero omnes regni Italici, aut Longobardie, ut non nemini uisum est. Nam ualdo episcopus Comensis in alia militari expeditione occupatus, insulam in lacu Cumano expugnauit an. 964, ut Reginonis continuator narrat. Episcopi nimirum et clerici iam inde a Caroli Magni temporibus arma induere, et in exercitum proficisci ab ipsis regibus cogebantur eo nomine, quod multis  regalibus fruerentur, et ferendis uassallorum oneribus crederentur obstricti. Hac quidem de causa »ducitur hodie leuissimum, inquit Ratherius, ut quasi propter fidelitatem sui senioris  malit presbyter loricatus preliari, quam periurus uocari; cum tamen periurium grauissima penitentia, istud uero nulla expiari dicatur (Par. I De contemptu can. n. 12, .«

89. Plura huius corruptele exempla affert Muratorius . Licet autem immunitatis priuilegium ab hoc seruitio eximeret, non tamen eximebat omnino; unde in priuilegio immunitatis, quod ab Ottone I concessum episcopo Wormatiensi anno 966 apud eumdem Muratorium  describitur, hec leguntur: »Nec ab hominibus ipsius ecclesie hostilis expeditio requiratur, nisi quando necessitas utilitati regum fuerit, simul cum suo episcopo pergant.« Etsi uero quidam etiam sancti episcopi id seruitii prestiterint, ut de S. Udalrico Augustano antistite tradit in eius uita Gerardus num. 13 et 36; alii tamen ab hac corruptela abhorruerunt, uti de S. Radbodo Traiectensi [CXuI] episcopo in eius uita traditur num. 11 : »Cumque a rege inuitaretur, ut aliquid ei prestaret officii, comiter respondere solebat: Iustum est sublimioribus obedire potestatibus, sed episcoporum non esse secularibus implicari negotiis, in quorum castris milites Christi militant, quisnam ambigit? Debent illi spiritualiter induti armis ecclesiasticis,  pro regis et populi salute, pace, et stabilitate cum suis Dominum deprecari, continuis precibus animarum lucra querere, non sectari terrena. Milites, militie regie cingulo precinctos, beneficiisque cumulatos id prestare par est.« Ratherius similiter ab hoc militari seruitio, quod lege canonica clericis interdictum loco laudato fatetur, alienissimus fuit: unde in Qualitatis coniectura num. 5, de ipso scribitur: »Imperatori non seruit . . . in exercitum nunquam.« Solum ubi opus esset, non ut ipse, sed ut eius milites mitterentur, sibi preceptum fuisse prodit in Itinerario num. 1, nec non in sermone De Maria et Martha, num. 4. Ex his palam fit, quam perperam quidam crediderit. Ratherium in obsidione Garde imperatori militare seruitium prestitisse, eaque de  causa militari beneficio ab eo fuisse donatum, cuius in eodem Itinerario num. 4, meminit, ubi suos clericos alloquens ait: »Cum de mea paupertatula non sim uobis adeo inhumanus, ut militari beneficio habeam, et hoc gratis, decem ex uobis ditatos.« Militaria beneficia dicebantur fundi, qui usufructuario iure laicis collati, militandi, aut milites, cum opus esset, mittendi onus afferebant. Quedam uero ex his etsi traderentur ecclesiasticis, cum tamen idem militandi aut militum dirigendorum onus imponerent, militarium beneficiorum rationem retinebant. Non solum imperatores eiusmodi beneficia conferebant, uerum etiam episcopi, cum ecclesie fundos eadem cum obligatione cuipiam committerent. Hinc qui beneficia huius generis ab eisdem obtinuerant, ecclesiarum  uassi, seu uassalli euadebant, atque »milites« nuncupabantur. Ratherius itaque cum »de sua paupertatula« militare beneficium decem sue Ecclesie clericis se dedisse scripsit, non beneficium indicat ab imperatore olim sibi collatum eo nomine, quod ipsi seruisset »in exercitu,« ad quem »nunquam« accessit; sed fundum aliquem ex Ecclesie bonis ad episcopatum et episcopum pertinentibus significat, quo non in ecclesiasticorum, sed in militarium beneficiorum formam eosdem clericos donauerat.



[CXuII] § XIu.---Duo decreta Ratherii anni 963 de clericis a Milone inuasore ordinatis. De eadem re libellum cleri sui nomine scribit ad Romanam Ecclesiam. Sermones anni eiusdem, et opusculum de proprio lapsu. Tempore Quadragesime anni 964 heresim Anthropomorphitarum in hisce partibus renatam confutat prolixiori sermone, quo etiam perstringit quorumdam errorem circa sanctum Michelem. Apologia eiusdem sermonis, qua nonnulla loca male intellecta explicantur.


90. Ratherius ueronensi sedi restitutus ante finem anni 961, cum subinde tum precepto Ioannis XII, tum iudicio episcoporum concilii Papiensis celebrati post medium annum 962 in eadem sede confirmatus fuisset, de ordinatis a Milone sue sedis inuasore sollicitus esse cepit. Cum enim iam inde a gestis contra eos, qui ordinati fuerant a Constantino Romane Ecclesie inuasore , nonnullorum irrepsisset  opinio, ordinationes eiusmodi ab intrusis celebratas, irritas esse; Ratherius quoque dubius fuit, num ii, qui a Milone ad diaconatum uel sacerdotium promoti fuerant, uere essent diaconi uel sacerdotes, an noua ordinatione indigerent. Hinc Dominica secunda Februarii anni 963, que hoc anno incidit in diem octauam eiusdem mensis, decretum edidit, quo iussit ordinatos a Milone »usque ad uenturam legitime ordinationis diem ab officio, in quo illegaliter ipse eos instituit, abstinere.« Cum uero iidem ordinati magnas hac de re turbas excitassent, episcopus quidem postridie curauit ut idem decretum reciperetur, sed frustra. Hinc alio decreto ad eosdem clericos directo a priori rigore desciscens, eos proprie conscientie ita dimittere coactus fuit, ut nichilominus  ipsorum ordinationes in dubium iterum reuocarit. Ex hoc altero decreto perspicuum fit, ordinatos ab inuasore in sui defensionem opposuisse inter cetera, nonnullos presbyteros ex iis, qui ab eo fuerant ordinati, ad episcopatum fuisse promotos, nec tamen de eorum episcopali consecratione dubitari. Ratherius etsi hac in re nolit definire, satis tamen dubii inspergit; aliumque [CXuIII] abusum obtrudit, quo quidam diaconi sine presbyteratus ordine episcopi consecrati fuerant. Hanc uero consecrationem, uti uocant, per saltum quanquam non approbet, nichilominus inualidam non affirmat, eo quod ii, qui hos consecrarant, dicerent in episcopatu presbyteratum contineri. Hic nimirum sensus est ut uidetur, illorum uerborum eius decreti: »Astruentibus facti  auctoribus, qui esset episcopus, consequenter quod presbyter, aut sacerdos utique foret.« Solum optat, ut »qui ordinatione huiusmodi sortiti sunt presulatum, a legitimo pontifice,  indepti fuerint diaconatum.«

91. Annum 963 maxime comprobat tertium documentum, quod hac super re scriptum, certo certius ad eumdem annum pertinet. Est libellus exaratus quidem stylo manuque Ratherii, at ueronensis cleri nomine inscriptus ad pontificem clerumque Romanum ceterosque Christiani orbis episcopos, quo iidem clerici a Milone ordinati, canones et apostolica decreta sibi ab episcopo obiecta ita proponentes inducuntur, perinde ac si causam Romano et  episcoporum iudicio definiendam subiiciant. Inter canones precipuam animaduersionem meretur fragmentum concilii Lateranensis sub Stephano III de ordinatis a Constantino Romane sedis inuasore, quod ex hoc libello tantum prodiit. Ratherius autem hoc libello usus uidetur, ut hac uia auctoritates exponeret, ob quas de memoratis ordinationibus ambigendum putabat. Plerique enim textus eo tendunt ut ille declarentur irrite, et sola miserationis gratia clericis perinde ordinatis ille gradus permittatur, quem ante ordinationem huius generis in sua Ecclesia obtinebant. Parum illis prodesse poterat eiusmodi libellus qui episcopi potius quam clericorum causam propugnat. Minus autem iuuabant illa, quibus post recitatos sibi obiectos ab episcopo canones,  dum presentientes de se actum fore, si res canonibus decideretur, ad misericordiam iudicum confugientes preferuntur, hancque ut efficacius permoueant, remunerationem et mercedem eisdem non obscure pollicentur si fauentem sibi sententiam ferant. »Quod si nobis,« inquiunt, »in tanto animarum succurrere dignamini periculo, quem inde remuneratorem sperare debeatis, doceri nullatenus indigetis. Cum uero plurimi simus, non defuturum promittimus, qui ad uestram redeat sanctitatem, dans in uobis [CXIX] gloriam Deo uestreque paternitati condignam, quirites, quos hinc specialius precamur, uenerandi, mercedem,« Hec fortassis indicio sunt, Ratherium timuisse, ne sui clerici ad extorquendam uictoriam ea arte uterentur, quam quidem  eos alia occasione postea adhibuisse exploratum fiet § 19. Hunc libellum »Kalendis Augusti« signatum, anno 963 affigendum nichil dubitamus. Id conficitur tum ex inscriptione, tum ex »Kalendis Augusti.« Inscriptio his uerbis exprimitur: »Domino sancte Romane sedis, quicunque est, apostolico, et uniuerso senatui, sancteque et canonice legis latoribus uniuersis, hinc demum sancto cetui omnium sub catholica fide degentium, clerus omnis sancte ueronensis Ecclesie debite deuotionis obsequium.« uerba »Domino sancte Romane sedis, quicunque est, apostolico,« illud tempus indicant, quo, cum de deponendo Ioanne XII ageretur, Ratherius ignorabat, num idem Ioannes, dum hec scriberet, an uero alius Romanam cathedram obtineret. Rumor  autem de Ioanne XII deponendo serpere cepit »ante Cancrum,« id est ante diem 21 Iunii qua sol »in Cancrum« ingreditur, anni 963, teste continuatore Liutprandi: depositus uero fuit in pseudosynodo Romana mense Nouembri anni eiusdem. Hunc eumdem annum confirmant Kalende Augusti: he siquidem nec Ioannis XII pontificatui congruunt, postquam sedem, a qua fuerat depositus, recuperauit, hac quippe recuperata mense Februario anni 964, eamdem non multos post dies morte interceptus amisit: neque cadunt in pontificatum Benedicti u eius successoris, qui ante Augustum anni eiusdem expulsus fuit. Uni ergo anno 963 conueniunt, cum laudatis Kalendis anni 963 Ratherio uerone degenti  maxime esset incertum, quis Romane sedi presideret. Kalendis itaque Augusti huius anni ipse episcopus predictum libellum cleri sui nomine lucubrauit, ac propterea eidem anno assignanda sunt etiam duo precedentia eiusdem decreta scripta mense Februario, que huic libello occasionem dedere.

92. Ratherium non defuisse officio episcoporum precipuo, nimirum ministerio uerbi, ex sermonibus, qui supersunt, colligere licet. Quatuor sermones habitos anno 963 obtigit inuenire. Primus de Quadragesima, etsi breuis, perutilem tamen ac praxi congruam ieiunii rationem explicat. Primus item de Pascha, ex quo corporis [CXX] et sanguinis Christi sumendi disciplina hoc quoque tempore uigens dignoscitur, quale sit uerum paschale gaudium aperit,  instructionemque deriuat ex S. Paulo ac ex ceremoniis, que in paschali agno odendo Isrelitis prescripte fuerant. Sermo primus de Ascensione die Dominica ante hoc festum, ut uidetur, habitus, de triduo Rogationum potissimum agit. Cum his autem Rogationibus, quas uocamus litanias minores, noster auctor complectens maiores litanias, que pariter intra quinquagesimam paschalem celebrantur, lapsu chronologico litanias generatim primum a S. Gregorio, dein a S. Mamerto uiennensi inductas, tradit, cum S. Mamertus S. Gregorio antiquior minores litanias primum instituerit, tum uero pro pestilentie necessitate eas prescripserit S. Gregorius, que subinde diei 25 Maii affixe, maiores litanie appellate fuerunt. Ieiunium porro hisce Rogationum diebus  obseruandum, uti a S. Mamerto fuerat institutum, Ratherius insinuat  non minus in minoribus, quam in maioribus litaniis. Huius autem ieiunii, quod a ritu Romane presertim Ecclesie quinquagesime paschalis tempore erat alienum, apologiam quamdam hoc in sermone uidetur attexere. Errorem quorumdam precauere nititur, qui baptizatos cum sola fide salutem consecuturos ex quodam euangelico testimonio perperam intellecto confiderent. Alium errorem nonnullorum euellere studet, qui grandinem et fulmina a diabolo aut malis hominibus diabolo ministrante immissa arbitrabantur. Tandem primus sermo de Pentecoste huiusce festi celebritatem eiusque celebrandi modum exponit. Alii sermones, quos  edax tempus non ademit, aliis annis assignandi erunt.

93. Opusculum De proprio lapsu cur huic anno 963, uel ineunti anno 964 ascribendum putemus, uidesis not. 1 in primum sermonem de Quadragesima. Hic »proprius lapsus« lingue lapsus fuit, de quo aliud quoque opusculum exstat inscriptum De otioso sermone. Eiusdem lapsus fit etiam mentio in Qualitatis coniectura, num. 7, ubi Ratherium pre dolore eum lapsum sepius detestatum, ac forte etiam exaggerasse nimium ipsi eius censores uidentur innuere. »Unum etiam uerbum otiosum,« inquiunt, »et, ut nos credere cogit, turpissimum tali loco se fatetur dixisse.«

94. Sub [CXXI] hocce tempus innotuit Anthropomorphitarum  heresis renata in diecesi uicentina ueronensi finitima, quam confutauit Ratherius sermone II ualde prolixo de Quadragesima. »Nudius enim tertius,« inquit num. 29, »quidam nostratium retulit nobis, presbyteros uicentine diecesis, nostros utique uicinos, putare corporeum Deum esse, hac siquidem occasione inductos, quod in Scripturis legatur: Oculi Domini super iustos, et aures eius in preces eorum ; et: Manus tue fecerunt me ; et: Faciamus hominem ad imaginem et similitudinem nostram .« Id cum permouisset episcopum, habito in populo sermone, quo tanti erroris periculum a commisso sibi grege arceret, deprehendit eumdem ita quibusdam inhesisse, ut nonnullos etiam ueronenses  sacerdotes occuparet, qui episcopi concione audita obmurmurantes dixerunt: »Quid faciemus? Usque nunc aliquid uisum est nobis de Deo scire. Modo uidetur nobis, quod nichil omnino sit Deus, si caput non habet, oculos non habet, manus non habet, pedes non habet.« Tantum itaque errorem officii sui esse duxit latius refellere in laudato sermone secundo de Quadragesima, qui sic inscribitur: »Sermo ualde prolixus de Quadragesima Ratherii ueronensis, uel inefficax se uiuente, ut est sibi uisum, garritus.« Hunc sermonem pertinere ad Quadragesimam anni 964 ex not. 1 exploratum fiet. Hic sermo, seu potius tractatus diuisus in paragraphos 41, unum est ex insignioribus ac perutilibus operibus que Ratherius scripsit. Etenim cum stylum  satis nitidum prefert, tum uero preter confutationem heresis Anthropomorphitarum multas alias egregias instructiones continet. Initio perstringit quosdam abusus, quibus quadragesime obseruantia inficiebatur. Illos uituperat, qui alterno die ieiunantes, et alterno crapule et ebrietati indulgentes, quadragesimam se obseruare existimabant, cum uiginti tantum ieiunii dies uicesimam, non uero quadragesimam facerent. Antiqua ieiunandi disciplina iam mitigata, licebat nona hora ieiunium soluere. Quidam uero hac concessa hora nichil sumentes, eo fine ad noctem usque quotidie ieiunabant, ut »nocte quasi cum licentia uentrem ualerent ingurgitare.« Alios arguit, qui ieiunii soluendi horam adeo preueniebant ipso Sabbato sancto, ut hora tertia ob  crapulam et ebrietatem pedibus nutarent; nec non illos, qui die Cene Domini ante nonam missas celebrabant, [CXXII] et subinde ieiunium soluebant; nonnullosque exstitisse subindicat, qui uiolationem ieiunii his duobus diebus Cene Domini et Sabbati sancti ea ratione excusandam putabant, quod hi duo dies compensari dicerent duobus aliis ieiunii diebus quadragesime adiectis, nimirum quarta et quinta feria ante primam Dominicam quadragesime, cum olim »caput ieiunii« a prima Dominica inciperet. Alia atque alia uitia in ieiunantes irrepentia notat, que nostris quoque temporibus communia sunt; ueramque explicat ieiunandi rationem, qua non tam a cibis, quam a peccatis abstinetur et oratio, eleemosyna,  ac penitentia cum ieiunio copulantur.

95. Preter Anthropomorphitarum heresi quam latius et nauiter refellit, alium crassiorem errorem in eodem sermone perstringit, quo S. Michelem feria secunda missam cantare quidam existimantes, ecclesiam eius eodem dic potius quam aliis uisitare religioni ducebant. Recta licet et sana esset in his Ratherii doctrina; uitare tamen non potuit reprehensionem nonnullorum, qui aliquot sententias contra Anthropomorphitas, et contra superstitiosum S. Michelis cultum minus recte fuerant assecuti. Itaque sese clarius explicare debuit, idque appendici apologetice eiusdem sermonis causam dedit.



§ Xu.---Liber Ratherii: De contemptu canonum. Que cause fuerint scribendi. uitia et abusus qui in clero grassabantur. De illegitimis clericorum coniugiis. De minus equa reddituum ecclesiasticorum distributione, et malis exinde profectis. Nisus Ratherii ut equiorem distributionem induceret, et potestatem episcoporum canonibus assertam uindicaret. Quantum obstiterint clerici, et cur.


96. Sub tempus  quadragesime anni 964 aliud insigne opus Ratherius edidit duplici titulo inscriptum, Perpendiculum, seu De contemptu canonum. Ut pateant cause huius operis, quo uitiis in clero grassantibus obuiam ire, et sacrorum canonum obseruantiam reuocare studuit [CXXIII], res altius repetenda est. Semper iam inde a sui episcopatus initio inter Ratherium et clericos ueronenses dissidium uiguit , quod ex senteutiarum dissidio  originem duxerat. Episcopus enim in sacris canonibus eruditus, eum eos desertos et neglectos uideret, eorum obseruantiam discipline zelo uolebat inducere. Clerici econtra abusus a disciplina canonum maxime abhorrentes, qui latius inoleuerant, consuetudinis nomine licitos rati, episcopo obsistere, ne a suis, uti uocabant, consuetudinibus abducerentur, non desinebant. Hinc in libro Discordie, num. 1, se nunquam potuisse ait cum iisdem clericis mire concordiam, »cum illi semper consuetudinem antecessorum pontificibus suis incessanter rebellium, sanctis et a Deo decretis pretulerint canonibus: ego sanctos et a Deo decretos canones a diabolo inuentis preferendos putauerim usibus.« Maximus quidem, et a sacris canonibus maxime reprobatus abusus  erat clericorum »mulierositas,« quam late et publice grassantem in Discordia his uerbis explicat num. 1: »Prohibitas enim in Nicena synodo mulieres tam consuetudinaliter, tamque publice habere, tam paruipensa Dei et hominum reuerentia, ipso quoque timore gehenne intantum posthabito, ut putent adeo fieri non modo licere, sed etiam oportere, ut nemo hoc facere deuitans, uideatur eis pessimo illo, quod Apostolus in Epistola ad Romanos memorat, scelere posse carere, non tibi uidetur diabolum inuenisse?« Clerici scilicet ita passim mulieres habebant, ut crederent licitum quod communi usu erat receptum; et non solum licitum, sed necessarium etiam haberent, ne quis mulieribus  expers, nefando ac pessimo sceleri, quod detestatur Apostolus, deseruiret.

97. Hoc uitium tam late obtinebat, ut eo non solum maiores et ditiores clerici, sed minores etiam et pauperiores laborarent. Maiores quidem ac ditiores notantur part. 1 De contemptu canonum, num. 4, cum eos potioribus et amplioribus Ecclesie redditibus ditatos hac de causa inter ceteras tradat, »ut habeant quoque, unde filiis uxores, filiabus acquirant maritos.« Minores uero et pauperiores clerici indicantur in Discordia, num. 6, ubi postquam eos ad mulieres dimittendas imperiali precepto adactos prodidit, hanc eorum excusationem subdit: »Omnium pene excusatio exstitit, non posse propter inopiam hoc ullo modo fieri; potuisse uero utcunque, si  stipendium [CXXIu] debitum ex rebus habuissent Ecclesie.« Notande uoces »omnium« et »propter inopiam,« que rem pauperioribus ualde communem designant. Quatenus autem »inopie« per mulieres prospicerent, explicari potest ex epistola ceui episcopi Attonis uercellensis ad suum clerum aduersus clericos incontinentes . »Sunt qui de feminarum contubernio se excusare querunt, dum suam quasi necessitatem exponunt. Aiunt enim, quia nisi ipsarum manibus sustentaremur, iam fame, uel nuditate deficeremus.

98. Dubitari potest, num hec clericorum mulierositas adeo communis et publica, que licita  habebatur, de concubinis, quas ipso diuino iure prohibitas ignorare poterat nemo, intelligenda sit. Ratherius quidem »coniugium« intercessisse significat, cum in Qualitatis coniectura, num. 2 clericos eiusmodi mulieribus iunctos adulterii accusans, »illegale coniugium nominat adulterium;« et in Apologetico, num. 7 de clericis monogamis ait: »Adulterium publicum dum illegale utique coniugium sit;« et in Discordia, num. 1: »Adulter enim nobis est, qui contra canones uxorius est.« uox »uxorius« coniugium cum muliere initum presumit. Hinc decretum synodi Rauennatis contra clericorum mulierositatem tum Romani pontificis auctoritate, tum imperatoris precepto munitum, Ratherius in Discordia, num. 6. his uerbis  expressit: »Cum de dimittenda mulierositate Augustalis intonuisset aduersus illos uoluntas,« etc., in epistola uero ad Nannonem num. 2 uocauit »legationem ipsius pape de uxoribus dimittendis:« ita ut idem sit »de dimittenda mulierositate,« ac »de uxoribus dimittendis.« Uxores igitur habebantur, que cum clericis cohabitabant mulieres: idque etsi canonibus esset interdictum, et »lex nulla altaris ministris indulgeat coniugia ;« omne tamen huiusmodi interdictum consuetudine abrogatum, et eatenus hec coniugia licere credebantur; et ita credebantur licere, ut absque ulla formidine publice etiam a clericis inirentur. Quare in sermone de Maria et Martha,  num. 4, auctor noster clericos notat »canonice legi aduersos usque ad nuptum publicum.«  Hoc itaque seculo in nostris regionibus non obscura emicant initia eius corruptele que sequenti seculo magis multo deferbuit, multoque nisu defensa fuit a multis propugnantibus licere coniugia clericorum. Ita etiam sub hoc tempus »ipsi clerici palam uxores ducebant,« uti habetur  in uita S. Adalberti episcopi Pragensis seculi [CXXu] decimi num. 11, necnon in Anglia, ut uidere est apud Ordericum uitalem, lib. u Histor. Eccl. pag. 574, eiusque rei indicium exstat etiam in uita S. Etholuoldi episcopi Wintoniensis n. 16 . Obseruandum uero est hec coniugia a clericis saltem plerisque inita ante ordines sacros, ita tamen ut qui sic duxissent uxores non dimitterent clerum, sed in eo permanerent, et ab uxoribus nequaquam separati, ad sacros etiam ordines promouerentur. Huius rei precipua uidentur indicia in opusculo Ratherii de Nuptu illicito. Nuptum illicitum, cuius causa hoc opusculum scripsit, fuere nuptie cuiusdam clerici, quem pater eius item clericus cum clerici filia matrimonio iunxerat. Aliud quoque alterius clerici coniugium patre procurante initum ibidem memorat. Hos autem et alios similes clericos coniugii causa non euasisse laicos, sed in clero perstitisse innuunt illa num. 4, quibus noster episcopus clericos incontinentes alloquens, »Quocirca,«  inquit, »monendi et obsecrandi, fratres, ut quia prohiberi, proh dolor! a mulieribus ualetis nullo modo; filios de uobis generatos dimitteretis saltem esse laicos, filias laicis iungeretis, ut uel in fine saltem uestro terminaretur, et nusquam in finem seculi duraret adulterium uestrum.« Adulterium hic quoque uocat clericorum coniugium. »Nusquam« uero »in finem seculi« durare potuisset adulterium ex memoratis coniugiis, si filii clerici post coniugium excidissent e clero, et in laicorum gradum transissent. Ideo autem in perpetuum duraturum traditur, quia cum illi post coniugium essent in clero, et ad altiorem etiam ordinem promouerentur, filios ex huiusmodi coniugio susceptos  clero addicerent, et matrimonio iungerent, similiterque in finem seculi contracta clericorum coniugia, adulterium perpetuum redderent. Huc pertinent illa eiusdem numeri: »Cum presbyter, aut diaconus, uxorem legitimam non possit habere si filium de ipsa fornicatione, uel, quod peius est, adulterio genitum,« subaudi »et matrimonio a patre iunctum facit presbyterum; ille alterum de se similiter genitum facit presbyterum; ille iterum suum; suum alter iterum; pullulans illud usque in finem taliter adulterium, cuius est, nisi illius qui illud primitus seminauit?« Notanda distinctio »filium de fornicatione, uel, quod peius est, de adulterio genitum. Filium de fornicatione« eum auctor appellat, quem clericus ex libera muliere, [CXXuI] seu concubina  suscepisset; »de adulterio« autem eum, quem suscepisset ex illegali coniugio, quod Ratherii lingua »adulterium« dicitur. Erant igitur clerici, qui concubinas alebant, erant alii qui uxores. Horum autem filii fere omnes erant in clerum ascripti, adeo ut in »Itinerario« num. 5, uix aliquem puerulum in clero inuentum iri affirmet, qui »manzeres,« id est ex fornicatione, aut adulterio natus non esset.« Si manzeres abiicerem, quem ex iisdem puerulis stare in choro permitterem?« Omnes item exceptis puerulis hoc illegali coniugio irretitos innuit scribens. »Si multinubos a clericatu repellerem, quem nisi puerulos in ecclesia relinquerem?« Esto per hyperbolem et exaggerationem scripserit, ex his tamen omnibus negari non potest uitium eiusmodi multos  imo plerosque clericos occupasse.

99. Inferiorum clericorum excusationem »propter inopiam« paulo ante indicauimus. Alius nimirum abusus increuerat, quo cum maiores clerici omnes fere ecclesie redditus sibi uindicassent, inferiores maxima egestate premebantur. »Causa« id est, res et bona »illorum« clericorum ecclesie cathedralis »cum Deo gratia non mediocris sit, ita per massaritias et alia huiusmodi exstat diuisa, ut quidam illorum inde ditescant, multitudo uero paupertate languescat; et  qui maius Deo in ecclesia exhibent seruitium, aut nichil, aut modicum accipiant; qui pene nichil de famulitio unquam actitant Domini, locupletes de rebus ecclesiasticis fiant.« Ita in Discordia num. 6. »Per massaritias« diuidere  idem est, ac per campos et uineas diuidere, quod inequalitatem facile induxit  Potentiores enim et maiores clerici plures ac meliores campos sibi uindicauerant, ex quibus prebendarum pinguiorum origo dignoscitur. Similiter in eodem opere num. 2. conqueritur: »Quod generaliter omnibus est clericis delegatum, ita inequaliter et per massaritias diuiditur, ut quidam illorum inde fiant ex pauperrimis locupletissimi, quidam mediocriter, quidam nichil ex eo accipiant omnino per usum et consuetudinem,« qua ea diuisio propugnabatur. Et part. 1 De contemptu canonum, num. 4: »Ipsi clerici diuidunt inter se, prout quilibet eorum potentior est et non iuxta consuetudinem aliarum  ecclesiarum omnibus ecclesie clericis, sed iuxta propriam uoluntatem solis diaconibus et presbyteris debent, que ueronensi ecclesie collata sunt, cedere,« etc. Confer etiam Apologeticum [CXXuII] num. 7. Quod »solis diaconibus et presbyteris« ait, non de omnibus diaconibus et presbyteris intelligendum est, sed de maioribus, quos canonicos appellamus; erant enim alii inferiores presbyteri, qui in Iudicato indicantur pauperes, et »presbyteri capellani« nominantur: hos autem ante presbyteratus ordinem in diaconatu aliquandiu constitisse nichil est dubitandum.

100. Hec minus equa reddituum ecclesiasticorum distributio aliorum quoque uitiorum, que et maiores et inferiores clericos inficiebant, causam prebuisse  traditur . Maiores enim ditati, facilius contra episcopum poterant rebellare, et ita dominari inferioribus, ut eos in suas partes, cum uellent, etiam per potestatem laicam compellere, et ad iusiurandum fidelitatis alii episcopo, quem attraxissent, prestandum cogere, et, si non obedirent, de ecclesia etiam eiicere possent. Inferiores autem cum non haberent, unde congrue uiuerent, et studiis officiisque ecclesiasticis uacarent, hec deserere uel negligere non uerebantur; ex quo initia deteguntur et cause cur minorum ordinum officia declinare, ac sensim deficere ceperint. Tantis malis ut remedium preberet episcopus, equiorem reddituum distributionem inducendam credidit. Id sue potestatis esse contendebat  ex sacris canonibus, quos in hanc rem ante suam secundam expulsionem memorie iuuande causa collegerat. Neque uero mens eius erat cathedralis ecclesie bonis quidquam decerpere, aliisque uindicare; sed id unum prospiciebat, ut que eiusdem ecclesie clero generatim fuerant collata, equiori partitione congruenti omnium cuiusque ordinum clericorum sustentationi sufficerent, ne diuinus cultus et sacra officia detrimentum caperent, et alii ob nimiam rerum abundantiam atque potentiam insolescerent, alii ob inopie causationem mulierositati studerent, omnesque in diuersi generis uitia dilaberentur. Nihil iustius, et sacris canonibus magis consonum. Huic tamen auctoritati et equitati ueronenses clerici haudquaquam acquiescentes, solam  cui innitebantur, predecessorum suorum consuetudinem opponebant, eamque cuique equitati, quibusque canonibus anteferendam putabant. Et non solum maiores clerici diuites, uerum etiam  inferiores pauperes congruentiori illi diuisioni reddituum, que [CXXuIII] sibi profuisset, maxime obsistebant duabus de causis : prima, ut paupertatis occasione se facilius possent a diuino seruitio subducere; altera, quod se quisque speraret tandiu uicturum, quoad in maiorum obeuntium gradum aliquando ascenderet. Ita porro omnibus obnitentibus episcopo nichil episcopalis potestatis sibi relictum queritur »preter chrismatis confectionem, et chrismandi quidlibet potestatem  :« sola scilicet potestate ordinis ipsi permissa, potestas iurisdictionis, distributiua, et uindicatiua omnino impediebatur.

101. Canones, quos contra hosce abusus ante secundam expulsionem collegerat, in memorato libro De contemptu canonum sub quadragesimam anni 964 digessit, et edidit. Hic liber in duas partes distinguitur. In prima post breue proemium, quo scribendi occasionem indicat, canones et decreta producit, quibus episcopo non solum rerum spiritualium, sed temporalium etiam ecclesie bonorum cura et dispensatio committitur: qua si careat, in ipsis rebus spiritualibus modicum, aut nichilum poterit. Etenim, inquit, num. 4, »cum rarissime uideas gratis aliquos, sed aut timore, aut confederari amore;  unde te uerebitur, cui nichil uales auferre? unde amabit, cui nichil potes conferre?« Alia multa addit, quibus etsi ob inualescentem, quem exstirpare studet, ueronensium clericorum abusum eos acriter et acerbiori stylo exagitet ; non tamen ui et precepto, sed ratione et suasione utitur. Transit ad canonum contemptum, quem tam late patere ait num. 6, »ut neminem inuenire eorum ualeam curatorem, a uilissimo utique ecclesie usque ad prestantissimum«, etc. Tanti contemptus causas fusius prosequitur, quarum precipua erat, eos, qui canonum obseruantiam promouere, et uiolatores debebant compescere, in canones ipsos peccare. Aliquot exempla inserit, que cleri corruptionem canonumque contemptum maximum astruunt. In  parte altera, que multo breuior est, clericorum incontinentiam, aliam peculiarem contemptus canonum causam prefert, ex qua iidem clerici a laicis maximo contemptui habebantur. Sacrorum librorum auctoritatibus et minis potissimum utitur. Ubertus, ad quem hoc opus direxit epistole nomine, erat episcopus Parmensis Ottonis imperatoris intimus, qui ab eodem comitatum eiusdem ciuitatis obtinuerat; dein uero ad archicancellarii dignitatem ascendit. [CXXIX] Is quondam a Ratherio petierat, ut aliquam precem, que ipsi familiaris esset, ad se dirigeret. Nunc eidem satisfacturus, in fine partis secunde »collectam« appendit excerptam e libro liturgico alius Uberti, qui Parmensis erat amicus, »atque ad me, inquit, persequendum socius.« Hinc Ubertum  Parmensem Ratherii hostibus fauisse suspicio est. Ipsa uero »collecta« in Misse sacrificio recitanda, contra canonum uiolatores et contra persecutores compacta uidetur.



§ XuI.---Ineunte anno 965, Ratherius Milone inuasore agente capitur. Restitutus paulo post interuentu ducis Iudithe. Iudicium et compositio contra rebelles. Quanto in periculo adhuc uersaretur, et qua sollicitudine sibi cauerit. Impulsus ut episcopatum Miloni concederet, renuit. Due ad Milonem epistole sub natalitia festa scripte. Reproducit cum additamento Conclusionem deliberatiuam. Locus perobscurus de Sikero explicatur.

102. Cum Milo Ratherii emulus ueronensem clerum memoratis de causis aduersus eumdem episcopum  concitatum uidisset, tempus opportunum credidit, quo eiusdem cleri capitibus secum ascitis, in eum aliquid uiolentius tentaret. Huius conspirationis indicia suboleuerunt »inclyte illi duci,« que Ratherium idcirco tuitioni comitis commendauit, uti traditur in »Qualitatis coniectura« num. 14. »Huiuscemodi in me dux inclyta comperiens mores, indeque mihi inimicos per plures, destitutumque amicorum presidio, utpote aduenam, omnium, uerita ne peius etiam mihi quam contigit eueniret, commendauit me tuitioni comitis non ignoti.« Hec »dux inclyta« erat Iuditha Henrici II Baioarie ducis mater, que cum Baioarie ducatum simul et Marchiam ueronensem filii etate minoris nomine administraret, hoc tempore una cum filio uerone  degebat. Confer. § 12, num. 76 et 77. »Comes« autem »non ignotus« uocabatur Bucco, sub quo hec conspiratio contigit. uide epistolam 12 ad Ambrosium, num. 3. Hic primum Ratherio fuerat infensus, adeo ut is se ab eo liberari percuperet; sed interuentu laudate [CXXX] ducis eidem fauere cepit ac propterea ipsi comiti noster episcopus aptauit illa Ouidii :

Probra Theraphnee qui dixerat ante marite,
   Mox cecinit laudes prosperiore lyra.
Et rationem addit: »Postquam enim de illo,« mihi utique infenso, »dixeram: Qui liberauit Isrelem de manu Pharaonis, liberet Ratherium de manu Bucconis; dum ille abiturus meliorari cepisset, cepi et ego taliter aggarire.« Quatenus autem is  in memoratis angustiis Ratherio fauerit, uideamus.

103. Erat uerone in inferiori parte eius montis, in quo nunc S. Petri castrum situm est, presidium pro eo tempore satis tutum, quod »Palatium« dicebatur . Huc ut sese Ratherius reciperet, Bucco mandauerat. uerum episcopales edes ille deserere noluit. In has itaque armatorum irruptio facta est, qua episcopus captus et abductus fuit. Milonem precipuum auctorem fuisse liquet ex epist. 8 ad eumdem impetitorem suum scripta. »Me comprehendisti, adduxisti, spoliasti, exsulasti: ad dedecus hec omnia tamen imperatoris, et, licet dissimulent, ducum nostrorum,« nimirum Iudithe et Henrici II. In eamdem conspirationem  omnes pene clericos consensisse, imo et coniunctis studiis eamdem machinatos in Itinerario scribit num. 4. »Ab eodem inuasore«  »uobis non penitus in tantum ignaris, neque eidem contrariis, ut mille non defuerint, qui uos pene omnes nedum consensisse, hoc crediderint machinasse, postea comprehensum, pulsum, iniuriatum, exspoliatum, custodie mancipatum,« etc. Unum autem pre ceteris »conductorem precipuum omnium,« qui se comprehenderunt, in »Qualitatis coniectura« testatur num. 16, ubi ceteris calamitatibus, que hac occasione ipsi fuerunt illate, ecclesie direptionem et domus episcopalis destructionem adiicit. Hec Ratherii captura contigit circa diem 21  aut 28 Ianuarii an. 965. Diem astruunt illa in Qualitatis coniectura, num. 6: »Cum fuisset captus, cepit cantare stultissimus. Ecce quod concupiui iam uideo. Putabat enim, fatetur, quod esset tunc penitus expellendus; et gaudebat, quod ipse non dimiserit episcopatum, sed episcopatus eum: et hac arte uolebat, ut dicit, repetere monasterium.« uerba »Ecce quod concupiui iam uideo« sunt in antiphona ad Benedictus duorum [CXXXI] festorum S. Agnetis, primum die 21, dein 28 Ianuarii, quam idcirco cantasse uidetur, quia alterutro die captus fuit. Similiter alios uersus, et antiphonas dierum, qui dum scriberet decurrebant, usurpare consueuit, ut aliis locis uidebimus. Annum uero 965 historie contextus, quem subiicimus, comprobabit.

 104. Non multo post Ratherius »imperatoris clementia, et subuentu excellentissime ducis« Iudithe ereptus et reductus fuit . Non tamen conquieuit rebellio, imo ea erupit apertius, cum non Ratherium tantum impeteret, uerum et ipsum comitem Bucconem, qui Ratherio patrocinabatur: unde auctor in epist. 12 ad Ambrosium num. 3, ait: »Bucconis in presentia conspirationem super eum, meque fecerunt.« Hic comes Ratherium monuerat, ne domui episcopali, in qua tanta pertulerat, sese amplius crederet, sed ut »curtem altam  ab episcopio non longe dissitam, que munitior erat, incoleret. Paruit ille, eamque ex munita munitiorem reddidit. Crescente tumultu idem  comes tutius fore duxit, si episcopus memoratum »Palatium« in monte constructum ascenderet. »Obtemperaui,« inquit, »uastissimum erat: recuperari«  »ocius feci.«  Cum uero etiam in Bucconem rebelles conspirarent; is precepit ut sua uxor ac filii una cum Ratherio habitarent in »Palatio;« ipse uero comes in circum, seu amphitheatrum, quod uel tunc uulgo appellabatur »Arena,« et ex opposito latere ciuitati presidio erat, sese recepit. Episcopum una cum comitis uxore et filiis in eodem »palatio« degere uisum est perabsurdum. Hinc ille »palatio« relicto, episcopales edes licet formidolosas repetiit. Non ausus ibidem diutius morari, Gardam munitissimum oppidum proficisci cogitabat, sed cum paschale festum immineret,  quod anno 965 incidit in diem 26 Martii; ne episcopalibus officiis in tanta solemnitate deesset, elegit in ciuitatis angulo locum iuris, ut uidetur, publici, in quo ut edificium sibi construeret, comitis licentiam quesiuit. Quidquid autem hoc non solum consentiente, sed etiam opitulante fuerat exstructum, illico concrematum fuit. Dum istud edificium uellet restruere, comes initio prohibuit, deinde iterum permisit. Restruxit autem melius. Sed cum hec comitis anceps uoluntas suspicionem Ratherio iniecisset, exactis iam festis paschalibus, Gardam confugere iterum meditabatur [CXXXII]. Interim Ioannes diaconus uenit, cepitque deplangere porticum sancti Petri ruinam minari, nisi episcopus, ad  quem ecclesiarum reparatio per hec tempora pertinebat, ocius subueniret. Porticus intelligitur ecclesie S. Petri in monte . Huc itaque Ratherius statim ascendit, ac restaurationi manum admouit, porticusque, cuius reliquie nunc ibidem supersunt, ille esse creditur quem Ratherius refecit. Hunc autem sancti Petri situm, ad quem per gradus ascendebatur, sue tuitioni opportunum, ne a ciuitate et cathedrali longius abesset, haud deserendum putauit. Inimici quidem eius in reprehensionem uocarunt, quod episcopales edes non repeteret. Prauum autem illorum consilium detegens in Qualitatis coniectura num. 15: »Tue malignitatis, inquit, ne sileatur intentio, maluisse te optime scio, tali quod uersarer in loco, ex quo inimicis essem adibilis  meis, neque te dolere, quod domum suspectam reliquerim, sed quod me in tutiore locauerim.« Hinc ipsum ibidem immoratum uidebimus ad annum usque 968, quo ad Ambrosium epistolam scripsit, et subinde ueronam plane deseruit.

105. Post multas eiusmodi uicissitudines iudicium tandem de rebellibus institutum. Sed etsi multa crimina et damna uersabantur in causa, omnium tamen cognitione pretermissa de uno periurio actum fuit, quo in coniuratione contra se excitata iusiurandum imperatori prestitum lesum fuerat. »Cum comprehensio mei,« inquit in eodem opere num. 16, »expulsio, spoliatio, abductio, retrusio, ecclesie direptio, domus episcopalis destructio, eleemosyne imperatoris deletio, facti illius«  »diffactio, urbis irruptio, reuerentie imperialis uilipensio, et alia multa his coherentia adhuc essent, ut et existunt in causa; melioratione relicta, de sola peieratione homicidalis perageretur« [forte peracta est] solummodo causa. Melioratio pro discussione et emendatione accipitur: unde in Itinerario num. 4 similiter queritur, ea omnia, que in se commissa fuerant, indiscussa fuisse relicta, quasi in eis nil inueniri ualeret quod reprehendi legibus uel leuiter posset. Peieratio, de qua tantummodo actum fuit, ad eam fidem refertur, quam et Ratherius, et Milo et ueronenses omnes Ottoni ueronam ingresso iurauerant. Hanc utique Ratherii hostes uiolarunt, dum persecutionem in eum commouentes,  [CXXXIII] irruptionem fecerunt in urbem, et tot alia ipsi et ecclesie inferentes mala, imperiale illud edictum moliti sunt destruere, quo Otto Ratherium restituens preceperat ne quid mali in eumdem committerent. uide que scripsimus § 13, num. 86. Nihil tamen de tot ac tam grauibus criminibus contra Ratherium perpetratis in iudicium deductum fuit. Solum periurium multatum.

106. Que autem compositio in hoc iudicio pro huiusmodi periurio constituta fuerit, seu qua multa ob ipsum periurium rebelles fuerint affecti, explicatur in epist. 12 ad Ambrosium: Ad compositionem deducti, centum libras argenti dare fuerunt compulsi. Cum uero illi tante pecunie soluende impares essent,  »me adito,« subdit, »de thesauro ecclesie triginta fere libras acceperunt mutuo sub hac attamen cautione, ut si ad tempus hoc persolutum non habuissent statutum, dupla componerent emendatione. Sunt iam anni tres, nichil reddunt omnino.« Ex his postremis uerbis tempus laudati iudicii, et capture Ratherii palam elicitur. Etenim epistola 12 ad Ambrosium scripta fuit Kalendis Iulii anni 968. Triennium ergo, quod a multa illa in laudato iudicio decreta, et a mutuo datis libris triginta effluxit, incipit medio circiter anno 965, ac proinde in hoc tempus illud iudicium et compositio incidunt. Ut autem congruum tempus detur iis Ratherii uicissitudinibus que a die capture eius ad hoc iudicium usque contigerunt, idem captus perspicitur circa  diem S. Agnetis anni eiusdem. Hunc eumdem annum confirmat sermo in octauis Pasche habito anno 968. In hoc enim libras ferme quadraginta in restauratione domus episcopalis, que in memorata rebellione destructa fuerat, se »hoc triennio« expendisse tradit. Ab octauis autem Pasche anni 968, si per »triennium« ascendas, ex quo restaurande domui episcopali operam dare cepit Ratherius, peruenies ad annum 965.

107. Post illud iudicium, quo nichil de malis episcopo illatis actum et multatum fuit, rebellium animi pacis consilia non inierunt. Imo cum nulla conciliationis spes effulgeret, illud unum Ratherio superesse uisum est, si »accepto animarum pretio« Miloni episcopatum cederet .  Huius consilii incentor ipse Milo, qui episcopos eiusdem consilii fautores inuenit. Unus ex his, atque precipuus fuit Ubertus [CXXXIu] episcopus Parmensis, cuius alibi mentionem fecimus . Neque inter Ratherii amicissimos defuerunt qui idem concilium probarent. Unus inter hos pretio, aut muneribus uictus, adiit ipsam ducem Iuditham uerone degentem, que Ratherio fauebat, eique affirmauit imperatorem itidem uelle, et forte etiam addidit precepisse, ut ille episcopatum Miloni dimitteret. Hoc molimen sub finem anni 965 maxime efferbuit. Hinc Ratherius instante natalitio festo ad Milonem litteras dedit, in quibus eum »uicentinum« uocat origine, non episcopatu ; ueronensis enim episcopus contra Ratherium fuerat ordinatus,  unde »impetitorem uehementissimum« ipsum appellat. Causas, cur sibi tot mala intulerit, duas proponit, unam uetustiorem, quia ipse ad ueronensem cathedram promotus fuerat, antequam Milo nasceretur; recentiorem alteram, quia nec morte, nec fuga eidem episcopatum dimitteret. Indicat eius nisus, ut se ad fugiendum compelleret. Constantiam uero suam preferens in ferendis quibuslibet, ne cessioni episcopatus consentiret, uni tantum imperatoris et ducum imperio, si modo certum sit, et expressum, se cessurum significat. »Si resipiscere nunquam deliberas, inquit, alia moliri, quod cepisti, tenta, suggero, uia, imperatoris et ducum nostrorum, si uales, acquirendo utique, quo recedam,  imperium, et non per significantiam aliquam« ,« sed simpliciter et aperte ad intelligendum, nam cetera omnia moliris incassum.« Memorat »pontifices,« id est episcopos, Milonis »fautores.« In fragmento alterius epistole ad eumdem , que sub idem tempus, eademque de causa scripta fuit, duo hominum genera distinguuntur, quorum alii Miloni consentiebant, alii Ratherio nequaquam opitulabantur. Reproduxit hac occasione Conclusionem deliberatiuam Leodii scriptam anno 955, cum ad cedendum Baldrico episcopatum Leodicensem pluribus impelleretur. Pauca tantum adiecit in fine, quibus declarat sex et decem priores eiusdem opusculi rationes, quas in Leodicensi casu attulit, eque ualere in ueronensi,  easque nunc reproducere, ut »prauigeris compulsoribus« respondeat. Se uero non cessurum unquam profitetur, nisi uel canonico iudicio, uel imperiali potestate pellatur.

108. Magnas fuisse eiusmodi angustias, quibus Ratherius partim oblato pretio, partim [CXXXu] importunis etiam episcoporum suasionibus, partim minis ad cathedram Miloni cedendam impellebatur, ex eo cognoscitur, quod idem Milo hoc tempore episcopatum sese euicturum confideret. Id manifestum fit ex facto Sikeri, quod annis quatuor post tertiam Ratherii restitutionem contigit. Hi enim quatuor anni computandi ab anno 961 exeunte, cum Ratherius ab Ottone fuit tertio restitutus, desinunt exeunte pariter anno 965, quo ipse ad episcopatus cessionem  maxime urgebatur. Id factum obscure propositum in Qualitatis coniectura num. 9 in eam sententiam, que multa consideratione explicanda fuit, sic exponendum uidetur. Ratherius, antequam secundo pelleretur, Sikero dederat castellum ad ius ueronensis ecclesie pertinens, ex quo preter uassallorum seruitium libras sex denariorum ueneticorum annis singulis posset percipere. Dum anno 961, Otto ueronam ingressus eumdem episcopum restituit, Sikerus ab eodem Ottone priuilegium obtinuit, quo idem castellum sibi confirmatum fuit. Ter ille episcopum offenderat; ac forsitan metuens ne ipse episcopus restitutus hoc castellum sibi adimeret, diploma eiusmodi procurauit, cui episcopus non auderet reniti, aut etiam nollet. Cum uero ille subinde  Ratherium sibi fecisset amicissimum, is non solum post suam restitutionem eum in castelli pacifica possessione annis quatuor reliquit, uerum etiam ecclesie ueronensis terram trans lacum Garde sitam, et forsitan memorato castello proximam eidem concessit. Quatuor porro annis exactis sub finem anni 965, »eo die quo Milo putauerat episcopium super eum«  »euincere,« Sikerus ad hunc descripta misit in breuiculo quecunque ipsi muneris nomine contulerat, simulque affirmabat, se ista »non pro ulla compositione, sed pro terra acquirenda« dedisse: ex quo sequebatur illam terram ueluti emptam suam esse, nec ad ius ecclesie pertinere. Hec forsitan ratione cauere sibi uoluit de ipsa  terra, sicuti imperiali diplomate de castello cauerat, ne forte si Milo episcopatum, uti putabat, euinceret, eam terram repeteret, et in ius ecclesie reuocaret. Cum Ratherius, quecunque Sikerus dederat, amicitie causa collata accepisset, hoc audaci Sikeri nisu detecto, penituit se illi terram dedisse. Imperatoris uero diploma reueritus, nullam de castro questionem mouens respondit [CXXXuI]: »Sufficeret ei quod ipse dederat castrum.« Illo autem affirmante se et terram uelle tenere iure suo, et castrum, quod per »donum« Imperatoris ad se peruenisse mentiebatur, indignatus episcopus eam ipsi terram abstulit.



§ XuII.---Ratherii acta anni 966. Scribit Qualitatis coniecturam. In abbatia Maguzani, submoto abbate male morato, instituit clericos. In Quadragesima synodum celebrat, et Synodicam edit. Opusculum eiusdem de Nuptu illicito. Romanum iter meditatur, et cur. Itinerarium euulgat.


109. Cum Ratherii hostes intellexissent eum nolle episcopatum Miloni cedere, nisi imperatoris precepto cogeretur, mores et uitam eius multis censuris, seu potius cauillationibus ceperunt perstringere, quibus ad imperatorem delatis, imperiale preceptum quod expetebant eliceretur. Hoc autem molimen ut episcopus elideret, easdem cauillationes ipsorum aduersariorum nomine ac uerbis publice exponendas duxit in opusculo, quod inscripsit: »Qualitatis coniectura cuiusdam.« Censorum suorum malignitatem explicans in Apologetico num. 4. »Quidam, inquit, siue putatis, siue a se magis confictis me iaculant criminibus. Quidam bona, si qua uideor  agere, sinistris interpretationibus non desinunt infuscare.« Cum porro idem seipsum non uereretur reprehendere, et sua quoque leuiora delicta augere et exaggerare soleret, ut in libellum Confessionis obseruauimus; nil mirum si in Qualitatis coniectura accusatorum eiusmodi indolem secutus, ut iisdem materiam preberet censurarum, in censuris ipsorum nomine expressis »uera falsis, opinabilia certis« immiscuerit, uti numero primo significat. Rarus, seu potius singularis hic scribendi ac semetipsum criminandi modus, »similem, cui,« ut ipse ait, »ante me, credo, de se nullus fecit:« cum presertim sui uindicias adeo neglexerit, ut peiora adhuc de se existimari cuique permiserit, addens: »Legat ergo qui uolet, et de me proferat peius  quiddam, si ualet.« Hinc difficile erit discernere, quenam censure in hoc opere Ratherio impacte sint »uere,« que »false,« quenam »certe,« uel opinabiles »[CXXXuII].« Ex zelo tamen, quo feruebat, ac ex seueriore uiuendi ratione ipsius ualde credibile est, grauiora saltem, que in eum ingeruntur crimina, uel falsa omnino esse, uel nimium exaggerata. Confer Admonitionem in Excerptum ex dialogo confessionali num. 3. Ceterum recte iudicantibus,  nec ipsa bona et laude digna per se, peruersa interpretatione distorquentibus in malum, tota hec cauillatorum censura insigne auctoris encomium uidebitur, quo accusatorum malignitas satis detegitur. Episcopum enim exhibet a superbia, a deliciis, a muneribus alienum, contemptorem diuitiarum, humilem, pauperem, penitentem, qui uestibus incomptis et minime pretiosis, aliaque mediocri supellectili utebatur; qui occupabatur seruilibus, dormiebat in scamno, aut libentius humi; qui frugem mensam parabat et ad eam pauperes adhibebat; sepe abstinebat a carnibus et fere a uino, unde abstemius uocabatur; qui ieiunabat et penitentiam agebat pro aliis; non querebat, imo detestabatur gloriam, nec curabat si quisque de se obloqueretur; quin   oblocutores et conuiciantes quandoque premiis donabat; qui zelo discipline abripiebatur in acriorem reprehensionem omnium, nec sibi ipsi parcebat, sed sua quoque crimina palam confitebatur, et nonnunquam etiam, ut innuimus, augebat, exaggerabatque; qui nolebat ministrum uel capellanum habere, non adibat regem aut magnates, nec ab ipsis quidquam postulabat; qui pronus erat ad sacras basilicas struendas, aut restruendas; nichil e rebus ecclesie in consanguineos uolebat conferre; totus erat in libris, frequentiam oderat, amabat solitudinem; a ludis, uenationibus et similibus oblectamentis abhorrebat. Hec et alia huius generis non pauca, etsi maxime commendabilia sint, a censore tamen in reprehensionis argumentum ac speciem proposita  in laudato opere preferuntur. Inseritur episodium contra Iudeos, qui uerone prepotentes fuisse noscuntur, necnon contra illos, qui Iudeis amicitiam et fauorem prestabant [CXXXuIII]. Notantur abusus quibus multa ecclesie bona aliis atque aliis nominibus fuerant iniuste distracta. Quidam enim ecclesie agri a potentibus occupati, uel etiam ab episcopis primum usufructuario nomine concessi ad tempus, ita postea principis diplomate conferebantur, et confirmabantur, ut uelut in ius regium redacti ab ecclesie iure exciderent. Confer que de Sikero retulimus sub finem paragraphi precedentis. Perstringuntur tres contractuum species, quibus ecclesie bona distrahebantur, id est »commutationes, libelli, et precaria:« hecque omnia partim necessitate  episcoporum, partim per fraudis subreptionem contigisse traduntur. Concludit Ratherius cum elogio Ottonis imperatoris, quem ut sibi propitium reddat, suas angustias et periculum paucis explicat. Ne autem suis hostibus falsas criminationes obtrudentibus faciles aures et fidem prebeat, eam ipsorum consuetudinem notat, qua in episcopum culpam reiiciant quorumdam malorum, quorum ipsi sunt rei. Exemplum recentissimum profert cuiusdam clerici  ad diaconatum ab inuasore promoti, qui cum terram iuris episcopalis per potestatem secularem teneret, atque diriperet; »ad pedes nemine persequente confugiens Domini imperatoris, mentitus est quod«  »suum ei beneficium abstulisset.« Cur hoc opusculum affigamus ineunti anno 966, ex notatione prima, quam ipsi subiecimus, exploratum fiet.

110. Hoc eodem tempore, quo Ratherius »maleuolorum cauillationibus« acerrime impetebatur, opusculum edidit de Abbatiola Magonziani nunc Maguzani, ubi mutationis in eam inducte rationem exponit. Hec abbatiola, in confinio diecesis ueronensis, Brixiane proximo sita, cum suo predio ita dispositioni episcoporum subiecta erat, ut aut  obeunte ibidem abbate, aut male morato et incorrigibili, alius ueronensis diecesis ab episcopo substitueretur, qui efficeret ut militantes in ea monasticam uitam custodirent. Id autem ex fundatoris mente non bene cesserat [CXXXIX]. Hungari, qui hoc seculo Italiam inuadentes, incendiis ac depredationibus uastauerant, eiusdem abbatie cenobium incenderant, eoque angustie res ipsius abbatie, et temporum corruptela processerant, ut solus ibidem abbas existeret, idemque moribus nequam, qui publico cum scandalo uxorem et filios alebat. Hunc Ratherius ad emendationem reuocare studuit; sed frustra. Ter enim fuga se subduxit, ac per internuntios oblata episcopo pecunia, rem cum ipso componere nisus est. Exhorruit Ratherius tantum  scelus; hesit aliquandiu quid ageret. »Si enim ego, inquit, possessiunculam Dei Genitrici collatam melius quasi dispensaturus mihi retinerem, aut meorum alicui darem, ne successorum aliquis meorum meo similiter faciens exemplo, eleemosynam illorum bonorum destrueret, non nichil uerebar.« Cum autem perrarum et difficile esset eo tempore monachos propositum exacte obseruantes subrogare, tres presbyteros cum diacono, subdiacono, et aliquot clericis in eadem abbatia collocauit, qui sacris officiis uacarent. Suam cuique taxauit portionem, et declarauit officia. Alium presbyterum grauiorem omnibus prefecit, qui discipline et reddituum distributioni presideret. Alia nonnulla desiderantur; nam opusculum fine caret.

 111. Cum  bis in anno episcopos synodum habere sacri canones iubeant, id exsequi non pretermisisset Ratherius, si quid in synodis utiliter agere se posse credidisset. uerum »scitis,« inquit in Itinerario ad suos clericos, »scitis me semper hoc agere ideo distulisse, quod dicerem me, unde synodare deberem, omnino nescire. Solet enim in synodis, si quid contra canones actum est, emendari. Sed si hoc agere tentauissem, omnibus, que in canonibus sunt scripta, regyratis, de nullo eorum uos curare uiderem omnimodo.« Aliquot subdit exempla, que temporis prauitatem ac peruersitatem declarant. Ut autem experimentum aliquod faceret, hoc anno 966, Quadragesime tempore  diecesanam synodum conuocauit. Qui autem huius synodi exitus fuerit, refert in laudato opusculo num. 6. Ante synodum preceperat, ut biduo ante archipresbyter et archidiaconus cum ordinariis, seu canonicis cathedralis, eos qui tum ex titulis urbis, tum ex plebibus ruralibus interesse debebant synodo, discuterent, et si que essent corrigenda, diligenter inquirerent, ut die tertia, qua [CLX] episcopus synodo preesse debebat, ipsi emendanda referrent. Non solus archipresbyter, nec solus archidiaconus, sed omnes canonici pre multitudine conuenientium ad synodum, ut examen biduo conficeretur, inquirendi officium susceperant. Coacta synodo die tertia cum episcopus residens interrogasset quid actum fuisset, respondit unus, cuius potissimum intererat, eos inquisisse de psalmis et de aliis huiusmodi, »et  Deo gratias non malum adeo inuenisse.« Ad hec episcopus, qui mala multa non ignorabat, ironice subdidit: »Quid haberem ergo de tot sanctis, nisi Deo gratias dicere?« Et post pauca: »Si de psalmis, et non de alio in isto concilio debet esse conquestio, me primum ad examen producite; conuinci nam possum, me illos non, ut competeret, scire. Unde igitur synodus ageretur, nil amplius quod emendaretur inuento? Sciscitatus itaque de fide illorum, inueni plurimos nec ipsum sapere symbolum, quod fuisse creditur apostolorum. Hac occasione Synodicam scribere omnibus presbyteris sum compulsus.« Hanc synodum »mediante Quadragesima« habitam, et in ea Synodicam editam indicat:  quod intelligendum de media Quadragesima anni 966 in Admonitione ad ipsam Synodicam probauimus.

112. Hec Synodica maxime insigne est decimi seculi documentum, ex quo disciplinam eiusdem temporis potissimum agnoscimus. Inscripta est omnibus presbyteris et ceteris ordinibus per uniuersam diecesim constitutis. Ter eos ad examen in synodo uocauerat: et cum ob multarum rerum copiam ac potiorum capitum ignorationem nichil fere potuisset uerbis conficere, hac synodali epistola scriptis uulgata prouidendum credidit. Ut mederetur ignorantie circa symbolum, tria symbola scribenda et memorie mandanda precepit, id est symbolum seu collationem apostolorum, »sicut in psalteriis correctis  inuenitur,« illud quod in missa canitur, et illud quod S. Athanasii nomine circumfertur, monuitque neminem ad sacerdotium promouendum, aut in sacerdotio permansurum, nisi eadem symbola memoria teneret, cum »proxime« ad examen uocabitur . uocauit autem post aliquot menses, cum hoc eodem anno Romanum iter meditaretur; ac propterea inobedientes inuenti tanto metu penarum fuerunt perculsi, ut non solum promiserint se deinceps omnia que imperauerat prestituros, uerum [CXLI] etiam multe, ut uidetur, nomine ad illud iter carpendum opem polliciti sint. Utilissimis porro institutionibus tota Synodica referta est. De sanctificatione diei Dominice et festorum  pluribus agit, necnon de iis, que clerici callere et in quibus exerceri debent. Dum studii necessitatem inculcat, declarat ordinandos nulla ratione ad ordines promotum iri, »nisi aut in ciuitate nostra,« inquit  »aut in aliquo monasterio, uel apud quemlibet sapientem ad tempus conuersati fuerint, et litteris aliquantulum eruditi, ut idonei uideantur ecclesiastice dignitati.« Peculiaris est abstinentia a carnibus quatuor hebdomadibus ante Natale Domini  prescripta, sicuti et continentia prescripta coniugatis tum in Aduentu, tum etiam diebus uiginti post Natale, in octauis Pasche et Pentecostes, in litaniis, et omnium festiuitatum uigiliis, sextis etiam feriis, precipue autem omnibus  diebus Dominicis. Quod horam ieiunii soluendi Quadragesime tempore, mitior inducta cognoscitur ecclesiastica disciplina. Cum enim ex ueteri institutione idem ieiunium protrahendum esset ad uesperam usque, in Synodica solutio eius conceditur post horam nonam. Hac de re uidesis plura in eamdem Synodicam, not. 48. Expetit, ne ulle festiuitates sanctorum  in Quadragesima, et in diebus ieiunii quatuor temporum celebrentur, hac ratione allata, quia his diebus »magis ieiunium tenendum quam festiuitas celebranda.« Cum scilicet ex Ecclesie disciplina diebus festiuis non seruaretur ieiunium, ut ex ipsis Quadragesime Dominicis liquet, festa, que in dies ieiuniorum inciderent, transferenda  existimabat. Illud tandem non pretermittendum, huic Synodice, a num. 6 ad duodecimum usque insertam, legi solemnem quamdam ecclesiasticam formulam, que legenda, aut recitanda in synodo, Admonitio, seu Sermo synodalis in melioris note codicibus inscribitur; queque Sermonis titulo Leoni Iu a nonnullis perperam attribuitur. uide hac de re plura in Admonitione ad ipsam Synodicam num. 2.

113. Cum hac in Synodica episcopus, ut innuimus, sanctificationem diei Dominice potissimum inculcet, hac occasione commemorandum arbitramur factum quoddam ad eamdem sanctificationem pertinens, [CXLII] ex quo exploratius patebit, quante cure ipsi fuerit hec obseruantia. »Cum excommunicatione  interdixi,« inquit in epist. 12 ad Ambrosium, »ut ab opere seruili Dominica die cessarent. Id cum euincere nullo modo ualuissem, portas  obserari contra uenientia plaustra precepi. Num id sub hoc Synodice tempus, eodemque anno 966 contigerit, an aliquando ante uel post, incertum est. Certe uero hoc factum a maleuolis arreptum postea fuit, cum aperta rebellione episcopum multis accusationibus impetiuerunt; unde subdit: »Hoc facinus aut morte, aut expulsione mea debere iudicant expiari.«

114. Post Quadragesimam anni 966 Ratherius opusculum scripsit de Nuptu illicito . Huic occasionem prebuit Ioannes ueronensis Ecclesie  clericus, qui in precedenti Quadragesima filio suo item clerico uxorem tradiderat. Cum clericorum nuptias episcopus semper est detestatus, tum uero in has presertim inuehitur, eo quod illegalitate duplici et Quadragesime tempore inite fuerint, et nocte Dominica consummate. Simile quidpiam antea fecerat Pedreuertus; sed is ea cautione usus fuerat, ut matrimonium a filio contrahetur occulte, Ioannes uero »tam manifeste hoc fecit, ut neminem istius ciuitatis latere ualuerit.« Tantum scandalum non ferendum episcopus duxit; »quia si irreprehensum relinquitur, iure factum omnino uidebitur: nullus enim non dubitabit exemplum inde capere, quod compererit neminem uituperasse.« Mentem quidem parentum in hisce filiorum nuptiis procurandis eam  fuisse existimat, quod in comparatione mali melius esset eos uni uxori coniungi, quam per plures feminas magis mortifere diuagari. Sed preter uetitum nuptiarum tempus illud precipue malum ob oculos ponit, quod in eiusmodi clericorum nuptiis, quas sacris canonibus interdictas adulterii loco habet, cum patres clerici filios item clericos matrimonio iungant, et similiter filii cum suis filiis se gerant, parentum adulterium transit in filios, et ita perpetuum efficitur. »Quocirca,« inquit, »monendi et obsecrandi, fratres, ut quia prohibere, proh dolor! a mulieribus ualetis nullo modo, filios de uobis generatos dimitteretis saltem esse laicos, filias laicis iungeretis, ut uel in fine saltem uestro terminaretur, et nusquam in finem seculi duraret adulterium uestrum.«  Similiter deterret etiam laicos, ne filias cum clericis iungant; ac propterea nobilem [CXLIII] quamdam feminam »domine« appellatione donatam, que fratris sui clerici filiam clerico Ioannis filio nuptui dederat, his uerbis affatur num. 5: »O utinam tu, domina, cui tam bonus frater tanta bona dimisit, hoc antea cogitasses, et filiam ipsius illius bonis benedictam uni bono dedisses laico, et finem ipsius imposuisses peccato,« nimirum illi, quod adulterium uocauit. Iis uero, qui memoratis nuptiis uetitum tempus uiolarunt, quadraginta dierum penitentiam imposuit, et, quod in edificationem maxime cedit, eamdem quoque penitentiam sibimetipsi prescripsit, quippe qui, ait, »utique hactenus, dum non restiti, consentiens fui.« Hec penitentia in  ieiunio potissimum sita erat, »ita uidelicet, ut si ceteri fideles reficiuntur tertia hora, nos sexta; si illi sexta, nos nona; si illi nona, nos usque ad uesperam ieiunemus.«

115. Otto I imperator, anno 966, Italiam repetiit, ut rebellionem contra Ioannem XIII summum pontificem excitatam reprimeret. Hac forte de causa episcopis precepit ut milites suos tanquam imperii uassallos ad bellum dirigerent. Itaque milites etiam Ratherium mittere iussit. In hanc rem animaduertenda duo testimonia, que leguntur in duobus nostri auctoris opusculis scriptis eodem anno 966. Imperiale preceptum de militibus dirigendis indicat in sermone de Maria et Martha lucubrato post medium  Augustum anni eiusdem num. 4: »Milites, ait, quando etiam meos ob Cesaris cogo preceptum.« Ipsum uero preceptum in expeditionem Romanam sibi iam denuntiatum significat in Itinerario, quod circa festum S. Andree exarauit, dum num. 1 scribit se Romam profecturum »non imperiali, quia imperatum est minime, iussu, milites solum ut mitterem meos ab eo  cum mihi sit imperatum.« Cum de Romano itinere agat, quod non imperiali iussu, nec belli causa se suscepturum affirmat, procul dubio militaris expeditio, que a Cesare precepta fuit, in Romanas partes contra Romani pontificis hostes directa non obscure innuitur. Solos autem Ecclesie ueronensis milites seu uassallos mitti iussit imperator, non uero ad bellum proficisci  uoluit etiam Ratherium, qui militiam clericis et multo magis episcopis canonica lege interdictam refugiebat.

116. Memoratum opus, quod Itinerarium uocatur, cur Ratherius  sub huius anni finem scripserit, explicandum est. Imperatorem [CXLIu] cum multis tum Italie tum Germanie episcopis Rome futurum non ambigebat. »Sapientissimos enim,« ait num. 3, »tam de isto regno  quam et de his, qui cum domino nostro uenerunt semper Augusto  illic  adfuturos cognosco.« Cum ex his plenarium concilium cogi poterat, tum uero conuocatum iri sperabat pontificis et imperatoris opera: »quos conuocaturos,« inquit, »synodum autumo uniuersalem, concedat  Deus sancte Ecclesie, ut expedit, utilem.« Huius itaque concilii spe se Romam profecturum testatur, ut dissidii causis inter se et clericos suos ibidem propositis, quid sibi, quid suis clericis agendum esset, summi pontificis ac tot episcoporum sententia decerneretur. Egregium de auctoritate et doctrina Romane sedis testimonium inserit num. 2: »Quid enim de ecclesiasticis dogmatibus alicubi scitur, quod Rome ignoretur? Illic summi illi totius orbis doctores, illic prestantiores enituerunt uniuersalis Ecclesie principes. Illic decretalia pontificum, uniuersorum congregatio, examinatio canonum, approbatio recipiendorum, reprobatio spernendorum. Postremo nusquam ratum, quod illic irritum; nusquam irritum, quod illic ratum fuerit uisum. Ubinam ergo  melius insipientie consulitur mee, quam ubi fons sapientie cernitur esse.« Laudat etiam Ioannem summum pontificem, quem nonnulli perperam crediderunt Ioannem XII, cum reipsa sit Ioannes XIII. Ottonem ipsum imperatorem cum pluribus nominibus laudat, tum ex eo potissimum, quod eumdem Ioannem XIII ad summum pontificatum promouendum curauerit. Explicat porro et coarguit more suo clericorum uitia, quibus canones impetebantur; Milonis inuasoris et rebellium gesta contra se refricat; diecesanam synodum in Quadragesima inutiliter conuocatam commemorat. Tot ac tantis malis remedium sperabat ex concilii Romani auctoritate, cui imperialis quoque potestatis fauor accederet. Hoc opusculum  eiusdem est indolis ac illud de Contemptu canonum. Num uero Ratherius Romanum iter susceperit, et in Romana synodo ineunte anno sequenti habita suam causam proposuerit, documentorum inopia ignoratur. Nonnulli quidem existimant ipsum hoc opusculum lucubrasse, ut clericos hac arte ad resipiscendum adduceret. Certum uero est eum interfuisse synodo [CXLu] Rauennati, que fuit uelut appendix concilii Romani, ut ex dicendis paragrapho sequenti manifestum fiet.



§ XuIII.---Acta anni 967. De conciliis Romano et Rauennate. Decretum contra mulierositatem clericorum. Ratherius e Rauennate concilio ueronam regressus, diecesanam synodum conuocat. Acta huius synodi. Pauperioribus clericis prospicit Iudicato, cui subscribunt patriarcha Aquileiensis et comprouinciales episcopi in synodo coacti. Imperatoris priuilegium Ratherio concessum. Tumultus clericorum ueronensium, et opusculum Ratherii de Clericis rebellibus. Eiusdem epistola ad Martinum episcopum Ferrariensem.


117. Imperator Otto, qui anno precedenti in Germania post medium Augustum comitia celebrauerat, mox in Italiam descendit. Dum enim Ratherius Itinerarium eodem anno circa sancti Andree festum scripsit, ille iam huc cum multis Germanie episcopis »uenerat« Romam profecturus, uti habetur in eodem opusculo num. 3. Rome quidem erat sub finem decembris, ubi natalitia festa celebrauit. Illuc cum eodem Augusto plures etiam Italie episcopi accesserunt. Concilium, quod ibidem ex Germanis Italisque episcopis congregandum sperabat Ratherius,  habitum quidem fuisse ineunte anno 967 certum fit ex priuilegio eiusdem imperatoris, quod actum Rome in fauorem monasterii Sublacensis, Romane synodi mentionem facit. Hoc priuilegium primo a Muratorio editum est tom. u Antiquitatum Italicarum, dissertat. 65; dein a canonica Garampio recusum in opere de Nummo argenteo Benedicti III, pag. 169, ex quo hec uerba appendimus: »Otto diuina fauente clementia imperator Augustus. Petitione Gregorii uiri uenerabilis ex apostolice sedis secundicerio religiosi abbatis prioris monasterii beatissimi Benedicti, et sancte Scholastice sororis eius, quod dicitur in Sublacu, qui ueniens in gremium basilice beati Petri apostolorum principis, ubi cum domno Ioanne XIII papa sancte synodo  pro utilitate eiusdem Ecclesie et uenerabilium locorum intereramus, circumsedentibus [CXLuI] cum Rauennate archiepiscopo quamplurimis episcopis ex Romano territorio, atque Italia et Ultramontano regno,« etc. Note chronice sunt: »Data III Idus Ianuarii, anno Dominice incarnat. 967, imperii uero domni Ottonis, piissimi Cesaris 5, indict. 10.« uides synodum Romanam, cui cum Italicis ac Germanis quampluribus episcopis Romanus pontifex Ioannes XIII et ipse Otto imperator interfuere, habitam ante diem 11 Ianuarii anni 967. Quid in Romana synodo constitutum fuerit, latet. Id solum scimus, post Romanam synodum imperatorem, Rauennam profectum, ibidem celebrasse sanctum Pascha  una cum Ioanne XIII, ut Reginonis continuator tradit.

118. Rauenne quoque frequens synodus coacta, que Romane appendix uideri potest. Inter huius synodi Patres fuit etiam Ratherius, uti constat ex eiusdem concilii, que sola superest, sententia contra Heroldum archiepiscopum Salisburgensem, cui noster episcopus subscriptus legitur . Hanc synodum Ratherius celebratam affirmat »mediante Aprili .« Concinit laudata sententia in Heroldum, que signatur die »uII Kal. Maii.« Locum indicat chronographus Saxo ad an. 969, nimirum »Rauenne in suburbio in ecclesia beati confessoris et episcopi Seueri .« Multa in eadem synodo  constituta »ad utilitatem sancte Ecclesie« continuator Reginonis testatur. Precipuum consilium fuit restauratio ecclesiastice discipline. Id colligitur ex decreto contra mulierositatem et coniugia clericorum, cuius Ratherius mentionem facit. ueronam enim reuersus post Rauennas concilium, mox diecesanam synodum conuocauit, ut eiusdem concilii decreta proponeret, et exsequenda curaret. »Celebrata mediante Aprili,« inquit in epistola 12. Ad Ambrosium num. 1, »uniuersali synodo Rauenne, reuersus conuocaui ex omnibus nostre diecesis plebibus presbyteros et diaconos, relaturus ex precepto serenissimi imperatoris que inibi constituta sunt.« Cum hec diecesana synodus congregata fuerit statim post Rauennatem celebratam »mediante Aprili«  anni 967; ut reditui episcopi, et conuocatis ad synodum congruum tempus tribuatur, affigenda uidetur mensi Iunio, uel Iulio. Porro inter ea, que in synodo edixit Ratherius, unum ibidem memorat preceptum de mulierositate dimittenda. Hoc igitur inter precipua Rauennatis concilii constituta [CXLuII] fuit. In hoc uitium, quod inter clericos tam late et publice grassabatur, exstirpandum, et ecclesiastica et imperialis potestas conspirauit; ac propterea laudatum constitutum concilii Rauennatis de mulierositate, seu de uxoribus dimittendis nunc imperatoris, nunc summi pontificis preceptum a Ratherio appellatur. »Preceptum serenissimi imperatoris« uocat in laudata ad Ambrosium epistola 12, »Augustalem uoluntatem« in Discordia num. 6 »legationem  pape« in epistola 11 ad Nannonem, num. 2.

119. Licet omnes ad synodum euocasset episcopus, non tamen omnes conuenerunt. Nam »uersutia mihi semper rebellium,« inquit in epist. 12, num. 1, »uiteque mee insidiantium nostre matris Ecclesie maiorum  uenire quidam sunt dedignati.« Hos »non uenientes cum iterum atque iterum uocare curassem, adfuit missus, nomine Giselpertus, et ex parte sui magistri interdixit per hannum, ne uenirent ullo modo ad nostrum concilium.« Hoc interdictum, in epistola 11 ad Nannonem num. 2, ipsi Nannoni uerone comiti, qui Bucconi subrogatus fuerat, tribuitur. »Presbyteros ad  synodum uenire, et legationem ipsius pape de uxoribus dimittendis audire, et omnimodo episcopis obedire adeo prohibetis, ut eos more militum in uestris manibus recipiatis, et eis in omnibus abominationibus, quas contra Deum faciunt, patrocinium ferre non omittatis; et quasi uobis dictum sit,« Quodcunque solueris super terram, solutum erit et in celis, »ita nostram interdictionem eos paruipendere faciatis.« Nanno igitur »magistri« nomine intelligendus est, et Giselpertus eius »missus.« Quid autem ii, qui ad synodum conuenere? »Ex his aliqui,« ait loco citato ad Ambrosium, »cum maxima deliberauerunt superbia, quod neque mulierositatem relinquerent, neque ab officio cessarent.« Hinc colligere licet, Rauennatis concilii decretum  contra clericos incontinentes bipartitum fuisse, nimirum ut uel mulieres dimitterent, uel si qui nollent dimittere, tanquam depositi ab officio cessarent. Non defuere, qui huic decreto parere noluerunt. Hos Ratherius, »comprehendi et custodie mancipari usque ad satisfactionem precepit. «Satisfactionis nomine pecuniariam penam, seu multam intelligit, ut indicant que statim subiicit. »Satisfactionis summam in restauranda, seu, quod uerius est, decoranda beate Dei Genitricis ecclesia [CXLuIII]  spe huiusmodi contuli, ut quia illi in agenda penitentia inefficacissimi, utpote ebriosissimi erant, Matris intercessio Domini illis saltem obtinere dignaretur ueniam, qui ex se emendationem aliam facerent nullam.« Nam he  inobedientium comprehensio et multa in synodo diecesana acciderint, an postquam illi ipso facto demonstrassent, se nec mulierositatem uelle deserere, nec ab officio cessare, incertum est. Ita pariter incertum, num ad synodi tempus referenda sint tria alia, que statim subdit gesta. »Quosdam uero de ciuitate pro diuersis sceleribus accusatos, cum ad satisfactionem uenire dedignati fuissent, missis e latere meo  cum ostiariis ecclesie comprehendi, ut moris est, feci, et satisfactionem factam in idem opus expendi. Quidam presbyter me os uulue appellauit, quem similiter comprehendi; et fuga cum fuisset elapsus, abstuli ab eo quod potui, non tamen ecclesie contuli; quia iniurie mee uindictam offerre Deo ausus minime,  cuius potius laxator quam ultor esse debueram, fui. Quidam diaconus, quem anno preterito contra spem quoque ordinarium  feci, unam cum ex parte mea ex melioribus plebem cum curte haberet, ego cum nullam, me fellonem, bausiatorem atque periurum appellauit; eam abstuli, et mihi, quia fuit necesse, retinui.«

120. Dum in synodo diecesana Ratherius urgebat preceptum de mulierositate dimittenda, »omnium pene  excusatio exstitit, non posse propter inopiam hoc ullo modo fieri; potuisse uero utcunque, si stipendium debitum ex rebus habuissent ecclesie ;« quem textum  latius explicauimus § 15, num. 97. Huic itaque inferiorum clericorum inopie ut prouideret, cum equiorem reddituum ecclesiasticorum distributionem inducendam intelligeret. Hac de re, quam antea frustra tentauerat, iterum post diecesanam synodum cum canonicis egit; potiores enim querele erant clericorum ecclesie cathedralis. »Huius rei gratia uolui, inquit, agnoscere omnia, que siue ab antecessoribus meis concessa, siue a Deum timentibus uiris sunt eis collata.« Ex ipsis enim donationum instrumentis conuinci posse credebat, cathedralis ecclesie bona ac redditus generatim fuisse collatos, non ut maiores clerici, seu canonici fere omnia perciperent atque ditescerent, ceteri nichil aut modicum accipientes [CXLIX] inopia laborarent, sed ut oblata ad  normam Actorum apostolorum Iu, 35, diuiderentur singulis, prout cuique opus esset. Huic autem equiori reddituum distributioni, quam ex ipsis instrumentis inducendam cogitabat episcopus, illi adeo restiterunt, »ut mori se antea malle proferrent quam hoc factum uiderent.« Tunc episcopus sacros canones ipsis ostendit: illi econtra solam predecessorum suorum consuetudinem ingerebant . Hac de re agebat episcopus, dum sperabat comprouincialium episcoporum synodum uerone congregandam, de qua post pauca erit sermo. Ad hanc synodum questionem eiusmodi deducere cogitabat. Interim quosdam ciuitatis primarios uiros ad canonicos misit, qui eos adiurarent per fidelitatem, quam sibi non semel iurauerant, ut si quam authenticam  haberent rationem, seu instrumenta authentica, quibus eorum cousuetudo muniretur, non celarent, ne cum utrique uenirent in synodum uerecundia episcopum afficerent, si exigentem aliam reddituum diuisionem, iniustum aliquid exigere probauissent. Id quoque nichil profuit. »Ut enim, inquit, in illorum sacramentis nullam mihi monstrarent habere potuisse unquam fiduciam, dixerunt, proh nefas! se satis scire multis multa iurasse, que nullatenus ualerent implere , adiicientes stultum esse, ut me conarentur docere. Mandaui rursum illorum quibusdam, quod in utroque delinquerent, si aut me contra se, aut se contra me permitterent scienter contendere. Respondit, cuius maxime intererat  quod stultissime faceret, si uel me toto seculo predicatum, uel magistros suos docere presumeret.« Cetera huius concertationis uerbis ipsius prosequamur . »Hoc nichil iuuante, conatus alio eos modo ad pacem non quidem mundi, sed Christi compellere: cum quidam illorum  de meo haberent beneficia, interminatus sum, quod si mihi interdicerent quod mihi competeret ; ego quod illis concesseram tollerem. Responderunt in tantum se non curare, ut si quod alicui illorum dedi, auferrem, non mihi inde minus fideles essent; tantum de istis  illos nullatenus inquietarem.« Et post  nonnulla num. 8: »Quod causa protuleram comminationis, in effectum uertere non distuli [CL] actionis, et precepto usus dicentis: Da bono, et ne susceperis peccatorem , illis ablata, bonis duobus, id est beate Genitrici sanctoque Stephano protomartyri contuli, uel potius reddidi; faciens de quibusdam insuper scriptum quoddam, quod nominant Iudicatum, id est, decretum, pauperioribus clericis  eiusdem ecclesie, hoc est, presbyteris capellanis, subdiaconibus de secretario septem, cantoribus septem, acolhytis de secretario septem, cantoribus quinque, ostiariis sex, non ut mihi fideliores tamen, sed in seruitio Domini fierent promptiores et cessante paupertatis occasione, studiosiores  in Domini diebus ac noctibus fierent seruitute.«

121. Hic cum canonicis congressus Ratherii, ut pauperiorum clericorum inopiam subleuaret, cum habitus fuerit post synodum diecesanam celebratam mense Iunio, uel Iulio anni 967, et ante concilium prouinciale, quod uerone coactum uidebimus eodem anno, ineunte Nouembri, incidit in Augustum circiter uel Septembrem. In hoc congressu ut ad equiorem reddituum partitionem eosdem canonicos induceret, non ui, sed ratione usus est, nec in redditibus, qui ex consuetudine ipsis obuenerant, iisdem inuitis quidquam tetigit, uel decerpsit. Solum ut inferioribus clericis aliqua ratione consuleret, minatus est se quedam beneficia adempturum, que ipse nonnullis canonicis contulerat. Neque tamen  id absolute prestitit, sed postquam illi in id assensum prebuere, dummodo bonis ex consuetudine ad canonicos pertinentibus parceret. Id autem non prestitit in ipso congressu post eorum assensum, sed tunc prestitit, cum post congressum bona eis abs se collata auferens, in alios pios usus conuertit, pauperioribusque clericis per Iudicatum prouidit. Decem canonicos beneficiis militaribus ex bonis, que iuri cedebant episcopi, in beneficiorum militarium rationem collatis ditauerat; ut in Itinerario tradit num. 4: »Cum de mea paupertatula non sim uobis adeo inhumanus, ut militari beneficio habeam  decem ex uobis dilatos.« Confer in Discordiam not. 25. Hos ergo decem canonicos beneficiis a se concessis spolians, in triplicem usum  eiusmodi beneficia conuertit, alia enim cathedrali ecclesie, que sancte Dei Genitricis titulo gaudet, alia ecclesie sancti Stephani protomartyris tradidit, seu »potius [CLI] reddidit.« uerbum »reddidit,« quo Ratherius utitur, indicare uidetur ea beneficia, antequam in militarium beneficiorum rationem traderentur canonicis, fuisse bona, que ad easdem ecclesias spectarent. Omnia autem ecclesiarum bona, excepta portione clericis ipsarum assignata, cum eo tempore iuri et dispositioni episcopi cederent, poterant ab ipso, cui expedire uideretur, concedi. Que igitur ex iisdem bonis Ratherius quibusdam canonicis contulerat, nunc adempta ipsis ecclesiis reddidit, in earum, ut uidetur, restaurationem siue ornatum,  qui ad curam episcopi pertinebant. Tertiam tandem et fortassis potiorem partem in pauperiorum clericorum prouisionem contulit eo fundationis, uti uocant, instrumento, quod Iudicatum nominauit.

122. In hoc opusculo intolerandum abusum atque scandalum deflet, quo inferiores clerici, qui maiorem in ecclesia laborem ferebant, fortiori paupertate oppressi, non solum »sine intermissione murmurarent,« uerum »ob inopiam ad sacros ordines illegaliter etiam accedere festinarent,« ut hac uia aliquid subsidii ipsis proueniret; et accederent quidem, »cum nec etas utique eos admitteret, nec scientia commendaret, nec morum probitas illustraret.« Huius fundationis redditus equaliter diuidendos decernit, »non per campos tamen et uineas,  sed per modios atque sextaria, ut nec rixe locus aliquis detur, neque inuidie.« Nolebat nimirum certos campos et uineas inter clericos diuidi; hac enim ratione fere omnia clericis maioribus et potentioribus obuenerant, ceteris inferioribus et imbecillioribus in inopia relictis. Distributio autem per modios atque mensuras equalitatem facilius seruat, et a prepotentium fraudibus cauet. Simili de causa redditus abbatie de Maguzano inter clericos ibidem institutos non per campos et uineas, sed per mensuras diuidi iussit. Omnibus inferioribus cathedralis ecclesie clericis, qui tum uiuebant, presbyteris capellanis comprehensis, hoc beneficium commune esse uoluit. His obeuntibus omnia eque diuidenda precepit inter solos inferiores ordines tres, subdiaconorum,  acolythorum et ostiariorum, uidelicet inter septem subdiaconos de secretario et septem alios subdiaconos cantores, inter acolythos de secretario septem et alios acolythos quinque cantores, necnon et ostiarios sex. Notanda »presbyterorum [CLII] capellanorum« mentio, qui scilicet a presbyteris maioribus seu canonicis distinguebantur, uti nunc quoque in nostra cathedrali ecclesia distinguuntur illi presbyteri, qui, cum non sint canonici, »capellani« uocantur. Notanda pariter distinctio inter subdiaconos et acolythos »de secretario,« qui scilicet episcopo celebranti in sacris inseruiebant, et alios subdiaconos atque acolythos »cantores,« qui canebant in choro. Presbyteris autem capellanis, subdiaconis, atque acolythis de secretario, preter  certorum reddituum portionem equaliter cum subdiaconis et acolythis cantoribus atque ostiariis diuidendam, alia quedam bona assignauit, que ipsorum tantum utilitati cederent, nec cum cantoribus atque ostiariis diuiderentur. Peculiarem porro addit rationem, cur tribus istis subdiaconorum, acolythorum et ostiariorum ordinibus prouidendum putauerit. »Consideraui namque, inquit num. 4, quia cum, preter id quod in ecclesiastico agunt ministerio, hi tres ordines peculiarius ceteris omnibus pontificali insudent seruitio, specialius aliquid accipere ab episcopo pro specialiter illi impenso debuissent obsequio. Parum uero eis ideo contuli, quia et dandis non adeo abundabam, utpote qui ubi alii dominabantur, ego  solum merens cantarem, et inuidie contra illos causas uitare debere me crederem.« Si que uero alia a piis hominibus eidem inferiorum clericorum collegio legarentur, omnia quoque equaliter inter ipsos diuidi iubet. Cauet ne episcopi, aut ceteri presertim maiores clerici cathedralis post hanc inferiorum clericorum prouisionem iisdem quidpiam subtrahant ex eo, quod antea ipsis tribui solebat, »quasi ualeant dicere: Habetis uestrum stipendium , sufficiat istud; aut si uultis uobiscum nostra partiri, mittite quod uobis datum est, in nostrum commune.« Alia atque alia apte disponit, atque prestitit; ac tandem imperatoris elogio concludit, »cuius, inquit, auxilio fretus, sum ista molitus, ac per hoc magis ipsius,  quam meum est opus.«

123. Ut intelligantur uerba, »cuius auxilio fretus, sum ista molitus,« explicanda sunt illa quibus »fiduciam imperialis presentie« memorat in Discordia num. 5, eamque »fiduciam imperialis nil aliud quam quod iustum est decernentis presentie »appellat in sermone de Octauis Pasche num. 4. Cum nimirum episcopus multis experimentis [CLIII] edoctus canonicis nichil fideret, quando beneficia abs se ipsis collata renuntiare uisi sunt, uehementerque metueret ne potestates contra se laicas commouerent, ut memoratam fundationem, seu Iudicatum irritum redderent; noluit eamdem fundationem prodire in publicum, nisi imperatoris fauore ac patrocinio muniretur. Breui eum ueronam accessurum  sciebat, ut Ottoni II filio suo ex Germania in Italiam uenienti occurreret. Occurrit autem uerone sub finem Octobris anni 967, hicque cum eo Omnium Sanctorum festum celebrauit Kalendis Nouembris . Hac ergo occasione Iudicatum antea a se paratum imperatori significasse uidetur, et sperasse fore ut illud Cesar sua auctoritate protegeret, hacque »fiducia« ipsum subinde edidisse. Certe ut potestatibus ceteris, quas contra se et contra suam hanc fundationem canonici poterant excitare, frenum imponeretur, ab eodem imperatore insigne diploma obtinuit datum »Balsemate  Nonis Nouembris anno Dominice incarnationis 967, imperii uero domni Othonis,  piissimi Cesaris 6, Indictione 11.« In Qualitatis coniectura num. 13, se nonnulla ab imperatore petiturum scripserat, que in hoc diplomate conceduntur. Non solum enim confirmantur priuilegia ueronensi ecclesie ab antecessoribus concessa, uerum etiam castella et persone episcopatus a iure comitum et ceterarum inferiorum potestatum eximuntur. Ratherio autem speciale priuilegium conceditur, quod »mundeburdium« uocatur, cuius ui adeo erat protectus, »ut si quis eum amplius, ut usque nunc, presumpserit inquietare, aut rebellis existere, uel Deo contradixerit, quod suum ministerium est, exhibere, si clericus est, omnibus que habet in potestatem ipsius redactis, de ecclesia usque ad satisfactionem  legitimam atque condignam pellatur; si seruus, quod seruorum est, subeat, et in potestatem ipsius ut ex debito maneat,« etc. Cercetur etiam omnis comitum et aliarum potestatum auctoritas, ne se in ea, que episcopi sunt, contra uoluntatem ipsius ullatenus ingerant, aut clericum uel famulum eius, ipso non concedente, in patrocinium recipiant, aut contra ea que episcopo statuenda uidebuntur , obtinentibus auxilium aut fauorem prestent. Tandem libellarii [CLIu] contractus, commutationes et precarie, quibus ecclesie bona dolose fuerant alienata, rescinduntur; quod in uotis episcopi fuisse ex Qualitatis coniectura loco laudato didicimus . Hec, que ab imperatore Ratherius obtinuit, fiduciam  eius in imperiali presentia non inanem fuisse demonstrant. Porro una cum imperiali presentia duobus in locis antea indicatis iungit etiam synodum congregandam, in qua se quoque confidisse significat. »Licet nunc, inquit in Discordiam num. 5, fiducia imperialis presentie et synodi adunande in propatulo sit designata;« et similiter in sermone De Octauis Pasche num. 4: »Fiducia imperialis nil aliud quam quod iustum est decernentis presentie, et synodi congregande« etc. Quid fuerit iustum illud, quod imperialis presentia decreuit, ex memorato diplomate perspicuum fit. Satis ex hoc tutum uidebatur quod episcopus in Iudicato instituit.

124. Quenam uero fuerit »synodus congreganda,« et num aliquid circa Ratherii Iudicatum egerit, nunc  uidendum. Iudicatum quidem charte nomine auctor indicans in epist. 12 ad Ambrosium num. 4, »manu patriarche, et mea, omniumque nostre prouincie cepiscoporum firmatum tradit.« Ut nimirum ea fundatio non tam imperiali quam ecclesiastica potestate rata esset et firma, patriarche Aquileiensis metropolitani sui ceterorumque episcoporum huius prouincie subscriptionibus confirmandam curauit. Hos uerone conuenisse, cum Otto imperator huc aduenit, nichil est ambigendum. Id enim in more positum erat, ut episcopi imperatori in prouinciam aduenienti occurrerent, eidemque obsequium prestarent. Id autem multo magis prestandum erat uerone hac occasione, qua imperator filium suum e Germania in Italiam primo ingredientem ibidem recepit.  Patriarche ergo et comprouincialium episcoporum ueronam confluentium cetus, quem Ratherius cogendum presenserat, fuit illa »synodus congreganda,« quam cum imperatoris presentia duobus in locis coniunxit; eaque reipsa uidetur coacta, cum patriarcha ac ceteri huius prouincie episcopi Iudicato subscripserunt. Cum in utroque textu Ratherius synodum congregandam imperiali presentie subiiciat; hec synodus statim post imperatoris discessum habita uideri potest, antequam illi in suas sedes remigrarent. Hinc Iudicatum antea [CLu] quidem a Ratherio paratum, non uero editum, nisi postquam imperatoris assensus, seu per memoratum diploma imperialis tuitio, necnon patriarche et episcoporum  subscriptiones accesserunt. Nisi librarius ex Ratherii schedis hoc opusculum transcribens, chronicas notas et subscriptiones omisisset, sicut aliis quoque documentis nonnunquam accidit, certius tempus elucesceret . Missum fuit ad Ambrosium imperatoris cancellarium, ut suo quoque apud Cesarem patrocinio negotium tueretur.

125. Iudicatum, hac duplici tantaque auctoritate munitum, quis non satis tutum credidisset? Hec quidem erat etiam Ratherii »fiducia.« At spes omnis incassum cecidit. Imo discordia, que inter clericos et episcopum semper antea uiguit quidem, sed clanculo serpebat, ex Iudicati editione palam erupit, et episcopum aperte impetere cepit. »Qui dicebant, inquit in Discordia num. 8, se non curare si quod  de meo habebant, ab eis auferrem, neque ob hoc mihi minus fideles existerent, tantum eos de his, quibus eos interpellaueram  inquietare cessarem; securi nunc de mea cessatione  de meo ab eis ob ingratitudinem illorum recepto me satagunt per potestatem quorumdam patrociniis inquietare.« Illi nimirum, ut obtinerent, ne Ratherius in sua bona ac redditus nouam distributionem induceret, protestati fuerant, se non curare, si priuarentur iis beneficiis, que ab ipso acceperant. Cum uero ex ipso Iudicato explorate perspexissent, se satis securos in bonis et redditibus propriis, beneficia sibi olim collata et nouissime ablata, tanquam sua repetere per potestatem studuerunt. In  hanc rem patrocinia potentium captata, et aliquis ad imperatorem clam directus, qui Ratherium accusaret, et ipsum Cesarem ad Iudicatum episcopi rescindendum, quibuscunque rebus posset, permoueret. Hanc manifestam rebellionem statim post editum Iudicatum erupisse liquet ex opusculo de Clericis rebellibus, quod  scriptum fuit in Aduentu anni 967. Eximia moderatio episcopi ibidem proditur, quippe qui cum rebelles tam manifestos tum canonica, tum imperiali auctoritate excommunicare et de ecclesia posset extrudere, diuinam tamen misericordiam imitatus noluit. »Hac itaque de causa, ait num. 2, Apostolo conueniens [CLuI] dicenti.« Estote imitatores Dei, sicut filii karissimi , »quos ille misericorditer,  ut puto, exspectat, non ausus crudeliter insequi, spe forsitan, licet inani, conuersionem mihi pollicens uestram, cum proposuissem uos uti rebelles . . . . ut et legaliter et imperialiter sancitum est, ab Ecclesia extrudere; pepercit animus diploide confusionis induere .« Quid quod sciebat canonicos ad imperatorem nuntium misisse, qui contra se ageret; ipse autem ex parte sua neminem mittendum credidit, totumque negotium diuine prouidentie commisit. Canonicorum nuntius potentium patrociniis fultus ab imperatore obtinuisse credebatur, ut peculiaris eius »missus« ueronam ueniret, qui in utriusque partis momenta inquireret, et ad imperatorem referret. Quod si in hanc rem peculiaris »missus«  ueronam directus non fuit, certe tamen due persone uerone dominantes idipsum prestitisse uidebimus circa Pascha anni sequentis 968. Interim Ratherius etsi noluit rebelles ex ecclesia pellere, id tamen ab eis petiit, ne in cathedrali sacra officia peragerent, sed aliam quamcunque ecclesiam eligerent. Id autem se expetere ait, non quod fraternitatem contemneret, sed quod »rustico illo monente exemplo, quo dicitur:« Quod oculus non uidet, cor non dolet, »uidetur, inquit, quedam et pernecessaria doloris fore leuigatio, si eis non uisis, qui mihi tanta mala fecerunt, et facere non desinunt, absit aliquantisper malorum ipsorum recordatio, dum auctores eorumdem quantulacunque obnubit obliuio.«

 126. De epistola ad Martinum episcopum Ferrariensem, que pariter in Aduentu anni 967 exarata fuit, pauca indicare sufficiet . Hunc Ratherius in Rauennate saltem concilio agnouerat. Reprehensionem suorum ille incurrerat duplici ex causa, quod pueros etate canonica expertes ordinaret, idque pretio intercedente perageret. Hec epistola Ratherii zelum demonstrat, qui episcopi licet senioris uitia corrigere studuit.



[CLuII] § XIX.---Acta anni 968. Rutherius Quadragesime tempore sermones habet de pace. Scribit libellum, cui titulus: Discordia. Canonici Romam mittunt nuntium, qui rescriptum pro ipsis retulit. Episcopus Apologeticum edit. Inquisitio contra eumdem. Alii sermones Ratherii, eius Testamentum. Nanno, ut imperatoris missus, placitum habet contra eumdem, qui tribus epistolis de hoc placito queritur. Eueraclus episcopus Leodicensis ipsum inuitat. Is tandem episcopatum dimittit, et in Belgicum reuertitur.


127. Cum rebellio publice in dies contra episcopum efferuesceret, is in omnibus sermonibus, quos in Quadragesima anni 968 ad populum habuit , rebelles ad pacem reuocare contendit, quam sese cum ipsis libentissime initurum spopondit, »tantum in uera pace hoc uellent efficere.« Sed frustra. Id enim potius eorum augebat superbiam, et accendebat malitiam, adeo ut peiores in episcopum criminationes spargerent, quam que in Qualitatis coniectura nuperrime Ambrosio tradita referuntur. Has criminationes indicans in Apologetico num. 4: »Quidam, ait, siue putatis,  siue a se magis confictis me iaculant criminibus«: que num. 8 »tanta, talia, tam feda, tam turpia, tam incredibilia, et ipsi etiam etati mee contraria« uocat. Cum itaque rebelles ad pacem non posset deducere, eadem Quadragesima lucubrauit opusculum inscriptum, Discordia inter ipsum et clericos, quod dissidii initia et causas detegit. Quatuor huius discordie causas memorat; 1o morum episcopi et clericorum dissimilitudinem; 2o episcopi sollicitudinem in promouenda legum ecclesiasticarum obseruantia; 3o eiusdem nisum, ut ex concilii Rauennatis ac Romani pontificis decreto, necnon imperatoris mandato clericorum mulierositatem tolleret, 4o quod minus equam reddituum  ecclesiasticorum diuisionem, ex qua plura mala et scandala consequebantur, episcopus ferre non posset. Gesta refert synodi diecesane post Rauennatense concilium coacte; describit congressum post eamdem synodum cum canonicis habitum, [CLuIII] ut pauperioribus clericis prouideret; et eorumdem molimina apud imperatorem indicat. Tandem sue cause fiduciam preferens, repetitis illis Iob: Causam quam nesciebam, diligentissime inuestigabam , id unum se metuere ait, ne per potentium patrocinia atque maleuolorum calumnias imperatore circumuento, sibi miserrimo contingat, quod miseris contigit, de quibus legitur, illis, qui etiamsi apud Scythas causam dixissent, inculpati absgue dubio dimissi fuissent.

 128. Hec dum scribebat, imperatorem clericos adiisse persenserat; ad Romanum uero pontificem eos pariter confugisse ignorabat. uerum illi, ut iudicium institueretur contra Ratherium, quo rescinderetur ipsius Iudicatum, et bona sibi ablata redderentur, imperatorem exorandum putarunt. Ut autem in posterum bona ad se pertinentia in tuto essent, et a iure episcoporum eximerentur, apostolice sedis auctoritatem implorandam censuere. Clam igitur Romam legatum direxerunt; et fortassis idem ille, qui ad comitatum missus fuerat, in mandatis habuit, ut, negotio apud imperatorem exacto, Romanum pontificem adiret . Is autem »quasi apostolicas litteras« retulit, quibus sub pena anathematis interdicebatur,  ne Ratherius aut successores eius sese in res canonicorum intromitterent. Durioribus uerbis hoc factum describit episcopus. Dum autem pretium in hanc rem intercessisse affirmat; pecunia quidem corruptum non credimus ipsum Ioannem XIII summum pontificem, cuius probitas pluribus testimoniis, et ab ipso etiam Ratherio commendatur . Canonici, qui diuitiis pollebant, sicut pecunia potentium patrocinia aucupati, imperatoris animum Ratherio propensum subuerterunt, ut deinceps patebit; ita eadem arte Romanos quosdam patronos nacti, obtinuisse uidentur, ut negotium Ratherio absente et inconsulto transigeretur, et apostolice littere contra ipsum scriberentur. Cum episcopus sese in bona et redditus  clericorum cathedralis ecclesie intromittere studuit, mens eius fuit, non ut quidquam ex iis, que ipsorum erant, decerperet, ac in alios usus traduceret, sed ut ex ipsis rebus, que generatim cathedralis ecclesie clericis legata fuerant, ita inter eos partirentur, ne inferiores premerentur inopia, et diuinus cultus detrimentum caperet. Hac autem mente episcopi, hisque rerum circumstantiis [CLIX] non cognitis iniustum uideri poterat, eumdem episcopum, qui pluribus accusationibus ad imperatorem delatis male audiebat, in laudata bona ac redditus contra ueterem consuetudinem uelle nouam distributionem inducere, cui ii ipsi inferiores clerici, quorum causa agebatur, obstabant. Hinc rescriptum,  quo iidem redditus a potestate episcopi eximerentur, uti ea in hypothesi equitatis plenum facile subripi potuit. Huius rescripti notitia ante Pascha anni 968 ueronam allata fuit; siquidem Ratherius in Apologetico, quod instante Paschate anni eiusdem lucubratum fuit, istud factum »nuperrime« accidisse testatur num. 7. Rodoaldi patriarche Aquileiensis sententia in eamdem rem hoc eodem anno subinde edita, cui tum alii episcopi, tum ipse Ratherius assensi fuisse traduntur, ueluti commentitia in Appendice proferetur.

129. Otto imperator, cum anno precedenti uerone fuit, aliquid argenti Ratherio episcopo dederat, ut basilicam sancti Zenonis reficeret. Multum incommodi ac sumptus hec imperatoris presentia  attulerat episcopo, uti exploratum faciunt illa Apologetici num. 2. »Postquam omnia, de quibus habueram uictitare, eius  obligurierat, non dico potentia, nego uiolentia, sed certe presentia.« Forte in tacitam quamdam horum sumptuum compensationem Augustus, quidquid illud fuit argenti, episcopo tradidit eo nomine, ut laudate basilice reficiende inseruiret. Cum mox episcopus omnia ad imperatoris mentem fuisset exsecutus, malignus cauillator, canonicus ille quidem, sed non  ueronensis, Ratherii aduersariorum fautor atque defensor precipuus, tam rectum et iustum opus in malum traducere seu interpretari contendit. Iude enim imitatus exemplum, eam pecuniam in pauperes  debuisse expendi dictitabat . Hec censura Apologetico refellitur. Negat primo Ratherius se potuisse eam pecuniam in alium usum conuertere, quam in eum, cui ab imperatore tradita fuit. Addit nullos uerone exstitisse pauperes, qui ita indigerent, ut pro eis ab ecclesiarum restructione supersedendum esset. Liberalitatem ueronensium laudat, qui ita erant in pauperes effusi, ut sine ullo delectu illis quoque largius tribuerent, qui crapule et ebrietati seruirent; eosque etiam ad id ante horam, ieiunii [CLX] quoque quadragesimalis tempore, compellerent. Quantum hisce pauperibus preferenda sit ecclesiarum restruendarum necessitas, demonstrat. Etenim »ecclesie istius patrie,« inquit num. 5, »passim aut  incendio paganorum  aut incuria pseudepiscoporum  sunt uniuerse aut penitus dirute, aut magna ex parte destructe.« Hec autem ecclesiarum restauratio et cura tota tunc temporis ad episcopum pertinebat. Is porro rebus pluribus, ac presertim hospitibus ita erat grauatus, ut non haberet, unde satis congrue se atque domesticos aleret; ac propterea num. 2. »Nullos, gratias Deo,  hic esse comperio,« inquit, »nisi, mirabile dictu! incredibileque auditu! me, et quos alere ut domesticos debueram ipse.« Cum itaque maior esse ecclesiarum,  quam ceterorum necessitas pauperum cur ipse, qui omnium pauperrimus restruendis ecclesiis ex suo non sufficiebat, in pauperes conferret illud imperiale munus, quod sancti Zenonis basilice reficiende traditum fuerat? Hac porro occasione de rebellione clericorum non pauca inserit. Multis agit de rescripto Roma nouissime allato, quo cauebatur, ne in res clericorum sese ullo modo ingereret. Ipsum rescriptum, quo maxime angebatur, latiori quam par est interpretatione extendens, in eo »rerum« nomine non solum bona externa, uerum etiam animas clericorum ab episcopi potestate subductas colligit; hinc uero quot absona et absurda consequerentur, latius prosequitur. Hec illatio quam sit exorbitans, nemo  non uidet. Ea autem, quem recentissimi uis doloris expressit, condonanda est homini, qui clericos sibi parere renuentes, eoque rescripto elatos, contra episcopum alia atque alia moliri experiebatur.

130. Hos quidem grauius aliquid contra se machinatos eo quoque die Dominice cene, quo illos communicauit, non obscure innuit sermone secundo de Paschate, quem ipso die Paschatis anni presentis 968 habuit. Postquam enim omnem inimicitiam adiiciendam, et uel a lesis pacem ineundam euangelicis uerbis ostendit, hec addit num. 3: »Huius, sed proh dolor! consilii in tantum contempores quosdam conspexi, et utinam non illos precipue, qui debuerant aliis bonum [CLXI] exemplum  prebere, ut etiam ipsi, qui panem sanctum eis mittebat in ore dicendo: Corpus Domini nostri Iesu Christi prosit tibi in uitam eternam, non cessarent perditionis laqueos tendere, et quasi Pilato diebus eisdem, Crucifige, crucifige clamare, non recordati dicentis. ue impio proditori, ue complicibus, hodieque in ecclesia, eius.« Hos, ni resipiscant, Iude imitatores futuros prenuntiat, in quem post buccellam introiuit Satanas, »utique per praui operis effectum, qui iam in eo per maligne uoluntatis erat affectum.«

131. Quid autem illi molirentur, statim post Pascha apparuit. Hac de re agit Ratherius in sermone de Octauis Pasche num. 1. »Cum post buccellam,« inquit, »introisset in eos Satanas   per operationem malignam, qui ante in eis iamdiu per intentionem fuerat pessimam; quasi audissent ab eo, qui eis eamdem porrexerat buccellam: Quod facis, fac citius , abhinc non cessauerunt quantocius exsequi, quod iam antea, precipue tota ista quadragesima, fuerant machinati . . . . . contra eumdem scilicet, quem me fore nemo utinam sciret, omnia insidiarum molimina, omnes falsissimas concinnationes in palam per quoscunque ualuerunt mittentes, taliaque de eo fingentes, qualia nemo posset credere, nisi cui aut eadem, aut similia multa contigisset fecisse. Subdit porro, quid in ipsa paschali hebdomada actum fuerit; unde rebellium  malignitas, et iniquum contra se molimen palam prodiit. Episcopales edes partim hospitum causa, partim uicinorum malitia pessum ierant. Hospitantes inibi ui et potestate non cessant, inquit illam  destruere, me non ualente scilicet illorum alicui resistere . . . . . imperiali cum constet eos de exercitu presertim redire, uel ad illum uenire.« Et post pauca: »In tantum illam, hospitantes in ea, destruunt potestatiue, ut si aliquis, cuius scilicet refert, illuc consideratum ueniat famulorum, statim eum comprehendant, et grauissime flagellatum, loris constringant.« Hos hospites fuisse presertim Baiuarios ex epistola 12 ad Ambrosium discimus, ubi etiam explicans; quinam fuerint »uicini«  eamdem domum destruentes, »Baiuarii, inquit num. 4, et iuxta positi clerici, et famuli precipue destruunt.« Ostia »partim furto,« id est clam, »partim ui ablata« ibidem commemorat, et quadraginta fere libras in restaurationem eiusdem domus se expendisse testatur, sexiesque ostia restituisse; sed nichil [CLXII] profuit. Ea uero fuit inimicorum malignitas, ut qui ea damna patiebatur episcopus, eorumdem damnorum auctor traduceretur. Hec una ex precipuis accusationibus fuit, que ut satis probata ad imperatorem deferretur, in ipsa paschali hebdomada due persone in urbe dominantes, pretio corrupte, ad considerandam episcopalem domum circumducte fuerunt. Una fuit [uid. not. 5 in serm. de Oct.  Pasche] Nanno uerone comes Ratherio infensissimus, altera forsitan fuit uicecomes. Rebelles autem totam culpam reiicientes in episcopum, »me mendacissimi, ait num. 1 de Octauis, conductis consideratoribus accusant eamdem destruere, quasi possit esse credibile, ut quod ego tanto mei construxi dispendio, aut destruam ipse, aut destrui patiar sponte.« Hec mala nonnulli eo referebant quod episcopus in episcopalibus edibus non moraretur. uerum respondet in epistola 12 ad Ambrosium num. 4. »In ea  illum uersari inconuenientissimum fuit, ne aut comprehenderetur ut olim, aut, si se defendere conaretur, igne adhibito  circumposite propter eum basilice  cremarentur. Si neutrum uero contingeret, quid faceret, cum exeunte ex ea uno ex uestratibus  principe, alter ei succederet, illi alius, alius item illi? Poteratne cum illis episcopus in una domo uersari?« Idipsum aliis uerbis tangit in sermone de Octauis Pasche num. 2. Interim non destitit rebelles adhuc ad pacem hortari. uide ipsum sermonem de Octauis Pasche, alium post Pascha, et secundum de Ascensione Domini, qui hoc eodem anno 968 recitati fuerunt

132. Anno eodem Ratherius Testamentum scripsit, cuius exordium pietatem spirat: legata uero eum  pauperem potius quam opulentum declarant. In appendicula, quam ipsi postea addidit, dum se sperare ait »elongationem promissam,« hec »elongatio« illa esse uidetur, de qua in epistola 13 ad Adelaidem imperatricem ait: »Elongari potius salubriter, et habitare in monasterii mei desidero solitudine.« Cum scilicet tot tantisque ueronensium machinationibus uexatus, in episcopatu pacem sperare non posset, de eo tandem dimittendo cogitare cepit: quem tamen cum sponte dimittere [uid. supra n. 66.] illicitum crederet, imperiale preceptum, quo uerona cogeretur decedere, et ad monasterium posset redire [CLXIII] desiderasse, et huius quidem precepti indicium accepisse uidetur, dum in hac appendicula »elongationi  spromisse« mentionem fecit.

133. Non diu sane dilata res fuit. Nanno enim uerone comes tanquam missus de parte imperatoris in festo commemorationis sancti Pauli die 30 Iunii contra Ratherium placitum habuit. »Ipsa beati Pauli apostoli solemnitate  pene tota ciuitas adfuit, et sedens Nanno pro tribunali ita orsus est loqui.« Quatuor accusationum capita Nanno populo proposuit. Primum de prato iuxta flumen Athesis, quod cum uenientes et abeuntes non cessarent detundere, et uineta ei contigua deuastarent; episcopus arari iusserat, ac in eo millium seminari. Nannoni autem interroganti, »Quid uobis uidetur de isto prato, quem exaratum uidetis?  responderunt unanimiter omnes: Pessime.« Secundum caput ad domum episcopalem spectabat. Nannoni uero querenti: »Quid iudicatis de ista domo, quam sic destructam uidetis? Culpa est episcopi, omnes respondent. Tertium caput Ratherii Iudicatum respiciebat, quo beneficia quedam ingratis maioribus clericis, seu canonicis ab eo ablata, inopum clericorum sustentationi addicta fuerant. Quid,« inquit idem Nanno, »de istis clericis , qui sua beneficia ita perdiderunt? Exclamauerunt omnes: Nihil peius.« Quartum caput fuit: »Quid de eo quod, si clericus, aut famulus ipsius per suam uoluntatem non adit uocatus episcopum, ille suos baculares mittit, et per potestatem eum rapiunt, et ad episcopum  ducunt? Hic, cum omnes illud Terentianum ualuissent iustissime respondere: O factum bene! porcino magis uniuersi concrepauerunt stridore.« Nanno tandem imperiali auctoritate sententiam tulit his uerbis: »Missus uobis existo de parte imperatoris et domine mee  ut si amodo aliquis illorum hoc agere fuerit ausus, ab omnibus ei resistatur pro uiribus.« Ita rebellium animos contra episcopum acuit et excitauit. Mox uero Iudicatum eiusdem episcopi plane irritum declarauit. »Cumque hoc dixisset,« addit Ratherius, »quidquid omnibus aduersariis meis abstuleram, et per chartam uobis  missam pauperculis clericis  contuleram . . . . . totum eis reddidit dicens, iurasse imperatorem, quod nunquam hoc stabile fore permitteret.« Quam tumultuarium et illegitimum [CLXIu] fuerit hoc placitum, in quo iudex rebellium sententiam secutus est inaudito Ratherio, qui rebus pluribus poterat obiectas criminationes refellere, facile quisque perspiciet.

134. Ex his episcopus magnum sibi periculum imminere intelligens, mox tres epistolas scripsit. Una data est ad Nannonem comitem, quam in annotationibus exaratam probauimus die prima Iulii octaua festi S. Ioannis Baptiste; altera ad Ambrosium imperatoris cancellarium; ad Adelaidem imperatricem tertia . Nanno comes Bucconi successerat. Sed cum iste  initio episcopo fuisset infensus ; Ratherius ut Nannonis noui comitis gratiam sibi conciliaret, aliqua eidem munera impertitus uidetur. Sed hec fuere inutilia, propterea quod eamdem erga ipsum liberalitatem deinceps non exhibuit. »Ita enim est comparatum, inquit in epistola II, num. I, ut uetera subruas beneficia, nisi ea posterioribus fulcias.« Ratherii hostes locupletioribus muneribus eum sibi contra episcopum captiuarunt. In epistola autem queritur preualuisse aduersariorum mendacia, ipsumque comitem eorum uitiis ac rebellioni cum animarum periculo patrocinium prestare: »uos ipsas animas eis aufertis, dum presbyteros ad synodum uenire, et legationem ipsius pape de  uxoribus dimittendis audire, et omnimodo episcopis obedire adeo prohibetis, ut eos more militum in uestris manibus recipiatis, et eis in omnibus abominationibus, quas contra Deum faciunt, patrocinium ferre nullatenus omittatis, et ita nostram interdictionem eos paruipendere faciatis.« Cum ille in placito non tam imperatoris quam imperatricis mandatum laudasset; illam quidem deceptam, et contra se fortius preoccupatam Ratherius innuit; at simul aliquam adhuc prefert in imperatore fiduciam, quem haud credit eorum beati , uerborum immemorem: Causam, quam nesciebam, diligentissime inuestigabam. Hinc etiam addit: »Te precor sane, ut de parte piissimi semper mihi Cesaris me terrificare,  cum nequeatis, cessetis; millies enim uos magis formido quam ipsum.« Nihil scilicet dubitabat, quin imperator, si ipsam causam diligenter inuestigaret, calumnias et malignitatem detegeret.

135. In altera ad Ambrosium epistola  primum refert quid post Rauennas concilium egerit, ut corruptos clericorum mores [CLXu] emendaret, quantumque isti Nannone patrocinante restiterint. Nannonis placitum describit, et singularum accusationum, quibus iudicium innixum fuit, iniquitatem patefacit. Res tandem eo adductas ostendit, ut ni promptum afferatur remedium, de sua uita actum sit. Itaque rogat, ut de re tota imperatorem  instruat, obtineatque imperiale rescriptum. quo tota conspiratio reprimatur.

136. Epistola tandem ad Adelaidem imperatricem hanc presertim in Ratherium male preoccupatam presumit . Causa potior, que illam permouerat, ea fuisse uidetur, quod ipsi persuasum fuerit, Ratherio episcopo res episcopatus ueronensis ita in dies detrimentum capere, ut si non amoueatur breui omnia extremum exitium sint subitura. Huc spectant illa: »Si pro episcopatu hoc agitis.« Rogat uero, ut sinat saltem se tutum uerone consistere, quoad cathedralem ecclesiam perficiat. Ceterum se paratum exhibet ad dimittendum episcopatum, et ad monasterium suum repetendum. Ipsi autem imperatrici per falsas delationes subreptum, et suam  causam exactius cognoscendam insinuat his postremis uerbis: »O uero quam omnibus, qui in potestate sunt constituti, ut non semel uestre dominationi suggessi, prodesset, si non tam precipites ferrent sententias, sed illud beati Iob attendissent: Causam, quam nesciebam, diligentissime inuestigabam.« Timens porro ne his litteris imperatricem exacerbaret, additamento quodam breuissimo ueluti post scripto sese excusare eo nomine studet, quia stomachu ale amaro tumens, dulcedinem mellis eructare non potest.

137. Ex hac quidem epistola Ratherius magnas in angustias coniectus agnoscitur; cumque sedandorum rebellium, rerumque aliquando componendarum nulla spes afflulgeret, despondens plane animo, dimittendi  sponte episcopatus consilium, antequam ui pelleretur, mente uoluere cepit. Contrariis uero animi motibus conflictatus, ad Eueraclum episcopum Leodicensem, et ad Fulcuinum abbatem Lobiensem litteras dedit. Baldrico Leodicensi antistite uita functo anno 959. Eueraclus Bonensis Ecclesie decanus, quem alii Euracrum, seu Eraclium uocant, suffectus fuerat. Is autem restituende monastice regule studiosissimus, Lobiensi monasterio, cuius abbates [CLXuI] per hec tempora erant ipsi Leodicenses episcopi, anno 960 proprium abbatem restituit, Aletranumque eidem cenobio prefecit. Hic autem cum e uiuis sublatus fuisset anno 965, Fulcuinus monachus subrogatus est. Igitur Ratherius ad Eueraclum episcopum, quem antea nouerat, quoddam munusculum  cum litteris misit, quibus repetende patrie et monasterii consilium, sed aliquot difficultatibus suspensum significauit. Ille autem epistolam reddidit, qua cum insigne de Ratherii uirtutibus testimonium ponit, tum eum ad reditum in patriam enixe hortatur, et allicit : »Natiua uobis supplex tendit manus patria, ut redeatis inuitat. Omnes quotquot sunt utriusque ordinis clericalis seu militaris, mente, uoluntate, studio, uoce, ut ueniatis clamant; uos uidere desiderant. Seruitio uobis impendendo nec numerum, nec modum prefigimus ullum. Omnia nostra erunt in manu uestra, secundum quod animo uestro insederit, o dilecte Ratheri.«

138. Ad Fulcuinum uero noster episcopus non  tam litteras, quam librum direxit, qui in desiderio est. Audiatur idem Fulcuinus : »Ratherius adhuc uerone erat, qui pertesus ciuium insolentiam, simulque suspectam habens innatam illis et peculiarem perfidiam, de reditu cogitabat, proponens illud, quod in aliena patria sepe quidem bene uiuitur, sed male moritur. Mittit igitur ad Abbatem  librum, quem pretitulauit Conflictus duorum, pro eo quod in eodem disputans, utrum reuerteretur necne, anxius fluctuaret.« Inclinasse uero tandem in reditum ostendunt sequentia: »Simul et rogans  ut mitterentur ei equi et comites, quo expeditius ad nos iter accelerare posset.« Annuit ocius Fulcuinus:  »Factum est, inquit, missum est, uenit ille.« Quod porro subiicit, »auferens secum auri et argenti non dicam pondera, sed, ut ipsius uerbis utar, massas et aceruos,« incredibile prorsus uidetur. Quam Ratherius alienus in tota uita fuerit a diuitiis congregandis, cum multa probant que de diuitiarum contemptu ac liberalitate eius aliquot in locis referuntur, tum uero illa Eueracli episcopi Leodicensis in litteris ad ipsum Ratherium scripta, cum is in eo esset ut ueronam postremum desereret, luculenter testantur: »Non modo non rapuisti, sed nec quidem appetisti aliena: largitus [CLXuII] es propria, aliorum condolens miseriis, non felicitatibus inuidens alienis.« In paupertatem sane ita erat propensus, ut »tam se uelle diceret mori mendicum,  ut alterius eleemosyna eius contegatur cadauer.« Quanta autem sub ueronensis episcopatus finem esset ipsius pauperies atque egestas, ex Apologetico, quod paulo ante Pascha huius anni 968 exarauit, audiuimus. Quam porro angusta ipsi esset res familiaris, Testamentum hoc eodem anno scriptum demonstrat, in quo hec de pecunia leguntur: »Denarii si mihi fuerint aliqui, ita uolo fiant diuisi. Una si fuerit libra, detur curatoribus funeris mei; altera nisi defuerit, clericis ecclesiam possidentibus sancte Marie Consolatricis cum ceteris in eodem Iudicato descriptis. Quidquid supererit, siue sit multum, quod non credo, siue parum, aut certe nichil, quod non discredo, habeat Martinus, loculorum nunc seruator meorum, aut  qui, quando obibo, tunc idem habuerit officium.« Qui tanta denariorum angustia laborabat anno 968, paulo antequam uerona discederet, quomodo hinc abiens afferre secum potuit »auri et argenti non dicam pondera, sed massas et aceruos?« Id si dixit Ratherius, haud dubie per ironiam more suo dixit. Si quid uero auri et argenti secum attulit, quod non uideretur exiguum, id clericorum presertim rebellium, quos ualde diuites et profusos uidimus, et ueronensium liberalitati tribuendum, qui scilicet ut sese ab episcopo sibi tam molesto et inuiso aliquando expedirent, multis magnisque muneribus copiosoque uiatico abeuntem prosecuti sint. Forte etiam Milo, qui ipsi in episcopatu successit, ut pacifice sedem  obtineret, in eamdem rem aliquid contulit. Abiit autem Ratherius non multo post Nannonis placitum mense Iulio, uel ad summum Augusto anni 968. Ex tabulario  enim ecclesie sancti Proculi editum est a Biancolino Milonis iam episcopi documentum cum his chronicis notis: »Anno imperii domini nostri Magni Ottonis septimo, filii eius primo, indictione 11.« Sunt characteres anni 968, cumque hoc anno indictio 11 desierit mense Augusto, istud documentum scriptum liquet ante Septembrem, quo inchoauit indictio 12. Cum porro exstet aliud documentum mensis Maii anni eiusdem , qui Ratherium uerone episcopum prefert, idemque uerone adhuc esset die 30 Iunii, quo Nanno placitum  habuit, necnon [CLXuIII] die prima Iulii, quo ille ad Nannonem, Ambrosium et Adelaidem litteras dedit, ibidemque postea aliquandiu sit immoratus, quoad ad Eueraclum et Fulcuinum datis epistolis, responsa et equos ad iter faciendum accepit; palam fit eum abiisse sub finem Iulii, uel initio Augusti, ac sub idem tempus Milonem, quocum multiplex fuerat de episcopatu contentio, in eius locum successisse ante Septembrem.



§ XX.---Ab Eueraclo Leodicensi episcopo, et Fulcuino abbate Lobiensi receptus, aliquot abbatiolis preficitur. A Simoniaca emptione abbatie S. Amandi purgatur Locus Preloquiorum, quo uerum factum de hac abbatia exponitur, huc referendus. Abbatie Lobiensi ab Eueraclo preponitur Fulcuino remoto, qui a Notkero Eueracli successore restituitur. Ratherii mors, et annus mortis.

 139. Ratherium Eueraclus episcopus Leodicensis, uti spoponderat, recepit quam humanissime, eique, Fulcuino teste, Alnam uillam cum suis redditibus tradidit . Hanc eamdem uillam eiusque abbatiam illam esse, quam post expulsionem ab episcopatu Leodicensi ad congruum uite subsidium a Baldrico Eueracli predecessore acceperat anno 955, satis probabiliter coniecimus § 11. Fulcuinus quoque abbas Lobiensis fratrum consensu eidem dedit uillas Stratam et Gosniacas et abbatiolam sancti Ursmari, et aliam quam Waslare monasterium uocabant. Duo alia monasteria, id est, sancti Amandi et Altimontis, pecunia subinde mercatus ab eodem Fulcuino traditur, sed ita ut utrumque ex leuitate mox deseruerit, Alnamque reuersus sit. »A Lothario rege, inquit,  est mercatus sancti Amandi abbatiam, quam uix una nocte potitus, eam  derelinquens, Alnam reuertitur uillam, quam munificentia domni episcopi promeruerat. Inde quoque simili modo monasterium, quod Altummontem nominant, dato magno pretio comparauit, ubi quidquid precipuum sibi in ornamentis et uestimentis ecclesiasticis fuerat, queque antea ipse ecclesie nostre  largitus fuerat, sed postea resumpserat, [CLXIX] facta donatione congessit. Hoc quoque derelicto, Alnam denuo reuertitur.«

140. Cum nonnulle simultates inter Ratherium et Fulcuinum subinde intercesserint, quas post nonnulla explicabimus; in hisce duobus factis, que  Simoniacas emptiones preferunt, Fulcuino non leuiter fidem adhibendam suspicatus est Mabillonius . »Ex aliis enim eius«  factis, inquit, »quantum Simoniam auersatus sit noster episcopus, intelligimus. Illud inter cetera exemplo sit, quod cum ex abbatiola quadam ueronensi ecclesie subiecta, que Magonzianus uocabatur, abbatem ob prauos mores, qui incenso ab Hungaris cenobiolo solus illic residebat, expulisset, is Ratherium Geziaca lepra per internuntios conatus est inficere, hoc est, ut accepta ab eo pecunia sineret eum ibidem consistere . . . . . repulit pseudoabbatis Simoniacam oblationem Ratherius, ne Geziaca labe inficeretur. An idem ipse tentaturus fuisset, ut abbatias dato pretio sibi  compararet? Certe id nequaquam uerisimile uidetur. Sed forsitan id hausit Fulcuinus ex adulantium relatu, quod ipse in Ratherium offensus non egre credidit, et litteris mandauit. Sane idem Fulcuinus ob similem causam in Erluinum abbatem Gemblacensem non satis equus fuit in cap. 25, ut suo loco ostendemus.« Hactenus Mabillonius. Aliud factum addi potest ex Confessionis libro, ubi Ratherius Oderadi Simoniacam emptionem grauissime detestatur. Adde quod incredibile est Ratherium utramque abbatiam tam cito deseruisse, si eas magno pretio comparasset; easque tanto crimine comparasse, cum nulla egestate premeretur, satisque sibi tum ab Eueraclo, tum ab ipso Fulcuino prouisum fuisset.

141. Certe quod de Simoniaca emptione abbatie  sancti Amandi tradit Fulcuinus, ex iis que in Preloquiorum libro quinto num. 33 narrat Ratherius, falsum conuincitur: »Lauduni namque cum essem, inquit, Natiuitatis Domini die, rogauit me abbas, ut in festiuitate sancti Stephani in capitulo sororum uenirem, et  eis aliquid boni dicerem. Annui, et post consuetam lectionem petita et accepta benedictione dixi: Rogatus aliquid boni uestre dicere caritati, non inuenio aliud, nisi qualecunque sit, quod ista nocte mihi contigerit, uestre referam dominationi. Sollicitatus nimium heri pro recipienda prouisione abbatie sancti Amandi, cum ad nocturnale officium uigilando, ut, proh [CLXX] nefas! sepe somnians starem, dum lector ad eum peruenisset tractatus  beati Hieronymi locum, ubi Dominus in Euangelio quibusdam prefatis prosequitur dicens: uenient hec omnia super generationem istam ; et ego explanatione eiusdem iam fati doctoris hoc ita intellexissem, quod qui hodie fratrem suum, hoc est Christianum aliquem, iniuste interficit, tanto maiorem noxam sibi contrahit ab his qui ab Abel iusto ad sanguinem Zacarie filii Barachie aliquos occiderunt , quanto et illam  omnem pro consortio generationis utique habet, et suam insuper, quam imitatione commisit ipsorum. Cumque me hoc nimium terruisset, ut sepe contingit; ex aliis alia colligens, et quod de homicidio sensum fuerat sentiri, et de ceteris criminibus ratio  euidens postularet ualere, cepi intra me dicere: Tune ergo debes abbas cum huiusmodi conscientia fieri? Monachus primum efficere, nam de presulatu tum temporis exciderat, nisi quod et hunc indigne subierant multi.« Cum liber quintus Preloquiorum, in cuius fine hoc factum describitur, lucubratus fuerit ineunte anno 936, idem factum ad priores Ratherii annos pertinere nonnulli putarunt, antequam scilicet ille ad ueronensem episcopatum promoueretur. uerum eo tempore abbatiam Elnonensem sancti Amandi commendatam fuisse nobilibus uiris laicis, qui abbatis locum tenebant, luculenter ostendimus § 2, num. 9, ac propterea ibidem probauimus factum eiusmodi non contigisse antequam Ratherius eum Preloquiorum librum scriberet. In posterius  itaque tempus istud factum reiiciendum, uti sane post ueronensis episcopatus dimissionem illud retulit Fulcuinus, cui quidem tempori congruunt etiam illa Ratherii: »Nam de presulatu tum temporis exciderat;« quia scilicet id factum accidit non iuuenili illa etate, in qua episcopatum nondum fuerat assecutus, sed eo tempore, cum dimisso iam episcopatu ueronensi de presulatu non amplius cogitabat. Cum hoc quoque tempore concinit et anonymus peta, qui seriem abbatum Elnonensium prosecutus est. Is enim idem factum narrat post Genulfi abbatis obitum, quem e uiuis excessisse anno 969 constat ex chronico Elnonensi . Hinc id factum, quod ipsi anno 969 assignandum agnoscitur, a Ratherio libris Preloquiorum  posterius additum liquet. De eodem sane facto et Ratherium et Fulcuinum agere [CLXXI] manifestum fit ex mentione unius noctis, qua de eadem sancti Amandi abbatia actum fuisse uterque prodit. Totum discrimen in quibusdam circumstantiis situm est, quas Fulcuinus aliter, aliter Ratherius profert. Maior autem Ratherio, qui sua uitia palam accusare, imo et aggrauare, non uero minuere consueuit, est adhibenda fides. Ipsa porro facti descriptio apud Ratherium Simoniacam labem prorsus abstergit. »Sollicitatus,« enim traditur »pro recipienda prouisione abbatie sancti Amandi,« in recitando autem nocturno officio a recipienda, que offerebatur, abbatia, meditatione quadam fuisse absterritum atque abductum. Nondum ergo eam abbatiam receperat, nec  pretio fuerat mercatus, quam non ipse quesiuit, sed ut reciperet, ab aliis Lauduni irrite sollicitatus fuit. Deceptus itaque est Fulcuinus, cum Simoniacam emptionem referentibus credidit; ac deceptus item laudatus anonymus, sed multo recentior peta, qui non solum eodem Simonie uitio notauit Ratherium, uerum etiam eamdem abbatiam non a Ratherio sponte reiectam, sed fratribus expellentibus ipsi ad emptam his uersibus tradidit :

At uix ingressum fratrum commota caterua
   Aedibus extrudit, submouet atque domo.
Huius autem abbatie sancti Amandi emptione exclusa, alterius quoque abbatie Altimontis emptio  aliquo pari fuco Ratherio afficta, et a Fulcuino incaute ebibita satis uidetur abstergi. Aliam etiam emptionem Fulcuinus c. 28 refert ecclesie sancti Dionysii, quam Ratherius »comite Rotberto emerat, uiginti librarum taxato pretio.« Ex abusu eius etatis ecclesie, que redditus habebant, in militaris beneficii formam laicis tradi solebant. Illam sancti Dionysii, que in Rotberti comitis beneficium transierat, Ratherium uiginti libris redemisse, et in ius ecclesiasticum uoluisse restituere coniici potest.

142. Nunc simultatis, que Fulcuino cum Ratherio intercessit, ratio explicanda est. Rem sic exponit idem Fulcuinus. »Ipse«  »locum nostrum semper exsecrans, abbati«  »insidias machinabatur, instigantibus eum ad hoc nonnullis.  Quid multis morer? Ad hoc res uenit, ut abbas cederet loco, sciens sic quoque [CLXXII] episcopum«  »uelle, nam de eo nichil nostrum aliud est dicere. Ratherius ut ostenderet prioris inimicitie causas, locum inuadit, et metuens abbatis animositatem, simulque cognationem eius, que non erat infima, claustrum in modum castelli cingit, de mammona sibi, ut dicebat, residuo, quorumdam principum ad hoc empto adiutorio. Ecclesia quoque sancti Dionysii, quam emerat a comite Rotberto uiginti librarum taxato pretio, huius rei causa sponte caruit; nec quid, quantum, cuiue ob id daret, quidquam pensi habuit. Quid plura? Annus ille sic ductus est, usque dum defunctus est Euracrus episcopus, et in loco eius Notkerus successit . . . . qui  nolens primordia sua leuia, aut precipitata haberi, euocatis abbatibus, Werinfredo uidelicet a Stablaus, et Heriberto ab Andagino cum aliquibus fratribus, primum conspirationis exordia querit, inuenta trutinat et discutit, discussa demum iudicio utitur. Ubi perspexit omnia esse friuola, fratres abbati reconciliauit, ipsum restituit.« Ex his duo manifeste eliciuntur. Primo dissidium aliquod non exiguum fuit inter monachos Lobienses et Fulcuinum eorum abbatem, cuius causa illi a Fulcuino auersati, Ratherium sibi abbatem poposcerunt. Dissidium satis declarant illa, quibus Fulcuinus non ante restitutus traditur quam ipsi fratres abbati reconciliarentur. »Fratres abbati reconciliauit, ipsum restituit.« Hos autem Ratherium expetiisse abbatem,  imo etiam sollicitasse, ut eorum partibus fauens, Fulcuini exclusionem procuraret, innuunt illa, »instigantibus eum ad hoc nonnullis.« Secundo nichil hac in re egit Ratherius sine auctoritate eius episcopi, cui Lobiense monasterium suberat. Certe  in institutione Ratherii nulla uis intercessit: ac propterea Fulcuinus non ui expulsus, sed »cessisse loco« traditur, »sciens sic quoque episcopum uelle.« Ille igitur sese legitime institutum credidit: condonandaque est Fulcuino emulo formula »inuadit;« quia »omnia,« que huic instituendo causam dederant, »friuola« ratus, ut posteriori iudicio agnitum fuit, eum tanquam inuasorem habuit. Solum postquam Ratherius legitima episcopi auctoritate abbas fuit institutus, metuens ne Fulcuinus ob animositatem et consanguineorum potentiam locum, cui cesserat, ui repeteret, claustrum in modum castelli cinxit, atque muneribus potentium patrocinia quesiuit: eademque de causa ecclesiam sancti Dionysii, [CLXXIII] quam uiginti libris redemerat,  dimisit. uix anno in Lobiensis monasterii possessione fuit, quandiu scilicet uixit Eueraclus episcopus, qui eum instituerat. Obiit autem Eueraclus mense Nouembri anni 971. Notkerus uero ipsi successit ineunte anno 972. Itaque Ratherius abbatie Lobiensi prefectus ineunte anno 971, Fulcuinus uero Notkeri iudicio restitutus anno 972. Tum ille Alnam rediit; et subinde cum Fulcuino conciliatus, ibidem reliquum uite tempus transegit sine querela.

143. Non multo autem post superuixit. Namurcum enim subinde digressus, »cum ibi forte apud comitem moraretur, decessit,« ut Fulcuinus  memorie prodidit. Mortem eius quidam affigunt anno 973. At preferendi sunt Sigebertus, ac presertim Chronicon Lobiense, qui eum obiisse tradunt  anno 974  . Corpus ipsius ad Lobienses monachos delatum laudato Fulcuino teste, »Pontificalibus exsequiis solemniter celebratis, honorifice est tumulatum in ecclesia S. Ursmari ad partem aquilonarem.« Ecclesia hec, ut notauit Mabillonius , est locus cemeterii Lobiensis, modo parechialis, ubi omnes istius cenobii uiri illustres sepulti sunt, in colle sita, ad cuius pedes stat monasterium ad Sabim. Tumulo eius hec epigraphes insculpta, quam in calce Preloquiorum Ratherii exhibet codex Lobiensis:

uERSUS SUPER TUMULUM EIUS.

uerone Presul, sed ter Ratherius exsul,
   Ante cucullatus, Lobia postque tuus.
Nobilis, urbanus, pro tempore morigeratus,
   Qui inscribi proprio hoc petiit tumulo.
Conculcate, pedes hominum, sal infatuatum;
   Lector propitius subueniat precibus.




RATHERII EPISCOPI uERONENSIS OPERUM PARS PRIMA CONTINENS PRAELOQUIORUM LIBROS ET OPUSCULA.





ADMONITIO IN SEQUENTES PRAELOQUIORUM LIBROS.

Libros Preloquiorum, seu Agonistici, cum aliis nonnullis Ratherii opusculis ex Lobiensi codice transcriptos P. Lucas Acherius memorat in notatione subiecta elencho tomi secundi prime editionis Spicilegii, eosdemque typis sese daturum tomo tertio in monito ad Ratherii Opera pollicitus fuerat. Cum uero fidem non liberasset, iidem libri ex apographo, quod laudatus Acherius apud patres Benedictino Parisienses S. Germani a Pratis reliquerat, curantibus PP. Edmundo Martene et Ursino Durando  prodierunt Parisiis anno 1733. Hi libri primi sunt qui ex Ratherii Operibus ad nos peruenerunt.

II. Fulcuinus de Gestis abbatum Lobiensium cap. 20, hos libros a Ratherio in exsilio scriptos testatur. »In illo sane, inquit, quo se Ratherius positum dixit exsilio, uacans episcopio edidit librum, quem appellauit Agonisticon. Exsilium uero Papiense memorans Liutprandus, Ticinensis eo tempore Ecclesie diaconus, eiusdem operis  mentionem facit. Ratherius . . . . . episcopus ab eo  captus, Papie exsilio relegatur, in quo faceta satis urbanitate de exsilii sui erumna librum componere cepit, quem si quis legerit, nonnullas ibi hac sub occasione res expositas inueniet que legentium intellectui non minus placere possunt, quam prodesse. Hec, que ex Liutprando a Sigeberto aliisque pluribus exscripta fuerunt, sequentibus libris plane conueniunt. In his enim plura de suis erumnis, que Liutprando erant explorate, Ratherius inspersit, multaque alia ex proposito disseruit, de quorum utilitate mox dicturi sumus. Exsilium porro, quo Papiam fuit relegatus, primum ipsius exsilium fuit. Cum autem Papie in carcere seu, ut ait in epist. 5, ad Ioannem XII, n. 4, in quadam Papie turricula diu steterit,« hoc opus ab eodem in eiusmodi carcere lucubratum dubitare non licet. Hinc non solum in prioribus libris erumnas, quas in eodem carcere patiebatur, identidem ingerit; uerum etiam in sexto et ultimo num. 9, ubi de quadam re agens, »que nudius tertius« acciderat, se adhuc »in carcere positum tradit.« Quod si due particule in ipsis libris inueniuntur que carceri non congruunt; he a Ratherio posterius addite et inserte fuisse dicende sunt. Una est quedam ipsius admonitio, que formam epistole ad Widonem et Sobbonem episcopos preferens, legitur libro quinto num. 12. Hanc uero Comi additam ostendemus notatione 38, in eumdem librum quintum. Altera est factum, quod Ratherio Lauduni contigit, descriptumque inuenietur in eodem libro num. 32. Hoc uero ad posteriora ipsius tempora pertinere, cum ueronensem episcopatum iam penitus abdicasset, demonstrauimus in auctoris uita § 20.

III. Cum porro in Papiensem carcerem Ratherius fuerit adductus post Hugonis regis uictoriam  Februario mense anni 935, ibidemque inclusus steterit duobus annis cum dimidio, id est usque ad Augustum circiter anni 937; iam hoc opus scriptum agnoscitur inter Februarium anni 935, et Augustum anni 937. Librum secundum scribebat mense Septembri anni 935, ut ex notatione 23 in eumdem palam fiet; librum uero quartum, in quo solemnitatem sanctorum Innocentium commemorat, lucubrabat sub finem anni eiusdem, ut patebit ex nota 70. Quinto tandem libro Ratherium dedisse operam ineunte anno 936 colliges ex not. 30.

Iu. Hoc opus maxime utile Agonisticum uocauit, quia athletam Christianum instruit ad pugnam. Patet autem quam latissime: omnes enim cuiuscunque gradus, conditionis, sexus et etatis homines instruit. Hinc quidem id opus omnium locupletissimum, optimisque documentis refertum ab auctore maximi habitum est, adeo ut eius exemplum grauissimis et »eruditissimis, quos nouerat, miserit, Sobboni uidelicet et Widoni archiepiscopis, Godescalco et Aurelio presulibus, nec non et Brunoni et Rotberto Galliarum archiepiscopis nobilissimis, et in philosophicis studiis eruditissimis, ad extremum Frodoardo Rhemensi,« ut Fulcuinus testatur . Supersunt adhuc epistole, quibus idem opus ad memoratos uiros directum fuit, excepta illa ad Frodoardum Rhemensem, que desideratur.

u. Hosce libros sui potissimum causa se lucubrasse in prefatione affirmat, ut nimirum contra eas erumnas, quibus cum in Papiensi carcere conflictabatur, se ipsum armaret. Alias duas scribendi causas notat libro sexto, num. 26. Prima est, ut ea, que multa lectione didicerat, retractando recoleret, ne forte e memoria merore debilitata exciderent. Secundam uero causam eius uerbis referre libet. »Secunda, inquit, ut, quia, ut dixi, desunt libri, desunt confabulantes socii, adest tristitia excrucians, meror ipse animum indesinenter corrodens, haberem in hoc  aliquod solatium, uterer eo quasi quodam colloquente amico, refouerer eo quodam ueluti socio.«

uI. Animaduertendum tandem est auctorem nostrum ibidem affirmare se suasque uicissitudines in eodem quidem opere descripsisse, ea tamen cautione adhibita, ut non suos, sed aliorum casus recensere credi possit. »In prefationibus  quidem, ait, me pene totum depinxi,  conditionem, genus, nomen, officium commissum, fortunam, si dici audeat, ipsam, tortorem ipsum quibusdam indiciis scriptitans meum . . . . . Que cum omnia quasi sub personis aliorum, ne facile ualeant expiscari, uideantur prolata, mihi tamen ita sunt aptata, ut mox fiant aperta, cum obtutibus fuerint presentata.« Cum uero non solum aduersariorum, sed aliorum etiam, et multorum, et maxime quoque tum secularis, tum ecclesiastice dignitatis hominum uitia carpat; ne quem tamen offenderet, propriis ipsorum nominibus pepercit. »Cauto,« inquit in proemio libri tertii, »gradientes uestigio, sic tangamus dignitatis chordam, ut citharedi taceamus personam; sic alloquamur ordinem, ut ordinati omittamus nomen.« Hinc etiam quedam gesta leuiter tantum innuit, aliaque uix indicata abrumpit. Quo respiciens libro quinta num. 12 ait: »Sermonem quidem hinc texere satis possumus longum, sed multo magis hic eum censemus deuorandum propter illud quod in prefatione nos superioris libelli meminisse recordamur periculum, ne quod uidelicet pariat nobis ipsa ueritas odium. Supprimantur hic ergo tam infanda talium acta, ne si fortuitu insolenti relatu producta proferri cogantur agentium uocabula, maximam discordie turbam  factura.« Multa idcirco perobscura et explicatu difficilia occurrunt: cumque documenta huius etatis, que lucem afferant, perpauca supersint; magno licet studio adhibito, nichil quandoque certi producere licuit, solisque coniecturis indulgendum fuit. Non modicum etiam laborem attulit textus, qui cum luxatus alicubi, ac non paucis, nec leuibus uocum mendis, et deprauata quoque interpunctione uitiosissimus esset, nullum identidem et obscurissimum frequenter sensum reddebat. Meliorem interpunctionem, et que tute emendari potuerunt, in textum inserere non dubitauimus. Ceteras emendationes non ita certas, et uoces quasdam, que supplende uise sunt, uel in marginem, uel in notationes reiecimus.





RATHERII EPISCOPI uERONENSIS PRAELOQUIORUM LIBRI SEX.  Meditationes cordis in exsilio cuiusdam Ratherii ueronensis quidem Ecclesie episcopi, sed Lobiensis monachi, quas in sex digestas libellos uolumen censuit appellari Preloquiorum, eo quod eiusdem quoddam preloquantur opusculum, quod uocatur Agonisticum.



INCIPIT PRAEFATIO.

 uacanti  mihi, et congruentia temporis,  situs et causa pariter arridente, uisum est pauca in nomine Domini, ex innumerabilibus diuine auctoritatis medicaminibus, in isto libello congerere, quibus athleta Dei in hoc seculi  schemate cum aduersario luctaturus, uiribus iam exertis, lacertis excussis, quotidie perungatur, quo certans legitime, coronam mereatur uictorie. Quod ut perspicacius cuilibet 10 forsitan minus libenter hec ita  cupienti expropriem, conabor, inquam, quantum Deus dederit, pie uerba supplicationis unde unde colligere, quibus agonitheta noster,  imperatorem palestritam, editiores spectatores, sueque partis fautores alloquens, sibi ut faueant, inimicum ut formidine, ictibus, pariterque clamore perterrefaciant, exoret. Nouerit autem lector, siue quilibet decursor eius [subaudi libelli], illi potissimum eumdem congruere, qui omnibus sollicitudinibus seculi presentis  exutus, cunctisque rerum transeuntium, que speculam mentis obtenebrant, curis 11 penitus exoccupatus, siue ob ueram philosophiam sectandam, seu pro iustitie ueritatisque defensione, quod proprie beatorum est  ipso Domino teste, uel, ut sepe assolet,  pro sue alicuius culpe emendatione aliquo recluditur sua sponte, aut alterius iussione. Quem [scilicet libellum] mei quidem causa descriptum, plurimis uero si dignentur necessarium, si quis in aliquo sibi expertus fuerit utilem, mecum, precor, ut uocitet Agonisticum siue medicinalem. Nempe et ad pugnam suasorium, et ad medicinam utillimum inuenire poterit, si ea que continet, ut sunt, iudicare uelit. Nam ex uno latere te ad pugnam prouocat; ex altero inflictas ab aduersario  plagas, fotu mirifice artis medetur et curat. Hinc fortem et robustum incitat ad prelium, illinc fractum et eneruem reformat, et reparat elisum. Nunc humilem et timidum ut audeat erigit, nunc elatum et de suis uiribus presumentem arguendo humiliat, et de cuius uiribus debeat presumere monstrat. Modo tollit securitatem segniter uacantium, modo pandit remunerationem fortiter dimicantium. Nunc predicit tentationum pugnam, nunc promittit uictorie palmam. Age itaque nunc, aggredere cursum regendo, et cuncta hec an ita se habeant, per temetipsum explorato; nil pene meum, quod fastidium gignere debeat, inuenies; cuncta ex sanctorum Patrum dictis deflorata reperies. Primitus istam, si libet, admonitionem prefationis, senis distinctam preloquiorum  libellis, breuem satis quidem, quantum ad rem, estimatione uero paulo uerbosiorem releges.  Foritsan enim istic aliquod capies emolumentum, quod tuum ad sequentia accendat desiderium, imo demonstret ad liquidum, cuius rei gratia nobis edere libuerit istum. Obsecro preterea, et obtestor te, lector, siue transcriptor operis istius, per uiuentem in secula, et eius tremendum examen, perque illam caritatem, qua »Deus dilexit nos, et tradidit semetipsum pro nobis oblationem et hostiam Domino in odorem suauitatis .« ut hoc quod hic cautele gratia premitto, nequaquam omiseris, si quando aut ad legendum, aut ad describendum idem operam dederis. Quedam in istis opusculis inueniuntur, que nec auctor ipse penitus approbat, ut sunt  ea, que de cuiusdam  Origenis gestis, uel passionibus in libris tertio et quarto commemorat;  sed quia occasione horum, magis diuine auctoritatis testimoniis idem est opus suffultum, da ueniam, queso, lector, partim uisa, partim audita, partim ambigua, partim comperta narranti, non curans de gestorum  continentia, uera, falsa sit, aut dubia, 12 dummodo ueritatem, sanamque doctrinam sermonum tanto libentius percipias, quanto minus a tramite rectitudinis deuiare consideras.

Continet istud uero Preloquium I [id est sequens Preloquium] Priuatum quemlibet, II. Militem, III. Artificem, Iu. Medicum, u. Negotiatorem, uI. Causidicum, uII. Iudicem, uIII. Testem, IX Procuratorem, X. Patronum, XI Mercenarium, XII. Consiliarium, XIII. Dominum, XIu. Seruum, Xu. Magistrum,  XuI. Discipulum, XuII. Diuitem. XuIII. Mediocrem, XIX. Mendicum.



INCIPIT LIBER PRIMUS.


 1. Dominica precepta cum omni generaliter Ecclesie congruant omnia, quedam tamen specialiter singulis pro temporum, ordinum, conditionum, etatum, morum, affectuum, sexuum, siue causarum diuersitate conueniunt singula. In pace etenim dari precipitur tunica , cum in persecutione poni iubeatur ipsa etiam pro fratre anima . Dicente autem Domino: »uende omnia que habes, et da pauperibus, et ueni sequere me ,« si omnes istud statim implerent, quis terram excoleret? Rursum si omnes uxores relinquerent,  unde propago subsisteret? Dicente autem: »Date eleemosynam ,« quid dabit, qui nichil sibi retinuit? Dicens uero: »Omni petenti te tribue,« ut  Mattheo uidetur, omnibus conuenit, cunctis suasit, nullum dimisit. Si enim habes quod des, da, ne moreris; si non habes, da teipsum, prebe benignum munifice mentis affectum. »Gloria enim in excelsis Deo, et in terra pax hominibus bone uoluntatis ;« et Psalmista:  »In me sunt,« inquit, »Deus, uota tua .« Rursus dicendo: »Diliges Dominum Deum  tuum ex toto corde tuo, et ex tota mente tua, et ex omnibus uiribus tuis, et proximum tuum sicut teipsum, et non furaberis, et non occides, non mechaberis, non falsum testimonium dices, non concupisces rem aut uxorem proximi tui ;« omnes alloquitur, iuuenes et senes, mares et feminas seruos et liberos, diuites et pauperes, clericos et laicos, nulli parcit, neminem excludit, omnes comprehendit. Nullus his preuaricatis innocens, nemo ista committere ualet sine crimine. uidetur itaque huiusmodi  esse distantia.



TIT. I.---Christiani officia.

2. uis esse Christianus, bonus Christianus de 13 multis Christianis, de populo, de cetu, de concione, de plebe, de circumforaneis, de agrestibus?  Esto laborator non solum iustus, sed et assiduus, tuis contentus, nullum fraudans, neminem ledens, neminem uituperans, non aliquem calumnians. Time Deum, sanctos precare, ecclesiam frequenta, sacerdotes honora, decimas et primitias laborum tuorum Deo offer, eleemosynas pro uiribus facito, uxorem dilige, preter ipsam nullam cognosce, ab ipsa etiam certis, id est festis et ieiuniorum diebus, cum ipsius consensu pro Dei timore te contine, filios in Dei timore educa, infirmos uisita, mortuos sepeli; quod tibi uis, alii impende; quod uero tibi fieri non uis, ne alieno feceris.



TIT. II.---De militibus.

3. Miles es: preter ista, audi quid dicit Ioannes Baptista: »Neminem,« inquiens, »concutiatis, neque  calumniam faciatis alicui, et contenti estote stipendiis uestris .« Quod si non uales militando acquirere stipendium, laborando manibus sectare uictum, et fuge predam, caue homicidium, deuita sacrilegium. Quod, inquis, sacrilegium? Illud nimirum, illud quod quam terribiliter Psalmista commemorat, audi: »Qui dixerunt: Hereditate possideamus sanctuarium Dei; Deus meus, pone illos ut rotam, et sicut stipulam ante faciem uenti; sicut ignis qui comburit siluam, et sicut flamma comburens montes, ita persequeris illos in uirtute tua, et in ira tua turbabis eos, etc.«  Sanctuarium autem Domini est  , quidquid Domino oblatum, ad eius pertinet domum. Sic enim habes,  Moyse dicente: »Omne quod offertur Domino sanctum, sanctorum est Domini, et ad ius pertinet sacerdotum .« Preda uero quantum Deo displiceat, audi: »Propter miseriam inopum et gemitum pauperum nunc exsurgam, dicit Dominus .« Exsurgens uero, id est, ad uindictam se preparans, quid ipse agat, manifestat dicens: »Dominus autem non faciet uindictam electorum suorum clamantium ad se, et patientiam habebit in illis. amen dico uobis, quia cito faciet  uindictam illorum .« uindicta autem huiusmodi que sit, audi: »uindicta,« inquit, »carnis impii ignis et uermes .« Ac tunc erit, inquis, ignis, sed exstinguibilis, uermes, sed mortales. Propheta e contra: »uermis, ait, eorum non morietur, et ignis non exstinguetur .« Carne autem totum hominem expressum accipe a parte minori, sicut sepe in Scripturis per animam solam intelligitur a parte maiori. Itemque: »Non accipiet Dominus personam in paupere, et deprecationem lesi exaudiet. Non despiciet preces pupilli, nec uiduam, si effundat loquelam gemitus. Nonne lacryme uidue ad maxillam eius ascendunt [l. descendunt], et exclamatio eius super deducentem eas? A maxilla enim ascendunt usque ad celum,  et Dominus exauditor non delectabitur in illis . Denique panis egentium uita pauperis est; qui defraudat illum, homo sanguinis est; qui aufert in sudore panem, quasi qui occidit proximum suum .« Sanctus autem ait apostolus Ioannes: »Quia omnis homicida non habet hereditatem in regno Christi et Dei .«

14 4. Sed forte Domino dicente: Facite uobis amicos de mammona iniquitatis , putas te ex eadem rapina redimi posse. Audi eumdem qui supra: Immolantis, inquit, ex iniquo, oblatio est maculata, et non sunt beneplacite subsannationes iniustorum; itemque: Dona iniquorum non probat Altissimus, nec respicit in oblationibus iniquorum, nec in multitudine  sacrificiorum eorum propitiabitur peccatis. Qui enim offert sacrificium ex substantia pauperis, quasi qui uictimat filium in conspectu patris sui . Unde et Maximus de ieiunio agens: »Quid prodest, inquit, proprium non edere panem, et uictum diripere miserorum?« Itemque - »Recte, inquit denarium dabis pauperi, si illum alteri non abstulisti.« Rursus uero qui supra: Noli offerre munere praua; non enim suscipiet illa Deus, quoniam Dominus iudex est, et non est apud illum gloriatio persone . Propheta quoque: ue, inquit qui predaris, nonne et ipse predaberis?  Iob etiam: Anima, ait, uulneratorum clamabit, et Dominus inultum abire non patitur . Et uere: Tibi enim, dicit Psalmista, derelictus est pauper,  pupillo tu eris adiutor . Hec pauca itaque cum infinitis diuine legis testimoniis conferens, sic exerce temporaliter militiam, ut eternaliter uiuentem nequaquam perdas animam.



TIT. III.---De artificibus.

5. Artifex es? Audi: Deprecatio artificum in operatione artis, accommodantes animam, et conquirentes in lege Altissimi ; ut intelligas ipsis tuis operibus te posse Deo offerre acceptabilem laudem, orationum uidelicet, si Deo accommodare  animam, legem requirere studeas Altissimi in custodiendo sermones eius precepti: quod fit, si ipsum artificium, dum adest tibi ad corporis subsidium, satagas ut sit aliquod et anime suffragium. Ex ipso denique fac eleemosynas, da Domino decimas. Memento quia ex omnibus que contulit, semper quod suum est exigit. Time, ne si illi tuleris partem suam, tibi potius adimas tuam, presentem scilicet et futuram.



TIT. Iu.---De medicis.

6. Et ut a genere, aliquem artificum commonendo transeamus ad speciem, medicus es? Audi etiam iuxta litteram tibi precipientem Dominum: Medice, cura te ipsum , id est,  dum in aliis curas egritudinem corporum, satage in te ualetudinem mederi morum. Quod fit, si ipso medendi ingenio seruire studeas Creatori tuo; erga pauperes eo utens precepto, quod Dominus dicit in Euangelio: Gratis accepistis, gratis date ; erga diuites illo Apostoli  : Nemo circumueniat in negotio fratrem suum, quoniam uindex est Dominus de omnibus , et.; ut uidelicet pauperibus gratis pro Dei amore misericorditer subuenias, diuitibus uero pro mercede accepta medelam fideliter impendas, ne Deum uindicem eos circumueniens sentias. At tu, non gratis, inquis, accepi, ut dicis; quia et magistros mercede, et species medicaminum pretio emi, uigiliis quoque multisque laboribus, medicine infirmorumque causa,  sepissime afficior. Dominus contra: Sine me, inquit, nichil potestis 15 facere . Apostolus quoque: Quid habes, quod non accepisti?  iterumque: Quis prior dedit ei et retribuetur ei?  Iacobus etiam: Omne, ait, datum optimum, et omne donum perfectum desursum est . Nam quasi te modo Deus conueniat, quis tibi, inquiens, dedit, quam largitus es mercedem? nonne ego? Magistro tuo scientiam instruendi, tibi intellectum capiendi? nonne ego? An mente excedit: Omnis sapientia a Domino Deo est?  uoluntatem quoque, qua te saltem pro mercede doceret, si ego penitus auertissem, quis dare poterat? Pretium pro medicaminibus collatum quis  tibi ut dares concessit? Facultate, affectu, atque solamine in laboribus cuius ope frueris? Ad postremum te operante quis effectum tribuit operi? Nonne in multis expertus es tuum laborem nil ualere, nisi ego salutem decreuerim prestare? Cum e duobus alterum, id est in morbo consimili, medicamen recuperauit ad uitam, alterum destinauit ad sepulturam, omnia uero hec tibi unde? quibus tuis meritis? qua prerogatiua? quo premio? quibus obsequiis? Me ergo, me munerum largitorem, me operum intelligens dispunctorem, ita hanc humiliter, caritatiue, prudenter atque cautissime exsequere artem, ut me utrique cogites presentem, quatenus et hic effectu potiri operis proficuo, et illic remunerari pro labore merearis proprio.

 7. Discretionem quoque inter lucem et tenebras, inter ueritatem et falsitatem, inter opera diaboli et benignitatem Dei non modicam esse sentiens, quid ad medicinam, quid pertineat cogita ad maleficorum fallaciam. Pigmentis  enim, herbis, diuersisque creature speciebus ea in nomine eius exsequi, que peritissimorum ab eo inspirata inuenit solertia, ad medicos; auguriis, precantationibus, uel aliis sacrilegarum obseruationum superstitionibus uti pertinet ad mathematicos, uel Marsos  . Mathematicorum genus est in Africa, cui non nocent serpentes; et quando uolunt filios suos probare, utrum sui sint, an non, mittunt illos inter serpentes, et si sunt extranei generis, illos deuorant serpentes. Aliter Psylli  in Africa, Marsi fuerunt in Italia incantatores  serpentium, qui eos aut interficiebant, aut nocere non sinebant. Carbunculi enim, uel male pustule, quem malum uulgo dicunt malampnum  remedium est, ut dicunt, si herba, que specialiter franciloquo dicitur radix  sermone, optime trita, atque extorta, eidem superponatur, usque ad eamdem qua 16 posita fuerat horam super uulnus mansura, obseruato scilicet ut simul succus radicis eidem in haustum egro tribuatur, ne scilicet uirus ad cor redeat introrsus, incessanterque usque ad horam qua positum est, paulatim, ne forsitan fastidium generet, in esum quantum potest, sumatur. Quiddam uero infandum, hic nec commemorandum, in schedula instar corone conscriptum, et uulneri  superpositum, licet idem uideatur prestare, nullum confert remedium, quia est maleficium, sed anime lethale nimium affert periculum. Sed quid, quod talia ueram persepe uidentur corporis sanitatem afferre? Ego, imo ipsa ratio econtra. Quid quod diabolus, cum nunquam in ueritate Domino steterit teste, sepe uidetur uera dicere? Nunquid nam ob hoc uerbum cassabitur ueritatis dicentis: Ille homicida erat ab initio, et in ueritate non stetit unquam, quia non est ueritas in eo? 

8. uerum ne ex hoc te penitus ignarum errori relinquam, et aut mentiaris exsecranda ea cuilibet Christiano ut decipias, aut opineris ut decipiaris, profero non ex meis, sed ex illorum uerbis, unde non possis omnino dubitare, quedam, quibus ex  hoc capere possis satisfactionem omnimodam. Dicit enim auguste recordationis Aurelius Augustinus in libro de Trinitate quarto : »Potestates erie, superbe atque fallaces, etiam si quedam de societate et ciuitate sanctorum, et de uero mediatore, a sanctis prophetis uel angelis audita, per suos uates dixisse reperiuntur; id egerunt, ut per hec aliena uera fideles etiam Dei ad sua traducerent falsa. Deus autem id egit per nescientes, ut ueritas undique personaret fidelibus in adiutorium, impiis in testimonium.« Et istud quidem ad illud edocendum, cur plerumque [suppl. diabolus] uideatur uera dicere. Cur autem salutem corporis uideatur diabolus aliquando prestare, audi ex uerbis Marci martyris, ut in passione sancti legitur Sebastiani: »Hec,  inquit, tota belli calliditas, hoc fraudis consilium diabolice, a suppliciis corpus eripere, et uitiis animam subiugare. Nos econtra contendamus hosti non cedere, corpus contemnere, anime subuenire.« Quod ita esse etiam ex ipsius mendacissimi, per Bartholomeum apostolum ui diuina torti, patet confessione, sicut in eiusdem sancti legitur passione. Et hec quidem  de uoluntate fallendi uerbis, et decipiendi commodis 17 diaboli semper iniqua, qua sepe per falsa bona ad uera, Deo iuste permittente, pertrahit mala. Nunc de potestate iusta, qua sepe, Deo miserante, nolens licet, fideles erudit ad bona, impios perducit ad debita: istos, dum per hanc flagellati corriguntur; illos, dum huic subacti puniuntur, cum scilicet et per hanc decepti, ipsi eam ascribunt deceptori,  aliqua, ut in supradicto eiusdem operis libro tertio ab eodem sunt posita Augustino, dicenda; quibus suadibilius aliquid si requiris, hominem excedere cupis, cum scriptum noueris: Altiora te ne quesieris . [AUG., l. III de Trin. c. 7.] »uideo, inquit quibusdam ex hac re antepositis, quid infirme cogitationi possit occurrere, cur scilicet ista miracula  etiam magicis artibus fiant: nam et magi Pharaonis similiter serpentes fecerunt, et alia similia . Sed illud est amplius admirandum, quomodo magorum illa potentia, que serpentes facere potuit, ubi ad muscas minutissimas deuentum est, omnino defecit; cinifes enim muscule sunt breuissime, qua tertia plaga superbus Aegyptiorum populus cedebatur. Ibi certe deficientes magi dixerunt: Digitus Dei est hic . Unde intelligi datur, ne ipsos quidem transgressores angelos et ereas potestates, in imam istam caliginem, tanquam in sui generis carcerem, ab illius sublimis etheree puritatis habitatione detrusas, per quas magice artes possunt, quidquid possunt, ualere aliquid, nisi data desuper potestate. Datur autem uel ad fallendos fallaces, sicut  ut in Aegyptios, et in ipsos etiam magos data est, ut in eorum spirituum seductionem uiderentur admirandi, a quibus fiebant Dei ueritate damnandi; uel ad admonendos fideles, ne tale quid facere pro magno desiderent, propter quod etiam nobis Scripture auctoritate sunt prodita; uel ad edocendam, probandam, manifestandamque iustorum patientiam. Neque enim, parua uisibilium miraculorum potentia, Iob cuncta que habebat amisit, et filios et ipsam corporis sanitatem. Nec ideo putandum est istis transgressoribus angelis ad nutum seruire hanc uisibilium rerum materiam, sed Deo potius, a quo hec potestas datur, quantum in sublimi et spirituali sede incommutabilis iudicat: nam et damnatis iniquis etiam in metallo seruit aqua et ignis et terra, ut faciant  inde quod uolunt, sed quantum sinitur. Nec sane creatores illi mali angeli dicendi sunt, quia per illos magi resistentes famulo Dei, ranas et serpentes fecerunt. Non enim eas ipsi creauerunt. Omnium quippe rerum, que corporaliter uisibiliterque nascuntur, occulta quedam semina in istis corporeis mundi huius elementis latent. Alia sunt enim hec iam conspicua oculis nostris ex fructibus et animantibus; alia uero illa occulta istorum seminum semina, unde 18 iubente Creatore produxit aqua prima natatilia et uolatilia, terra autem prima germina et prima sui generis animalia. Neque enim tunc in huiuscemodi fetus ita producta sunt, ut in eis, que producta sunt, uis illa consummata sit: sed plerumque desunt congrue temperamentorum occasiones, quibus erumpant,  et species suas peragant. Ecce enim breuissimus surculus semen est: nam conuenienter mandatus terre, arborem facit. Huius autem surculi subtilius semen, aliquod eiusdem generis granum est, et hoc huiusque nobis uisibile  . Iam uero huius etiam grani semen, quamuis oculis uidere nequeamus, ratione tamen coniicere possumus; quia nisi talis uis  esset aliqua in istis elementis, non plerumque nascerentur ex terra, que ibi seminata non essent; nec animalia tam multa, nulla marium feminarumque commistione precedente, siue in terra, siue in aqua, que tamen crescunt, et ceundo alia pariunt, cum illa nullis ceuntibus parentibus orta sint. Et certe apes semina filiorum non ceundo concipiunt, sed tanquam sparsa per terras ore colligunt. Inuisibilium enim seminum creator, ipse creator est rerum omnium; quoniam quecunque nascendo exeunt ad oculos nostros, ex occultis seminibus accipiunt progrediendi primordia, et incrementa debite magnitudinis, distinctionesque formarum ab originalibus tanquam regulis sumunt. Sicut ergo nec parentes dicimus creatores hominum, nec agricolas creatores frugum  quamuis illorum extrinsecus adhibitis motibus, ista creanda Dei uirtus interius operetur: ita non solum malos, sed nec bonos angelos fas est putari creatores, sed pro subtilitate  sui sensus et corporis, semina nobis istarum rerum occultiora nouerunt, et ea per congruas temperationes elementorum latenter spargunt, atque ita gignendarum rerum et accelerandorum incrementorum prebent occasiones. Sed nec boni hec, nisi quantum Deus iubet, nec mali hec iniuste faciunt, nisi quantum iuste ipse permittit. Nam iniqui malitia uoluntatem habet iniustam suam; potestatem autem non nisi iuste accipit, siue ad suam penam, siue ad aliorum uel penam malorum, uel laudem bonorum.«

9. Itemque post pauca:  »Aliud est, inquit,  ex intimo ac summo causarum cardine condere atque administrare creaturam: quod qui facit, solus creator est Deus; aliud autem pro distributis ab illo uiribus et facultatibus aliquam operationem forinsecus admouere, ut tunc uel tunc, sic uel sic exeat, quod creatur. Ista quippe originaliter ac primordialiter in quadam textura elementorum cuncta iam creata sunt, sed acceptis opportunitatibus prodeunt. 19 Nam sicut matres sunt grauide fetibus, sic ipse mundus grauidus est causis nascentium, que in illo non creantur, nisi ab illa summa essentia, ubi nec moritur, nec nascitur aliquid, nec incipit esse, nec desinit. Adhibere autem forinsecus causas accidentes, que tametsi non sunt naturales, tamen secundum naturam adhibentur, ut ea que secreto  nature sinu abdita continentur, erumpant quodammodo, et foris creentur, explicando mensuras, et numeros, et pondera sua que in occulto acceperunt ab illo, qui omnia in mensura et numero et pondere disposuit , non solum mali angeli, sed etiam mali homines possunt, sicut exemplo agriculture supra docui. Sed nec de animalibus quasi diuersa ratio moueat, quod habeant spiritum uite cum sensu appetendi, que secundum naturam sunt, uitandique contraria; etiam hoc est uidere quam multi homines nouerint, ex quibus herbis aut carnibus,  aut quarumcunque rerum quibuslibet succis et humoribus, uel ita positis, uel ita obrutis, uel ita contritis, uel ita commistis, quod [l. que cum Aug.] animalia nasci soleant, quorum se quis tam demens audeat dicere creatorem? Quid ergo mirum, si quemadmodum potest nosse quilibet nequissimus homo, unde illi uel illi uermes musceque nascantur; ita mali angeli pro sublimitate sui sensus in occultioribus elementorum seminibus norint, unde rane serpentesque nascantur, et hec per certas et notas temperationum opportunitates occultis motibus adhibendo faciunt creari, non creant? Sed illa homines que solent ab hominibus fieri non mirantur. Quod si quisquam celeritates elementorum  forte miratur, quod illa animantia tam cito facta sunt; attendat,  quemadmodum et ista, pro modulo facultatis humane, ab hominibus procurentur. Unde enim fit ut ea corpora  citius uermescant estate quam hieme; citius in calidioribus quam in frigidioribus locis? Sed hec ab hominibus tanto difficilius adhibentur, quanto desunt sensuum subtilitates, et corporum mobilitates in membris terrenis et pigris. Unde qualibuscunque angelis uicinas causas ab elementis contrahere quanto facilius est, tanto mirabiliores in huiusmodi operibus eorum existunt celeritates. Sed non est creator, nisi qui principaliter ista format; nec quisquam hoc potest nisi ille penes quem primitus sunt, omnium que sunt mensure, numeri et pondera; et ipse est unus creator Deus, ex cuius ineffabili po entatu fit etiam, ut quod possent  hi angeli, si permitterentur, ideo non possint, quia non permittuntur. Neque enim occurrit alia ratio, cur non potuerint facere minutissimas muscas, qui ranas serpentesque fecerunt, nisi quia maior aderat dominatio prohibentis Dei per spiritum suum  ; quod etiam ipsi magi confessi sunt, dicentes: Digitus 20 Dei hic est . Quid autem possint per naturam, nec possint per prohibitionem, et quid per ipsius nature sue conditionem facere non sinantur, homini explorare difficile est, imo uero impossibile, nisi per illud donum Dei, quod Apostolus commemorat dicens: Alii diiudicatio spirituum . Nouimus enim hominem posse ambulare, et neque hoc posse nisi permittatur; uolare autem non posse etiam si permittatur. Sic et  illi angeli quedam possunt facere, si permittantur ab angelis potentioribus ex imperio Dei; quedam uero non possunt, nec si ab eis permittantur, quia ille non permittit a quo illis est talis nature modus, qui etiam per angelos suos et illa plerumque non permittit, que concessit ut possint. Exceptis igitur illis que usitatissimo transcursu temporum in rerum nature ordine corporaliter fiunt, sicuti sunt ortus occasusque siderum, generationes et mortes anima lium, seminum et germinum innumerabiles diuersitates, nebule et nubes, niues et pluuie, fulgura et  tonitrua, fulmina et grandines, uenti et ignis, frigus et estus, et omnia talia; exceptis etiam illis, que in eodem ordine nature rara sunt, sicut defectus luminum et species inusitate siderum, et monstra, et terre motus, et similia: exceptis ergo istis omnibus, quorum quidem prima et summa causa non est nisi uoluntas Dei: unde et in psalmo cum quedam huius generis commemorata essent: Ignis, grando, nix, glacies, spiritus tempestatis ; ne quis ea uel fortuitu, uel causis tantummodo corporalibus, uel etiam spiritualibus, tamen preter uoluntatem Dei existentibus agi crederet, continuo subiecit, Que faciunt uerbum eius. Sed his, ut dicere ceperam, exceptis, alia sunt illa que, quamuis ex eadem materia corporali, ad aliquid tamen diuinitus  annuntiandum nostris sensibus admouentur, que proprie miracula et signa dicuntur.«

10. Habes hic tanti auctoritate doctoris, et multa posse demones per angelicam illam suam naturam, que etiam non possunt per prohibitionem diuinam; nil uero posse, nisi data desuper potestate, uel ad fallendos fallaces, sicut Aegyptios, quorum similes sunt, qui fallacias diaboli aut uenerantur tanquam diuinas, aut desiderant tanquam proficuas, cum multum etiam illis sunt detestabiliores, qui eas exercent, imo per quos exercentur, tanquam uirtutes; uel ad admonendos uel ad probandos fideles: admonendos, ne similia facere cupientes, eorum efficiantur similes; probandos uero, ut his eruditi, exercitati, atque manifestati monstrent, quantum  diabolo erecti [f. erepti], Deo uero sint subiecti. Quis enim eorum, qui hodie in talibus usque ad perditionem anime intantum decipiuntur, ut etiam eis  , quas ait Gen. Herodiam illam Baptiste Christi interfectricem quasi reginam, imo deam 21 proponant, asserentes tertiam totius mundi illi partem traditam, quasi hec merces fuerit prophete occisi; cum potius sint demones talibus prestigiis infelices mulierculas  , hisque multum  uituperabiliores uiros, quia perditissimos, decipientes: quis, inquam, talium uidens tanta miraculorum potentia  flagellari aliquem, sicut Iob illum admirabilem, hortaretur dicere, imo crederet iuste dici: »Dominus dedit, Dominus abstulit; sicut Domino placuit, ita factum est «: quin potius non solum malignis angelis, sed etiam quibusdam miserrimis hominibus illud ascribens, quemlibet immissorem  , aut propulsorem, ut dicitur, tempestatum euocari  , donisque, ut hoc mederi dignaretur, placari; ut uidelicet Mercurius socios Ulyssis tactu quondam caducei. Ne dicam enim de tanto tante glorie, ut beati Iob fuit, damno, hoc non facerent de uilissima recula, hoc est, uel cultello uel corrigia; id sepe  uidimus fieri ab his, quibus in corde illud nostri istius iam sepe fati non sonuit Augustini: »Gaudes quia res tuas inuenisti, non es tristis quia tu peristi; multo magis periret tunica tua, quam anima tua.« Et illud Psalmiste: »Confundantur omnes facientes uana ;« Apostoli etiam de culpa scilicet ualde minori: »Dies,« inquit, »obseruatis et menses et annos, timeo ne sine causa laborauerim in uobis .« Et illud de Regum lib. Iu: »Nunquid non est Deus in Isrel, ut eatis ad consulendum Belsebutb Deum Acharon?« Quamobrem hec dicit Dominus Ochozie regi: »De lectulo super quem ascendisti non descendes sed morte morieris .«

11. Et ecce hoc exemplo, cum per talia sanari  plerumque quidam uideantur, Dei scilicet aut misericordia ad penitentiam exspectati, aut iustitia sibi ipsis derelicti, quid mereantur Dei iudicio comprehensi. Si enim iustus iudex cuncta in hoc seculo uindicaret, illo ultimo iudicio opus non esset; si autem nullas res humanas curaret  , nullus pene crederet. Non conuenire igitur scias iuxta cuiusdam sapientissimi sententiam, uilissimorum spirituum te presidia captare, quem sapientia in hanc uult excellentiam  componere, ut Deo similem, quantum scilicet ad eius spectat concessionem, possit efficere; eamque mentium naturam esse, eodem ipso docente, perpende, ut quoties abiecerint ueras, falsis opinionibus 22 induantur; et illud magis exerce, quod, ut in primordio locutionis suggessi, a Deo inspiratorum medicorum uera, quia probata inuenit solertia, quam quod infelicium meretricularum diabolo acta coniectauit dementia. Ita fit ut nulla infidelitatis caligo uerum illum, quo uideri quidpiam solet agendum, confundat intuitum; et propter sapientie bonum, et medele a Deo concesse subsidium a regibus, imo, ut legitur, a Rege utique regum omnium, tam temporale quam eternum accipies donum ; disciplina quoque exaltabit  caput tuum, et collaudaberis in conspectu magnatorum; ad agnitionem hominum uirtus tua erit, scientiam quoque tibi Altissimus honorari in mirabilibus suis dabit; in his curans mitigabis dolores et facies pigmenta suauitatis, et unctiones conficies sanitatis, et non consummentur opera tua, sed pax Dei semper erit super faciem terre tue.



TIT. u.---De negotiatoribus.

12. Negotiator es? Audi: Propter inopiam multi deliquerunt, et qui querit locupletari, auertet oculum suum. Sicut in medio compaginis lapidum palus figitur, sic et inter medium uenditionis et emptionis angustiabitur peccatum. Conteretur cum delinquente delictum. Si non in timore Domini tenueris te instanter, cito subuertetur domus tua ;  itemque: Auaro nichil est scelestius. Nil iniquius quam amare pecuniam; hic enim animam suam uenalem habet . Dominus autem in Euangelio: Intuemini, ait, et cauete ab omni auaritia; quia non in abundantia cuiusquam uita hominis est super terram ex his que possidet . Itemque qui supra: Multos, inquit, perdidit aurum atque argentum ; et: uiro cupido et tenaci sine ratione est substantia, et qui aceruat iniuste, aliis congregat, et in bonis illius alius luxuriabitur ; rursumque: Difficile, ait, exuitur negotiator a negligentia, et non iustificabitur caupo a peccatis labiorum . His itaque sic se habentibus, perpende, queso, quam periculosum anime tue sortitus sis officium; et scito te, paulo  licet excusabilius, cum predonibus appellari publicanum. uitio enim te deseruire, nec modico, id monstrat uocabulum, quo te a multis uocari audis cupidenarium  . Radix enim omnium malorum, Apostolo teste, cupiditas .

13. Attamen ne desperes, quia scriptum est: Benedictio Domini supra caput uendentium ; sed considera quorum. Fac itaque, dum adhuc dies est, quod 23 tibi suggero: Fenerare  proximo in tempore necessitatis illius; quia facit misericordiam, qui feneratur proximo, et qui preualet manu, mandata seruat . uoca igitur Christum ad domum tuam, prepara ei conuiuium et cenam, pedes laua, lacrymis riga, capillis terge, pasce eum, uesti, calefac, pota, hospitio suscipe, non dedignabitur ad domum tuam diuertere; imo frontuose ingerit se; ipse quotidie ut suscipiatur rogat, cum tu deberes cogere; consulit non sue indigentie, sed tue auaritie: tum demum ad domum eius propera, discipulos eius alloquere, munera, deprecare, ut tibi ueniam, tibi consilium, tibi indulgentiam et ipsi prebeant, et a Deo exposcant. Perpende dum domi congeris lucrum, quantum anime comparas detrimentum. Quid enim, ait Dominus,  prodest homini, si uniuersum mundum lucretur, anime uero sue detrimentum patiatur?  Et Apostolus: Mundus, inquit, transit, et concupiscentia eius . uerere ergo, ne dum insatiabiliter inhias transitoriis, priueris mansuris. Esto potius tibi bonus medicus; de instrumento auaritie subsidium confer anime; Facite, inquit Dominus, amicos uobis de mammona iniquitatis . Nec hoc dicens hortatur ad fraudem, sed postquam fraudem fecisti, inuitat ad emendationem. uerbi gratia, debuisti quidem nil rapere, nil malo ingenio congregare, neminem in aliquo negotio circumuenire, certus, predicente et testificante Apostolo, uindicem super hoc omnipotentem Dominum esse , diei uictu contentus  manere, a Deo omnia sperare, qui ipsa quoque uolatilia pascit quotidie ; quod ipse dedisset, cum gratiarum actione et ipse sumere, et aliis participare: quod dare noluisset, nec cupere, sed ipsius iustitiam glorificare.

14. Sed quare hec transgressus rapuisti uiolenter, congregasti fraudulenter, usuram et superabundantiam amasti, ingenio tuo te concessisti, Deo cuncta licet indigno danti ingratus exstitisti, alii secundum Domini preceptum non communicasti; quod dare illi non placuit, sepe quesisti, nec adeptus multoties murmurasti? Post hec omnia, que minime debuerant contingere, non adhuc te uult perdere. Monstrat tibi diuitias bonitatis sue, et de ipso ueneno auaritie antidotum tibi conficit  indulgentie, ut dum defeceritis, inquiens, recipiant uos in eterna tabernacula . Illis ergo male quesitum, peius inuentum, pessime congregatum eroga, qui cum defecerit uita, tibi in celis reddere tributa, compensare collata, coadunare, imo centuplicare ualeant dispersa. Obserua tamen, ut, si fieri potest, id est, si presentes sunt quibus aliquid tulisti, et copia fauet, primitus secundum Zacheum , etsi non uales, aut uoles quadruplum,  saltem restituas simplum. Memento etiam quot periuria in ipsa taxatione, quot mendacia in ipsa protuleris auctione; et tibi super his consule, sciens ueracissime patrem mendacii diabolum esse , ipso Domino testante, qui et per legem cognoscitur clamasse: Non periurabis in nomine Domini Dei tui ; et per semetipsum: Ego autem dico uobis non iurare 24 omnino ; unde et idem sapiens qui supra: Potius, inquit, fur quam assiduitas uiri mendacis; perditionem tamen utrique hereditabunt ; itemque: Iurationi non assuescas os tuum; multus est enim casus in illa. Nominatio uero Dei non sit assidua in ore tuo, et nominibus sanctorum non commiscearis, quoniam non eris immunis ab eis . Alibi quoque: Loquela, ait, multum iuuans, horripilationem capiti statuet . Horripilatio uero, id est horror pilorum, qui ex subito pauore, uel nimio rubore solet contingere, si uis nosse ubi contingat, maxime audi Apostolum: Horrendum est, inquit, incidere in manus Dei uiuentis . Et Iob de locis penalibus: Ubi nullus, ait, ordo, sed sempiternus horror inhabitat . Sed ne forsitan minus nostra auctoritate, que nulla est, ductus, consilium a nobis capere nolis, audi quedam uerba ipsius Spiritus sancti, ut et habentur in agiographis, tue saluti congruentia. In tota, inquit, anima tua time Deum, et sacerdotes illius sanctifica. In omni uirtute tua dilige eum, qui te fecit, et ministros illius non derelinquas. Honora  Deum ex tota anima tua, et honorifica sacerdotes, et propurga te cum brachiis: da illis partes primitiaram, sicut mandatum est tibi, et de negligentia purga te cum paucis . Porrige pauperi manum tuam, ut perficiatur propitiatio, et benedictio tua . Non litiges cum homine potente, ne forte incidas in manus eius: non contendas cum uiro locuplete, ne forte econtra constituat litem tibi. Mortuo non prohibeas gratiam, nec desis plorantibus in consolatione, et cum lugentibus ambula . Non te pigeat uisitare infirmum; ex his enim in dilectione firmaberis. Quid magis? In omnibus operibus tuis memorare nouissima tua, et in eternum non peccabis.



TIT. uI.---De causidicis.

 15. Causidicus uel aduocatus es? Cogita cuius sortitus sis agnomen, et tam bone rei ministrum te exhibe fidelem. De Domino enim dictum est, quia aduocatum eum habemus apud Patrem. Dissimula quoque aliquando causationem ob conseruandam dilectionem



TIT. uII.---De iudicibus.

16. Locotheta  , quem nos comitem dicimus palatii, prefectus aut iudex es? Considera quem et tu habiturus sis dispunctorem uel iudicem: perpende quam graue tuleris iugum, et puta quod non sit grauius ullum. Illius enim solius est, libere de alterius  iudicare peccato, qui non habet unde iudicetur ex suo. Audi denique ipsum: Nolite, inquit, iudicare, et non iudicabimini: nolite condemnare, et non condemnabimini . Audi et alium, sed tamen ab ipsius spiritu doctum: Noli, ait, querere fieri iudex, nisi forte ualeas uirtutem irrumpere iniquitatis, ne forte extimescas faciem potentis, et ponas scandalum in equitate tua . At tu, ita, inquis, hec tua uidentur uerba sonare, quasi Deus iudices omnino nolit esse. Ubi ergo lex? Ubi fas? Ubi ipsa inter bonum malumque discretio? Omnibus licebit quelibet impune agere: furtum eque laudabitur, ut datum: uitia cum uirtutibus pari corona gaudebunt. Quis inter fratres hereditatem diuidet? Quis uiduam a calumniatore, uirginem a raptore  defendet? Quis inopem tuebitur? Non, inquit Deus, 25 prohibeo in presenti seculo aliquod inter homines esse iudicium; sed predico periculum, ut caueas peccatum. Quod enim periculosum est uni, non debet passim a multis ambiri.

17. Denique considerans, uix unquam potui iudicem cernere sine cupiditia. Et certe ipsa non discernit iusta, imo obcecat iudicum corda. uolo ergo esse iudices, non predones; uolo iudices, non raptores; uolo iudices, non calumniatores; uolo iudices, sed ueraces: uolo iudices, sed non diuitiis inhiantes. Etenim quidam amicum suum de partiendo onere potestatis consiliaturus: Constitue, ait, iudices qui oderint auaritiam . Sapientie quoque liber ita incipit. Diligite iustitiam,  qui iudicatis terram . iehsu quoque filius Sirach ait. In iudicando esto pupillis misericors ut pater, et pro uiro matri eorum, et eris tu ueluti filius Altissimi obediens, et miserebitur tui magis quam mater . Dominus quoque in Deuteronomio: Maledictus qui peruertit iudicium aduene, pupilli, et uidue . Itemque qui supra: »Ne relinquas retro tibi maledicere; maledicentis enim tibi in amaritudine anime exaudietur precatio illius; exaudiet autem illum Deus, qui fecit illum ;« et rursus: »Noli amare mendacium aduersus fratrem tuum, neque alliges tibi duplicia peccata; neque enim in uno eris immunis .« Psalmista quoque: Usquequo, inquit, iudicatis iniquitatem, et facies peccatorum  sumitis? Iudicate egeno et pupillo, humilem et pauperem iustificate; eripite pauperem, et egenum de manu peccatoris liberate . Alius uero: Non assumas inquit, personam pauperis in iudicio . Quod tunc obseruandum scias, quando diues iustam, pauper iniustam, ut assolet, habet causam. Item idemque: »Audite, et quod iustum est iudicate, siue ciuis sit ille, siue peregrinus: nulla distantia sit personarum. Ita paruum audietis ut magnum, nec accipietis cuiusquam personam in iudicio, quia Dei est iudicium .« Iudex uero dicitur quasi ius dicens; ius  uero dicere, iuste est iudicare. Denique audi quemdam, de cuius auctoritate non dubites: »Bonus, inquit, iudex nil debet arbitrio suo decernere, nec domestice uoluntatis proposito aliquid iudicare, nil paratum et meditatum domi proferre  , sed iuxta leges et iura cuncta pronuntiare, decretis obedire, nil proprie uoluntati indulgere.« Et, o quam bene ipsi hec dicens uoci concordat summi et solius sine mendacio iudicis ita dicentis: Sicut audio, iudico . Et tu itaque sicut audis, iudica; et sicut sese habet rerum natura, decerne. Caue tamen ne aliquem capias in uerbo, Phariseorum exemplum aspernare, qui insidiantes obseruabant, quomodo Dominum caperent in sermone . Memento te non solum in sermone, sed etiam  in multis offendere quotidie, ipso omnium iustissimo iudice spectante. Iuste etiam cum iudicas, caue 26 premium ne exigas, aut aliquod seruitium, ne de te conqueri Dominus uideatur dicens: Populum meum exactores sui spoliauerunt . Audi potius precipientem ipsum: Iuste, ait, quod iustum est exsequeris . Iniuste enim quod iustum est exsequitur, qui premium pro iusto opere expetens, ipsam iustitiam uendere non ueretur. Sed sufficiat istud modicum, nam si plenius uis instrui, lege libellum tibi congruentem Isidori.



TIT. uIII.---De testibus.

18. Testis es? Caue illud dicentis: Testis falsus non erit impunitus . Nam cum iuxta cuiusdam carmen:


 uera tacens, et falsa loquens utrique [f. quoque] nequiter errent;
   Hic quia non prodest, hic quod obesse cupit.

Flagitium maius estimo nullum quam falsum testimonium, quia et Domino, in quem periurat, et iudici, quem fallit, et omnem eius culpam sibi congerit, et proximo quem ledit, et omnem eius calamitatem anime sue infligit, reus tenetur. Facilius est quoque, ut quidam ait, uitare discordem, quam declinare fallacem.



TIT. IX.---De ministris publicis.

19. Procurator, exactor, quod gastaldus  usitato multis, Franciloquo uero maior dicitur eloquio, siue thelonearius, uel cuiuslibet alterius publice functionis minister es? Considera cuius rei ministerio fungeris, sciens ueracissime dictum, quia cui plus committitur, plus ab eo exigitur , etiam  cum usura penarum. Ideo autem in principio monui considerari ministerium, quia diuersa noui genera ministeriorum, et leuiora quidem alia, alia uero grauiora; inter que nullum scio ipso, quod curaturam  Italici dicunt, grauius. Ipsum enim, dum iuxta  suimet uocabulum incessanter rem urget curari terrenam, miseram miserrime negligi cogit animam. Ad illud enim, ueluti ad quoddam asylum, omnia confluunt genera uitiorum, et dum illius officii sit omnia uitia ulcisci, nullum inuenitur, quo non constet reum illum teneri. Nam fures procuratoris est tradere carceri, cum pene nil aliud uideatur ipse quotidie, nisi rapinam et fraudem sectari, et in comparatione mali leuius est, ut autumo, absque uiolentia quelibet furari, quam cum tormentis ab aliquo, quod detur, exigi; leuius penurie necessitate queuis latrocinia exercere, quam cupiditatis ardore fraudem aut seniori  , aut alicui alteri, aut certe sibi ipsi inferre, in quo et periurium incurrere, nec furtum uideatur cauere; quod approbat Sapiens,  qui dicit: »Potior fur quam assiduitas uiri mendacis; perditionem tamen utrique hereditabunt ;« itemque de malo periurii: »uir, ait, multum iurans replebitur iniquitate, et non discedet a domo illius plaga, et si frustrauerit, delictum eius super eum erit; et si in uacuum iurauerit, non iustificabitur: replebitur enim tribulatione domus eius; 27 et si dissimulauerit, delinquet dupliciter .« Dissimulare uero periurium, est arte iurare. Dupliciter uero delinquit, qui hoc agit, quia et Deo, cuius conspectum non abhorret, et proximo, quem fallere non timet, reus tenetur. Dupliciter delinquit, quia et fallacie et periurii notam incurrit.

20. Procurator adulteros et meretrices penis deputat, cum tota eius uita ebrietati ceterisque luxibus,  que adulterii et fornicationum solent esse fomenta, spureissime deseruiens, eadem illum agere, que in aliis damnat, perspicacissime demonstret. Ad cumulum uero perditionis, si forte aliquis talium, quod offerat, inuenit, statim et ipsum criminis ultorem acquirit tutorem; sicque in illo completur, quod in Psalmo legitur ita: Si uidebas furem, currebas cum eo, et cum adulteris portionem tuam ponebas . Quid magis? Breuiter prestringentes dicamus tale esse huiusmodi negotium, ut quasi e multis millibus hominum unus uideatur assumi, qui ob aliorum emendationem uel commodum eterne tradi debeat perditioni. Sed quid facio, qui id ipsum genus officii uideo a quibusdam pretio captari? quid, inquam, inde? Nunquam ne uidisti ab aliquo resticulos  erui, quibus funis, quo appenderetur, deberet fieri? Huiusmodi ergo uecordie technam et istius miserrimi ascribe  .

21. Sed ne more Pharisaico, dum uehementer carpimus facinus, desperationem emendationis incutere  uideamur, diuitias bonitatis Dei monstrantes, etiam tu quomodo saluari possis pandemus. Ante omnia hoc tibi damus consilium, ut si aliquo modo uales, ab isto te mortifero excutias laqueo, et sic demum ad penitentie medicamina confugiens, pro modo criminis medelam queras satisfactionis. Quod si non uales omnino, cum magno tremore quod preceptum est exsequens, caue ante omnia crudelitatem, inde fraudem, hinc cupiditatem et rapacitatem, non minusque ebrietatem, postremo illum Psalmi uersiculum, quem protulimus, uidelicet ne aliquo pretio illectus, aut ueluti quadam misericordia deceptus, furtum aliquod tegas, aut quodlibet, quod insequi debeat, crimen defendas. In ulciscendis uero criminibus, ita quod ministerio congruit, exsequere,  ut nunquam excidat memoria quod Dominus in parabola omnibus protulit, tibi maxime, cuius finis est iste: Serue nequam, nonne oportuit et te misereri conserui tui, sicut et ego tui misertus sum? Tunc iratus tradidit eum tortoribus . Sed et illud queso memineris sepe: Qui sine peccato est uestrum, primus in illam lapidem mittat : et inter agendum, suffragium tibi semper adhibere ne cesses eleemosynarum. His forsitan cum humilitate cordis pias omnipotentis aures pulsantibus, mereberis aliquando, ut ad te ipse uenire, et per se sicut Zacheum et Mattheum uisitare te atque curare; et his qui te olim saluum posse fieri desperauerant, 28 dignetur respondere: Quia non ueni uocare iustos, sed peccatores in penitentiam .



TIT. X.---De nobilibus.


22. Patronus  , siue, ut usitatius a multis dici ambitur, senior es? Audi: Que uultis ut faciant uobis homines, et uos facite illis . Similiter et Moyses: Non morabitur opus mercenarii tui apud te usque mane . Opus uero pro mercede operis positum intellige, uti per efficientem id, quod efficitur, et per continentem id quod continetur, quidlibet significari legis sepissime. Alius uero: »Qui effundit, inquit, sanguinem innocentem, et qui fraudem facit mercenario, fratres sunt, unus destruens, et alter edificans. Quid prodest illis nisi labor? Unus orans, et unus maledicens, cuius uocem exaudiet Deus? « Et per Malachiam: Ero, ait Dominus, testis uelox maleficis, et  adulteris et periuris, et qui calumniantur mercedem mercenarii . Quem locum Hieronymus exponens aduerte quid dixerit: »Nequaquam, ait, leuia putemus esse peccata, periurium et mercedem non reddere laboranti, et cetera his subnexa, que maleficio, ueneficiis atque adulterio comparantur.« Apostolus quoque: Qui suorum, inquit, et maxime domesticorum curam non gerit, fidem negauit, et est infideli deterior . Attende Deum in principio creationis humane dixisse: Crescite et multiplicamini,  et replete terram, et subiicite eam, et dominamini piscibus maris, et uolatilibus celi, et bestiis terre : ut intelligas homines non hominibus, sed uolatilibus, bestiis et piscibus esse prelatos, omnesque a Deo natura equales conditos, sed inequalitate morum faciente, aliis alios intantum suppositos, ut plerumque aliqui dominentur etiam melioribus. Unde et maiores, eos, qui ceteris principabantur, patres patrie, dictatores, et consules quam reges appellare maluerunt, inuidiosum fore censentes, si dicerentur homines, ueluti pecora, a quolibet regi. Meminisse autem, ut et Gregorius dicit tibi, oportet, sanctos Patres nostros non reges hominum, sed pastores fuisse pecorum. Augustinus quoque de equalitate nature, et sociali uinculo  amicitie : »Quoniam, inquit, unusquisque homo humani generis pars est, et sociale quiddam est humana natura, magnumque habet et naturale bonum, uim quoque amicitie: ob hoc ex uno Deus uoluit omnes homines condere, ut in sua societate, non sola similitudine generis, sed etiam cognationis uinculo tenerentur.« Beatus quoque Leo papa, idipsum luculentissime exsequens: »Simul, inquit, cum seruis habemus, quod ad imaginem Dei conditi sumus, nec carnali a nobis, nec spirituali natiuitate diuisi sunt. Eodem spiritu sanctificamur, eadem fide uiuimus, ad eadem sacramenta concurrimus.« Seuerinus quoque Betius disserens de eodem negotio plurima, que cecis etiam ualeant esse perspicua, concludit ita: »Si primordia uestra, inquiens, auctoremque  Deum spectes, nullus 29 degener exstat, inuitus peiora fouens, proprium ne deserat ortum.« Cui sententie concinit et alterius cuiusdam, sermone, actu, et nomine Benedicti, quodam loco dicentis: »Siue seruus, siue liber, omnes in Christo unum sumus, ut sub uno Domino equalem seruitutis militiam baiulamus, quia non est personarum apud Deum acceptio: solummodo in hac parte, apud ipsum discernimur, si meliores aliis operibus bonis, et humiles inueniamur.«

23. Nota uero te, quisquis es, qui de fastu alti gloriaris abusiue sanguinis; cum omne hominum genus in terris simili surgat ab ortu, et non ex alia, sed ex eadem massa compositus, ex uno patre, ex eademque, qua seruorum quilibet, sis matre creatus.  Quia si omnes in Christo quoque unum sumus , uno scilicet pretio redempti, eodemque baptismo renati: quisquis eamdem fraternitatis unitatem ceteris se preponendo scindere nititur, paternitatem sine dubio illius, redemptionem et regenerationem quoque, qua eius filii efficimur  , quantum in se est, annullare, et, ut ita dicam, abnegare probatur. uerum si solummodo in hac a Deo parte discernimur, si meliores aliis in operibus bonis, et humiles inueniamur; conuincitur melior esse qui tibi seruit  humiliter, quam tu, qui eum despicis arroganter; nobilior, qui tibi, quod promisit, exhibet fideliter, quam tu, qui eum decipis mendaciter; generosior, qui iura nature custodiens, proprium non deserit ortum, quam tu, qui uitiis uitia nutriens, uim amicitie magnumque et naturale uiolas bonum. His igitur utpote uerissima ueracissimorum auctoritate suffultis, et nulla sui contrarietate nutantibus rectissime concessis, firmissima colligitur definitione, non natura, sed uoluntate, homines a se inuicem distare. Ad erudiendum uero stultorum inscitiam, ad confutandam arrogantium proteruiam, ille qui in Euangelio dicit: Pater meus usque modo operatur, et ego cooperor , quotidie nobis cernentibus hunc humiliat, et hunc exaltat quia suscitat de puluere  egenum, et de stercore erigit pauperem, ut collocet eum cum principibus : uidelicet ut cum quilibet de nobilitate gloriatur generis, perpendens, quoscunque ex paupere et infimo genere, ad summos honores conscendere, aduertat antecessoribus suis et id contingere potuisse, et studeat elationem reprimere. Omne enim 30 datum optimum, et omne donum perfectum desursum est ; et: Non est potestas nisi a Deo : quod perspicacissime monstrant nobilium filii ad penurie infamiam deducti; et seruorum soboles summatum  obtinentes hereditates, quouis ordine easdem indepte, insignes. Ponamus namque ante oculos quemlibet prefecti filium, cuius auus iudex, abauus tribunus, uel scoldascio  , atauus cognoscatur miles  fuisse: quis illius militis pater? ariolator, an pictor; aliptes, an auceps; cetarius, an figulus; sartor, an fartor; mulio, an sagmio  fuerit; postremo eques, an agricola; seruus, an liber? Quis recordatur post omnia; nam

Seruis regna dabunt, captiuis fata triumphum.
ut quondam per quemdam cantatum est satirographum; quod tamen non fatis, sed disposito iure ascribitur cunctipotentis. Quid uero, si cui illorum contigerit quod cuidam tibicini contigisse uarro testis est, quod uidelicet aliquando etiam ignobili  ministerio ad summum aliquem honorem prouectus fuerit, sicut ille eadem arte tantum populum delectauit, ut rex fieri meruerit?  Nunquid enim tibicinem illum nobilitare potuit, dum extulit tibia, quod non ualuit, dum protulit natura? Sed relinquamus istud ambiguum, et forte nec credendum ducamus ad medium.

24. Quid quod non uafris gentilium, sed certis sacrarum Scripturarum assertionibus monstrare quimus ad liquidum? Dauid, fratribus reprobatis, in regem a Deo electus, quia Dei munere eosdem regno precessit, nunquidnam et genere superauit, aut illius progenies propter regnatum  alia, quam eadem, quam sine regnatu protulit natura? Nobilis ille, quia rex; ignobiles fratres eius, quia milites:  an, quod uerum est, hanc sibi uirtute nobilitatem cum Dei gratia parauit, ut qui familia erat ignotus, claresceret moribus? Unde Cicero pulcherrime aduersus Sallustium agens, »uelim, inquit, mihi respondeat: Nunquid hi, quos protulit Scipiones et Metellos, ante fuerint opinioni et glorie, quam eos res sue geste, et uita innocentissime acta commendauit? Quod si hoc fuit illis initium nominis et dignitatis, cur non eque de nobis estimabitur?« Itemque: »Quare noli mihi antiquos uiros obiectare. Satius est enim me meis rebus gestis florere, quam maiorum meorum opinione niti, et 31 ita uiuere, ut ego sim posteris meis nobilitatis initium, et uirtutis exemplum.« His contra hodie agitur. Mauult enim quis auum laudari, quam se. »Splendidum te,  ait Betius, si tuam non habes, aliena claritudo non efficit.« Ceterum ut ad id, quod usualiter quotidie cernimus contingere, redeam, nonne uides multos hodie obsequio, aut quolibet ingenio non modo mereri libertatem; uerum et ipsam dominorum nancisci hereditatem, nobilique quanquam impari interueniente connubio, seruorum  dominice persepe etiam preferri propaginem? Factum sit, infectum sit, narratum est quod refero. Cuiusdam diuitis filius gutta, quam cadiuam  dicunt, laborabat. Medicorum omne probatissimorum erga eum inefficax  ingenium, ad desperationem salutis paternum atque maternum deduxerat animum: cum ecce unus seruorum suggerit, ut flores arboris persici optime mundatos, primo Lunis die  Aprilis mensis in uase uitreo colligerent: quod sub radice eiusdem arboris, insciis omnibus, ab uno quo uellent suffoderetur, eodem die reuersuro ipso, a quo positum est, anno uergente, si fieri posset, hora quoque eadem, et effosso uase, flores in oleum conuersos, arborem siccatam inuenturo: quod sub altare positum, presbytero quoque ignorante, nouem missis super eo celebratis, sanctificaretur, et statim post accessum eiusdem morbi nouem uicibus in haustum diatim scilicet egro daretur, cum oratione Dominica, ita duntaxat, ut post sed libera nos a malo, a  dante diceretur, libera Deus istum hominem nomine ill. a gutta cadiua 32 et quibus nouem diebus missam quotidie audiret, azymum panem cibumque quadragesimalem post ieiunium caperet, atque ita Deo miserante conualesceret. Factum est, si tamen factum est, ille conualuit, seruus emancipatus est, etiam heres ascriptus, medicina ab innumeris approbata, multis quoque salutis contulit remedia. Hoc ideo libuit referre, ut et legentes eamdem experirentur   , quo mea opera etiam in hoc aliquibus suffragium contra huiusmodi incommodum pararetur, et te, cum quo mihi sermo est, huiusmodi exemplis commonefaciam »ne te quesiueris extra« neue stulte alicui tibi maxime commendato  ueluti nobiliorem te uelis preferre, certus te eiusdem conditionis, eiusdem mortalitatis, eiusdem pulueris esse, dignitatemque seculi, si enucleatim discutiatur, non in genere, sed in ipsa consistere possessione, in quantum uidelicet non ipsos homines, sed ea, que circumstant hominibus, uidemur pensare, gloriosioremque  futuram eius sobolem, si fortuna a te, ut ita dicam, ad illum transiens, eam diuitem, tuam reddiderit pauperem; imo, ut absque ulla cunctatione quod uerum est proferam, Omnipotentis dispositum  illam sublimare, tuam uoluerit humiliare; que omnia si ipse tibi non suades, uisus suadeat, uel sapiens ille dicens de talibus: uidi seruum sedentem in loco dominorum  ; longeque licet impar alius, Diuitis, inquiens, serui claudit latus ingenuorum filius.

25. uidi autem quibusdam pessimum quoddam inesse uitium, quod tanto minus ualeo intactum relinquere, quanto magis illud in memetipso   33 expertus, uelut in quodam possum libro relegere. Inuenies enim quemlibet nobilium omnibus pene rebus destitutum, potentia et dignitate   uiduatum, penitusque quantum ad id quod cupiditia dictat, et nobilitas expostulat deiectum, qui contra tam duram infortunii calamitatem brachium erigere nitens, nec per se  aliquid ualens, quempiam, qui quietus, copia arridente, aut in se subsistere, aut cum grandi questus emolumento alteri ualeret seruire, dulcisonis blandiloquiorum illecebris ad se sequendum non dubitet irretire, et a magno profectu ad immanem defectum deducere. Sed dum istius pena illius resurrexerit gloria, istius detrimentis illius creuerint commoda; aut penitus  nullam uidetis referre condigne retributionis gratiam, aut si qua fuerit compensatio attributa, parua sit aut magna, et aliqua discordie saltem uel leuissima subrepserint diuortia, oblitum [subaudi inuenies eum] amicitie preterite, oblitum tam bone uoluntatis, ut nullo munere quod solet oculos decipiendo allicere, sed sola ea, que fortis est ut mors , dilectione suadente, se penitus neglecto, illi maluerit etiam cum uite innumeris periculis succurrere, ut gloriam aut amissam aut potiorem ualeret recuperare, quam suimet curam gerere, et sibi necessaria, cum adesse potuissent, ad uota captare; oblitum eorum, que tunc  utrisque inerant, et crescendo de die in diem adesse poterant, quibusque quando deceptus est pollebat, illa improperare,  ad que iam deceptus sui causa decidit, qui commemorat  ; oblitum eorum que illum uidit habuisse, illa commemorare, que per se contigit non habere. 34 Reminiscens namque quod contulit, obliuiscitur que abstulit; recitans ad que illum extulit, tacet a quibus deiecit; tacens decus ipsius nobilitatis  , notam, quam ipse intulit, refert paupertatis. Hoc tantum nefas, cum ad describendum, ut est, locum alium, propriumque flagitet tomum  : sufficiat hic uel ex aliquantulo commemoratum,  ut exigas [f. erigas] animum ad cauendum, si Dominum uis habere propitium.



TIT. XI.---De mercenario et cliente.

26. Mercenarius, cliens, siue commendatus  cuilibet es? Audi precipientem Dominum: Quod tibi non uis fieri, alii ne feceris ; quod, ut quomodo ad te pertineat, demonstrem, hortor ut sicuti a patrono non uis debito seruitii fraudari donatiuo, ita caueas ne quando ille a te debito fraudetur obsequio, ne de te conqueri uideatur. Sapiens, qui dicit: Multi quasi inuentionem estimauerunt fenus, et prestiterunt molestiam his qui se adiuuerant. Donec accipiant, osculantur manus dantis, et in promissionibus humiliant uocem suam, et in tempore redditionis postulabit tempus, et loquetur uerba tedii et  murmurationum, et tempus causabitur . Tempus autem redditionis, quam promisisti, tempus intellige seruitutis, quando manus manibus iunxisti senioris  . Caue ergo, ne segniter, superbe, aut infideliter quod pollicitus es exsequens, illud beati Iob tibi uidearis applicare: uir, inquit, uanus in superbiam erigitur, et quasi pullum onagri se liberum natum esse putat . Liberum enim te nequaquam natum esse, sententia eiusdem uales aduertere, cum hominem ad laborem ille nasci dicat apertissime: labor uero magis seruituti quam libertati uidetur congruere; unde et quidam sapiens: Cibaria, inquit, et onus asino, et panis et disciplina atque opus seruo . Hinc itaque Seneca: »Beneficium, ait, accipere, 35 libertatem  est uendere.« Ne ergo hanc tibi arroges, quam lucri causa uendidisti libertatem, fac potius quod Salomon hortatur, nullum scilicet tibi te esse debere perpendens amiciorem: Fili mi, si spoponderis pro amico tuo, defixisti ad extraneum manum tuam. Fac ergo quod dico, fili mi, et temetipsum libera, quia incidisti in manus proximi tui: discurre, festina, suscita amicum tuum, ne dederis somnum oculis tuis, et non dormitent palpebre tue . Hec omnia, cum, ut dixi, etiam iuxta litteram, saluo  uidelicet intellectu, qui rectoribus Ecclesie congruit mystico, etiam pro quouis agere debeas amico, multo magis agere congruit pro temetipso, duplici scilicet pro causa, ne et patronus iuste causari possit, debitum te beneficiis non rependisse obsequium, et cuncta de celo prospiciens Dominus uindex adsit secundum Apostolum , dum in negotio dati et accepti te decipere uiderit fratrem tuum. Memento itaque sepissime illius dicentis: Intellige proximum tuum ex temetipso . Itemque: Multi non nequitie causa non fenerati sunt, sed quia fraudari gratis timuerunt , ut ex temetipso colligas, quia non semper culpa est patronorum, quod aliquandiu detinent mercedem mercenariorum, uel quorumlibet sibi commendatorum,  sed agit hoc multoties nequitia, desidia, uel superbia eorum. Unde qui supra  Malignos, ait, fieri maxime ingrati docent. Hoc itaque prudenter et sollicite cogitans, quo fidelius atque studiosius uales, ad seruiendum prepara uiriliter animum, certus quia pater ille familias, cuius uterque estis famuli, afflictionem et laborem tuum de celis contemplabitur. Si uiderit te a patrono decipi, et arguet eum, statuens fraudem contra faciem eius in tremendo die illius iusti examinis. Tu uero si digne eamdem mercedem non elaboraueris, in supplicio componere  exigeris, ubi scilicet deerit auxilium fideiiussoris, et pretium redemptionis.



TIT. XII.---De consiliariis.

27. Consiliarius es? Caue illud propheticum dicentis:  ue qui dicitis malum bonum, et bonum malum . Nam ut uetus sese habet prouerbium: Si in clientelam felicis hominis potentisque perueneris, aut ueritas, aut amicitia perdenda est. Cogita, quia dicimus Iudeos Christum crucifixisse, cum non ipsi, sed milites Romani eum crucifixerint, ut intelligas ei totum criminis pondus incumbere qui consilium super hoc non dubitauit dare. Unde amplius Caipham exsecramur, qui dixit: Quia expedit unum hominem mori pro populo , quam Pilatum, qui dixit: Accipite eum uos, et secundum legem uestram iudicate eum . Unde et Apostolus: Non solum qui faciunt, inquit, sed etiam qui consentiunt facientibus, digni sunt morte . Et nota, quia non ait, qui iubent, aut consiliantur, sed, quod  ualde minus est, qui consentiunt, ut intelligas, quam mortiferum sit perditionis consilium, cum tam noxius sit etiam ipse consensus. Qui enim, ut ait Seneca, succurrere perituro potest, cum non succurrit, occidit. Contra hodie agitur; mauult enim quis aliquem inuenire morigerum, quam amicum. Amicus 36 autem, ut ait Gregorius, dicitur anime custos. Inuenitur uero hodie maior numerus eorum, qui dicunt uidentibus, nolite uidere, et aspicientibus, nolite aspicere nobis ea, que recta sunt: loquimini  nobis placentia, uidete nobis errores . Non est autem huiusmodi amicitia, non est, inquam, imo maxima inimicitia. Qui enim ea parte, qua in perpetuum uicturus est, quemlibet interficit, homicida pessimus est. Lex uero amicitie, Lelio teste, est ut ab amicis honesta petamus, amicorum causa honesta faciamus. Omnis uero suasio tria debet continere, honestum, utile, possibile; his si unum defuerit, receptibilis suasio non erit. Sodalis uero amico, ut legitur in Sapientie libro, coniucundatur in oblectatione, et in tempore tribulationis aduersarius erit . Quod agnoscens beate recordationis iam dictus papa Gregorius, cuidam scribit: Consiliarios, inquiens, tales tibi elige, qui te, non tua diligant. Tu ergo quicunque  unus de mille ad consilium cuiuslibet elegeris, cogita cuius uide frueris; et amicum non propter sua, sed propter se diligens, honesta ei consiliare, illius causa honesta operare; ipsum enim Dominum, magni consilii angelum  uocatum legimus, cuius si imitatores esse uolumus, consilium nemini, nisi sanum, nisi iustum, nisi honestum demus, ne contra agentes, non consiliatores, sed amici iudicemur proditores, nec bonitatis cooperatores, sed malitie uocemur inuentores, et per hoc diaboli fautores.



TIT. XIII.---De dominis.

28. Dominus es? Noli extolli: memento te seruum, unum habere Dominum, et ideo te esse conseruum. Quanquam enim sapientissime Sapiens quidam,  seruorum nequam considerans superbiam, dicat: Panis et disciplina, et opus seruo , etc., uide tamen ne superponas ei aliquod, quod ferre non possit, aut certe difficile poscat seruitium. Noueris discretionem matrem omnium esse uirtutum, cum et iuxta beati Leonis pape admonitionem, hoc ipsum te per omnia debeat facere mitiorem, quod eius uteris subiectione, cum quo uni Deo eadem subiiceris seruitute. Hinc quidam pulcherrime: Qui seruis, inquit, crudelis est, ostendit in aliis non uoluntatem sibi deesse, sed potestatem. Terreat te itaque pena Pharaonis; considera Deum afflictionem miserorum contemplari de celis; da ei quotidie aliquid spatii, non quo uacare quieti, sed seruire ualeat Creatori. Si est, imo quia est disciplina  necessaria, sit moderata. Quod si te forsitan lesit, si furatus est aliquid, si fraudem intulit, si aufugit, quidquid perperam egerit; omnia ita stude corrigere, ut non ire satisfacere, sed negligenti prospicere; non exsequi uindictam, sed uidearis insequi culpam, saluare delinquentis animam: et in his omnibus ne excidat animo sententia illa terribilis, qua dicitur: Serue nequam, omne debitum dimisi tibi, quoniam rogasti me: nonne ergo oportuit et te misereri conserui tui, sicut et tui misertus sum?  Tunc iratus Dominus eius tradidit eum tortoribus , etc. Quod si morigerus et fidelis est, audi: Si est tibi seruus fidelis, 37 sit tibi sicut anima tua ; non fraudes illum libertate, neque inopem derelinquas illum.



TIT. XIu.---De seruis.

29. Seruus es? Noli tristari; si fideliter domino tuo seruieris, libertus eris omnium Domini: omnes enim in Christo fratres sumus. Audi itaque apostolum dicentem: Serui, subditi estote in omni timore dominis.  Quo timore, et quid sibi uult quod dicit omni? Id est primum Dei, inde terreni domini, siue primum timore seruili, quem caritas foras mittit , uidelicet ne flagelleris, ne uapules, ne constringaris, ad ultimum ne  in ignem eternum pro contemptu ducaris: quia quisquis potestati resistit, Dei ordinationi resistit; non est enim potestas nisi a Deo . Imposuisti quoque, ait Psalmista, homines super capita nostra : et iuxta cuiusdam sententiam: »Qui Deo conatur resistere, necesse est ut magno bono careat, et magnum malum incurrat, quia scilicet summo bono contraiuit, et deteriori malo adhesit.« Hinc demum timore casto [subaudi subditus esto], qui permanet in seculum seculi, uidelicet ne, si piger uel deses fueris, perdas gloriam fortiter laborantibus in futuro promissam. Horas igitur si quas furaris domino tuo, redde Creatori tuo. Et ne fortuitu, aut absque Dei prouidentia putes te seruituti, quouis ordine acciderit, subiectum,  audi Isidorum: »Propter peccatum, inquit, primi hominis, humano generi pena diuinitus illata est seruitutis, ita ut quibus aspicit non congruere libertatem, his misericorditer irroget seruitutem; et licet hoc per peccatum contigerit originis, tamen equus Deus ita discreuit hominibus uitam, alios seruos constituens, alios dominos, ut licentia male agendi seruorum, potestate dominorum restringatur. Nam si omnes sine metu essent, quis esset qui a malis quempiam cohiberet? Inde et in gentibus reges principesque electi sunt, ut terrore suo populos a malo cercerent, atque ad recte uiuendum legibus subderent. Quantum attinet ad rationem, non est personarum acceptio apud Deum ; qui mundi eligit ignobilia et contemptibilia, et que  non sunt, ut ea que sunt destrueret, ne glorietur omnis caro, hoc est carnalis potentia coram illo : Unus enim Dominus equaliter et dominis fert consilium et seruis. Melior est subiecta seruitus, quam elata libertas; multi enim inueniuntur Deo libere seruientes, sub dominis constituti flagitiosis, qui etsi subiecti sunt illis corpore, prelati sunt tamen eis mente.« Hoc ergo tanti uiri testimonio non tam diserto, quam uero consolatus, esto fidelis et bonus seruus, semper habens consilium in  corde, quod Agar ancille Sarai dedit angelus: Reuertere, inquiens, ad dominam tuam, et humiliare sub manu eius .



TIT. Xu.---De magistris.

30. Magister es? Memento te disciplinam cum dilectione discipulis debere, exemplo illius qui desuper magister est omnium, qui quos diligit flagellat et corripit , quique non seruos, sed amicos suos uocare consueuit discipulos , et sic insequendo tam uerbis quam uerberibus eorum errata corrigere, ut personas delinquentium debeas et tu diligendo nutrire.



38 TIT. XuI.---De discipulis.

31. Discipulus es? Scito te obedientiam debere magistris, eamque rem moralem existere, ut hoc  quis exigat a subditis, quod se meminit exhibuisse prelatis. Et ut mistum, et ueluti concionale texam eloquium, discipulus es? Audi et tu, queso, precipientem Dominum: Que uultis ut faciant uobis homines, et uos facite illis . Similiter magister es? audi. Nolite uocari Rabbi . Discipulus es? audi. Que dicunt facite, que autem faciunt, facere nolite . Magister es? audi: Qui scandalizauerit unum de pusillis istis, qui in me credunt, expedit ei ut suspendatur mola asinaria ad collum eius, et demergatur in profundum maris . Discipulus es? caue. Erit, inquit Apostolus, tempus cum sanam doctrinam non sustinebunt, sed ad sua desideria coaceruabunt, sibi magistros, etc. . Magister es? aduerte:  uolentes esse legis doctores, non intelligentes neque que loquuntur, neque de quibus affirmant . Discipulus es? Honore, inquit, inuicem preuenientes . Magister? Non dominantes  in clero, sed forma facti gregis . Postremo magister es, aut diceris, aut dici uis? Cura magisterii iura seruare, ne dicaris abusiue. Desidera magis prodesse quam preesse. Discipulus es? Stude humiliter subesse, ut tibi et multis aliis quandoque ualeas prodesse. Magister es? Doce humiliter quod nosti. Discipulus? Disce inhianter que adhuc minime nosti. Magister? Opta magis amari, quam timeri: auertit enim, ut dicit Augustinus, a se plurimos tristis et nimium seuera crudelitas. Unde et Gregorius: Si quis, ait, ferinos mores habet,  necesse est ut bestialiter solus uiuat. Discipulus? Contende obsequendo amorem adipisci magistri; canit enim tibi ita peta: »uictrix sapientie fortuna: dicimus autem hos quoque felices, qui ferre incommoda uite, nec iactare iugum uita didicere magistra.« Magister es? Cura hac arte magisterium moderari tuum, ut instituendis magis quam hebetandis uidearis preesse discipulis. Nam sunt nonnulli tam tardi atque obliuiosi intellectus, ut ipsa prima difficile elementa litterarum, ne dum aliquid ex profundioribus  capere ualeant generibus institutionum. Quidam uero, uerbis ut id referam Aurelii Augustini, tante sunt fatuitatis, ut paulo minus differant a pecoribus. Sunt uero alii tam agilis intellectus et studii, ut sepe proprio sensu et studio, etiam maiora percipiant, quam a magistris didicerunt. Sunt etiam qui difficile capiunt, et facile perdunt. Sunt qui difficulter quidem capientes, capta fortiter retinent. Sunt qui facile capiunt, facilius amittunt. Sunt qui facillime capiunt, difficillime amittunt. His nichil aliud opus est insinuare, quam ut prepetem agilitatem sensus studii exercitio nutriant, ne non discendo quod ualent, et auctorem ingratitudine offendant, et sapientia uacui, penas pro contemptu quandoque exsoluant. Ceteris uero pro captu singulorum et  uarietate intellectuum moderari debere noueris et precepta disciplinarum, ne, si incapibilia eis uelis ingerere doctrinarum, profundius cecitatis incidant gurgustium. Lege librum Augustini Soliloquiorum, et ibi euidens, 39 huic tamen nostro non dissonans, inuenies super isto consilium. uerum forsitan deest [scilicet liber Augustini] nec ualet inueniri quesitus? Dicimus tibi, sicuti in eo legimus, quia ordine quodam ad sapientiam peruenire, bone discipline officium est; sine ordine autem uix credibilis felicitatis [f. felicitas]: quocirca suadeo illos superius expressos [id est discipulos] tanto doctrine ingenio tractari, ut more medicorum, qui lippientibus solem cupiunt uisibilem reddere, primo leuissimi captus doctrina eis offeratur; deinde quid, non multum  quidem, fortius tamen; tum demum aliquid, quod aliquantula sui parte ab hoc remotum, quibusdam ueluti coniecturis ipsum aliquantulo aperire ualeat uisum; inde quodlibet eius lucis uicinium, hinc ipsius sapientie leuius, hinc mediocrius, hinc ipse, si tamen capi utcunque posset, ipsius fulgor monstrandus; sin alias, optatius est lippiente uisu ipso mane tabernas circuire, et aliquid commodi referri domum, quam ipso splendore meridiani solis penitus obcecato, ipsas cum quodam appetitu tenebras sine aliquo fructu captare.

32. Sicut autem in auditoribus diuerse inueniuntur distantie sensuum, ita et in doctoribus diuerse reperiuntur conspersiones affectuum. Nonnulli enim tam obstinate sunt uoluntatis, ut cum magistri ambiant  uocari, nulla doctrine arte aliquos a se cupiant imbui; doctores dici desiderant, qui inuidia obstrusi, doceri omnimodis detrectant. Hi sunt nimirum, qui thesaurum sapientie cordis suffodientes antro, maledictionis spiculo terebrantur in iudicio, iuxta illud: Qui abscondit frumenta, maledicetur in populis . Sunt contra alii, qui tante uidentur largitatis, ut doctrinam magis uideantur fundere, quam erogare, de quibus Gregorio teste dicitur in lege: uir qui fluxum patitur seminis, a sacerdotio repellatur. Fluxum enim patitur seminis, qui ea, de quibus in auditorum cordibus bonarum  uirtutum generari debuerant soboles, inaniter effundens, ipsa sui superfluitate steriles reddere eosdem cernitur auditores. Horum quinifaria cum sit diuisio, una uirtuti  militare uidetur solummodo; id est cum quilibet tam ardentis est caritatis, ut si fieri possit, totum se transfunderet in cor audientis, iuxta illud Apostoli: uolo omnes fieri sicut me ipsum ; et: Os nostrum pateat ad uos, o Corinthii, cor nostrum dilatatum est, non angustiamini in nobis, cum angustiamini in uisceribus uestris ; quasi dixisset, licet angusta sit arca cordis uestri que capiat, non est angusta manus caritatis que fundat. Altera diuisio seruire uidetur adulationi, dum quilibet sub specie docendi uolens placere potentum alicui, introducit satyram, et uiolat  doctrinam. Tertia auaritie deprehenditur militare; multi enim lucri ambitu, tegenda silentio uendunt loquendo. Quarta iactantie specialius obsequitur, nam ut multum quis scire uideatur, aperit sepissime quod debuerat celare, contra illud Psalmiste: In corde meo abscondi eloquia tua, ut non peccem tibi ; unde et Augustinus eumdem uersiculum exponendo: Qui arcana, inquit, diuulgat, imminuit Christi decorem; quibus satis lepide illud concinit pete Persii: Usque adeo ne, inquiens, scire tuum nichil est, nisi te scire hoc sciat alter. 40 Quintam uero horum partem incauta solummodo loquacitas efficit; plerique enim, dum sine moderatione linguam incautius loquendo relaxant, inconsideranter emittunt, quod, licet desideranter  uelint, reuocare non possunt. Ex his quinque diuisionibus prima predicanda est et tenenda; secunda cum quinta miseranda et corrigenda; tertia cum quarta penitus uitanda. Sunt post istos, qui quod ipsi minime didicerunt, presumptius nimis alios audent docere. De quibus ait Apostolus: uolentes fieri legis doctores, non intelligentes neque que loquuntur, neque de quibus affirmant . Hi persepe, dum dedignantur discipuli fieri ueritatis, magistri efficiuntur erroris. Sunt etiam quidam, secundum Apostolum, semper discentes, et nunquam ad cognitionem ueritatis uenientes . Sunt quoque qui copiose dicunt quod non intelligunt. Sunt econtra, quibus intellectus abundat, sed eloquentia deficit. Predicandus autem, quem et eloquentia et  intellectus reddit illustrem, cum primus ille, quem dixi, de presumptione culpandus, alter non uituperandus, sed sit amplectendus, nisi forte inuidia uel auaritia plenus, benignitate uel caritate sit, ut assolet, uacuus, quem ut caueas precor obnixius.



TIT. XuII.---De diuitibus.

33. Diues es? Caue diuitem illum superbum, qui contempsit Lazarum; time ne, si denegas pauperi micam, desideres nec accipias aque guttam . uideris aliqua possidere? Disperge, ut possideas uere. Quomodo, inquis, ueraciter possidebo? nunquid non et modo, cum fruar, ueraciter possideo?  Hoc a me non indiges inquirere; te ipsum interroga, te conueni, tecum causamini. Dic, rogo, in quibus rebus constant diuitie tue? In possessionibus, inquis, prediorum, seruorum, ancillarum, equorum, boum, ceterarumque pecudum; in obsecundatione obsequentium, delectatione canum et accipitrum, abundantia uestium, utensilium, frumenti, uini et olei, armorum, argenti, auri atque gemmarum. Optime. Modo te uolo conuenire. Dic, rogo, tempestas nunquam hec tua contigit predia? Quomodo, inquis, aliter fieri potuit? Quomodo, inquam, dicis te unquam ueraciter possedisse, quod ualuit tempestas auferre? Nulla enim ratione ueraciter est tuum, quod alicuius inuasione potest fieri non tuum: unde et illud sapientis: Non  proprium dicas, quod mutari potest. Sed uideamus cetera. Forsitan firmius possides ea. Serui, ancille, equi, boues possuntne a predonibus diripi, clade opprimi? Ad postremum nonne his eque ac tibi  sors est moriendi? uestes nequeunt a tineis demoliri? Scio, inquis, remedium inde. Bene. Aliquid nosti remedii, ut igne non possint absumi? Non, inquis, sed mitto eas illuc, ubi continetur et aurum. Est locus arcuatus, non ualet igni esse accessus. Concedo. Semper ergo illic erunt? nunquamne foris prodibunt? Facient plane. Quid tunc? Si salue, salue; si perdite, perdite. Ubi ergo tanta diligentia, tanta custodia? Quid profuit tanto tempore custodisse, aliquando perdidisse? Esto nil horum contingat; quis tuas, cum hinc uadis, diuitias  tecum portat? Nonne te uideo ligatis 41 pollicibus pene nudum agi in tumulum? Et si hoc tibi contingat, beatum te forsitan dixerim, nam audiui sepe diuitem a lupis comestum.

34. Quid ergo, inquis, agendum? An segnitie uacandum, nil laborandum, omnibus mendicandum? Quis dat, si omnis mendicat? Non; non illud precipio, dicit Dominus, imo omnimodis prohibeo; nam predixi tibi, quod in sudore uultus tui uesceris pane tuo . Cum illud predixi, laborem indixi: tu econtra nil uis laborare, sed laborantibus auferre, et, cum tu uaces peccatis et deliciis, aliis laborem indicis; cum econtra me in Psalmo dixisse legeris: Labores manuum tuarum quia manducabis; beatus es, et bene tibi erit . Et  per Apostolum: Qui non uult operari, nec manducet . Labora itaque, dico, fruere, eroga, disperge. Sicut ego non cesso dare, imo committere; ita tu ne cesses erogare; et semper, quia iussi, labori insiste, ut habeas, quod possis erogare, et non sit opus seruare. Otiositas enim, si non certis diebus mei causa, inimica est anime. Enim uero nec ullo tempore te uolo otiosum esse: nam etsi dixi per Prophetam: uacate, sed addidi: Et uidete, quia ego sum Dominus , ut intelligas tibi cauendum [f. uacandum], mihi seruiendum. Quid opus est ut serues, qui me dante quotidie satis accipis? Quid conuenit ut serues, qui ignoras cui serues?  Seruo, inquis, filiis. Ante te forsitan obibunt. Dabo, ais, pro anima illorum. Quando? postquam eos absorbuerit gehenna? Non audisti psalmum dicentem: In inferno quis confitebitur tibi?  Non legisti: Frater non redimit, redimet homo?  Postremo me non audisti dicentem: Ibunt hi in supplicium eternum, iusti autem in uitam eternam?  Quomodo autem est eternum, quod alicuius munere, postquam semel fuerit adeptum, potest fieri nullum? Non audisti: Lignum in quocunque loco ceciderit, ibi erit? 

35. Unde si uis pro anima tua, uel cuiuslibet dare, dum tu illud possides, da; dum tui est iuris, tui arbitrii, tue potestatis, dum uales redimi, dum uales liberari. Diuitie enim tue te antecedere possunt,  sequi omnino non possunt. Hic sanus incipe dare, et si infirmitas euenit, studiosius eroga; et si mors interuenit, ne timeas; quod hic erogatur, illic proficiet; tantum ne Deus serum iudicet inceptum, necessitatem non attendat, approbet uoluntatem, non reprehendat intentionem: consideret hic te sanum uoluisse dare, uideat te hic cepisse, hic uoluisse complere: de uoluntate enim et intentione iudicat. At forte dicis: reliquerunt mihi parentes, possum non relinquere filiis, aut nepotibus, aut aliquibus heredibus? ue illis, qui totum tibi reliquerunt, sibi nil tulerunt, imo multum tulerunt. Nunquam enim deficiet quod tulerunt: damnationem enim perpetuam sibi tulerunt, ignem perpetuum sibi tulerunt; quasi te Deus non possit,  nosque illorum munificentia pascere, qui totum mundum pascit quotidie. Pater, inquis, meus reliquit mihi. Patri quis? auus, inquis. Auo, quis? proauus, ais. Proauo quis? ille talis et talis. Illis quis? quid me fatigas rogando, inquis, Adam, etsi non alius. Adam quis? Deus. Ergo Dei erat, imo uelis, nolis, Dei est totum; etiamsi non accipiat a te, habet a te. Domini est terra et plenitudo eius . ue autem eis, quibus 42 tanti successerunt heredes, ut Dominus nunquam illis meruerit esse heres. Rumpe, fili, rumpe, queso, hunc funem, ne hoc cum ipsis constringaris in perditionem. Accipe Dominum heredem, ut te ille accipiat regni sui consortem; partire cum illo filiorum hereditatem, et effice eum illis fratrem. Quod si non uis, neque tu  eius hereditatem usurpabis. Attamen uelis, nolis, approbabo tuis ipsius testimoniis, non te tuas possidere diuitias. Fac, inquis. Eroga, dico. Non faciam, dicis. Cur? Timeo, ais. Quid? inquam, paupertatem. Ergo paupertatis sunt tue diuitie, non tue. Dominus est enim qui interdicit subiectus, cui quidlibet interdicitur. Ecce, te confitente, deprehendi, non tantum te tuas non possidere diuitias, sed etiam a paupertate possideri, cui ipse seruiunt diuitie. Sed uideo quid declinaueris. Cum enim seruus sis auaritie, non ausus eam saltem nominare, sub tegmine paupertatis elegisti confugere, cum non timere eam te constet, sed abhorrere: illam uero, cuius amore  istam abhorres, magis te conueniret exsecrari. Nam cur paupertatem timeas? nonne maioris numeri [al. meriti], quos Deus pascit quotidie, cernis pauperes, quam diuites? nonne eosdem tanto elatos nosti fastigio, ut fratres ab ipso Domino in illo uocentur iudicio, ubi sola tibi ac singularis erit consolatio, si in dexteram poni pro obsequio illis merearis impenso? Dedignaris ergo, aut forsitan uilis tibi est ipsius fraternitas Dei!

36. uerecundor, ais. Quare? Qui me, inquis, nunc honorant, post despectui habebunt; at pulchrum est digito monstrari et dici, hic est. Ratio contra. O curas hominum! o quantum est in rebus inane! Istud enim cur tam auide, ut uideo, inbias? Quam sit futile psalmus te ualet docere: uidi, inquiens,  impium superexaltatum et eleuatum sicut cedros Libani, et transiui, et ecce non erat: quesiui eum, et non est inuentus locus eius . Ecce uero alia, inquam, domina. Que? Superbia, inquam. Quid enim tibi cuiuslibet faciet despectus, si tui compos fueris in humilitate fixus? Mitte iaculum in columnam marmoream, et uidebis quid fiet. Modo, ais, gaudeo, oblector, quiesco. Ecce luxuria, tertia domina; sed illud tertium rade; non enim quiescis, nec uero sine causa Deus sollicitudinem diuitiis in Euangelio iungit , nisi quia omnium penetrans corda, nouit optime que miseros diuites cruciet cura. Sapiens quoque, qui dicit: Omne quod supereminet, plus meroribus afficitur, quam honoribus gaudeat; nequaquam hoc diceret, nisi  que mala diuites in intimis perferant optime nosceret. Denique temetipsum considerans, teque ante te proprii statuens censura iudicii, interroga animum tuum, quid est quod eum tantopere angustat, quid uigilias auget, somnum aufert; quid te discurrere facit, recumbere interdicit; que illa inter amorem timoremque confusio, que sollicitudo, queque illa crebra suspiria; et luce clarius uidebis, quam seua inquietudinis peste labores, quibus cogitationum tumultibus agiteris, quibus meroris procellis impellaris, qui te quiescere, oblectari et gaudere dicis. Licet enim ad tempus delectent, quantum aliquando cor stimulent opes terrene, optime nosti. Gaudes namque dum acquiris, meres dum perdis; anhelas dum exigis, formidas dum exigeris; 43 myrmicoleo   utique nec dissimilis, formica aliis, aliis leo uideris. Ad cumulum quoque miserie illos formidas sepissime, quibus potentia inestimabiliter uideris prestare: unde quidam facundissime: Quomodo, inquit, et diues quietus, quem suis stimulis res ipse, ne careantur, semper faciunt inquietum? Et ideo magis elegit cupiditas inquietum et timidum esse diuitem, quam securum. Unde et Seneca, regibus, ait, multo peius est quam seruis; quia isti singulos, illi multos timent. In tanta ergo animi perturbatione  positus, et temetipso penitus, ut ita dicam, frustratus, quid tuum esse dicere uales, ipse alieno iuri subactus? Unde pulchre Dominus, Non potestis, inquit, Deo seruire et mammone ; cum premisisset, quod nemo duobus dominis seruire ualeret.

37. Sed, ne quis me putet istud de omnibus diuitibus dicere, nouerit duo genera diuitum esse, unum bonorum, aliud malorum; unum superborum, aliud humilium. Quis enim nesciat Dauid regem fuisse ditissimum? Abraham et Iob quis pauperes dixerit? Et tamen Dauid ait: Ego autem egenus sum et pauper . Abraham etiam: Loquar ad Dominum meum, cum sim puluis et cinis . Iob autem: Si contempsi iudicium subire cum  seruo meo et ancilla mea, cum disceptauerunt aduersum me . uide quanta in isto genere diuitum humilitas. De isto genere diuitum est ille, de quo dicitur: Beatus qui intelligit super egenum et pauperem ; et alibi: Cedri Libani, quas plantabit Dominus, illic passeres nidificabunt ; id est potentes quilibet in seculo, in quorum prediis nidificant, ut Augustino quoque placet, id est cellas, et oratoria construunt monachi, uirgines et uidue, in eis hospites et peregrini, aduene et captiui, atque pauperes colliguntur. De isto genere diuitum est et ille, cuius preconium istiusmodi a Psalmista laude effertur: Gloria et diuitie in domo eius, et iustitia eius manet in seculum seculi . Istud genus eorum est  diuitum, qui nil in suis diuitiis aliud requirunt nisi redemptionem animarum, uictumque sibi atque suis necessarium, liberalemque usum. Isti licet sint ditissimi, non tamen sunt pecuniosi, qui iuxta cuiusdam sapientis sententiam, diuitias non appetunt, sed, si affuerint, sapientissime atque cautissime eas disponunt . De quibus et Isidorus: Sunt, ait, quidam diuites humiles, quos non inflat superbia rerum, ueluti plerumque fuerunt sancti ueteris Testamenti, qui et affluebant diuitiis, et tamen humilitate pollebant. Itemque de utrisque: Alii, inquit, de rebus humanis pereunt, quas cupidius amauerunt; alii saluantur, dum in earum pulchritudine Conditoris pulcherrimam prouidentiam laudantes, mirantur; uel dum per misericordie  opus celestia ex eis bona mercantur.

38. Nunc igitur illud alterum uideamus, et caueamus genus diuitum: ue uobis, inquit Dominus, diuitibus, quia habetis consolationem uestram . Et 44 in psalmo: Relinquent, ait, diuitias suas, et sepulcra eorum domus illorum in eternum . Itemque: Ne timueris, cum diues factus fuerit homo, et cum multiplicata fuerit gloria domus eius . Et post pauca: Introibit in progenies patrum suorum, usque in eternum non uidebit lumen  . Iob uero quiddam expressius, Ducunt, inquiens, in bonis dies suos, et in puncto ad inferna descendent . Alius autem: Agite nunc diuites, ait, plorate in miseriis, que aduenient uobis; diuitie uestre putrefacte sunt, et uestimenta uestra a tineis comesta sunt; aurum et argentum uestrum eruginauit, et rubigo eorum uobis in testimonium erit, et manducabit carnes uestras sicut ignis. Thesaurizastis super terram, et in deliciis enutristis corda uestra in die occisionis: adduxistis iram uobis in nouissimis diebus: ecce merces operariorum uestrorum, qui messuerunt regiones uestras, que fraudata est a uobis, clamat, et clamor eorum in aures Domini Sabaoth introiuit: occidistis iustum et non restitit uobis . Sicut uero bonis diuitibus nulla  maior salutis est causa, quam humilitas uera; ita istis nulla certior ruine causa, quam illorum superbia. Ipsa enim non solum se perdunt, sed et alios opprimunt, urunt, et cruciant, seque meliores depretiant  ; unde et Psalmista, Dum superbit, inquit, impius, incenditur pauper . Itemque orando: Miserere nostri, Domine, miserere nostri, quia multum repleti sumus despectione, quia multum repleta est anima nostra, opprobrium abundantibus et despectio superbis . Unde et Apostolus, medicinam quamdam eis adhibens: Diuitibus, inquit, huius seculi precipe, non superbe agere, neque gloriari in incerto diuitiarum . Omnibusque generaliter: Bene faciant diuites, sint in operibus bonis, facile tribuant, communicent,  thesaurizent sibi fundamentum bonum, ut apprehendant ueram uitam . Ecce quomodo camelus deposita gibbi sarcina, per foramen ualet acus transire ; quomodo animal tortuosum, onere deposito, pennas assumere columbe  et in ramis requiescere arboris de semente sinapis edite , et nec hoc solum, sed et tanta prerogatiua ditari, ut in taspharo  illius Madian, Epha, et Saba aurum et thus ad templum Domini deferant ; Ismelite quoque negotiatores stactem et thimiama, resinamque in Galaad nascentem , subaudi deferant, id est predicatores sancti uerba Scripturarum, quasi quorumdam congeriem aromatum, et thesaurum sapientie desiderabilem, quibus  et alios ditare, et bone opinionis nidore ad Dei amorem accendere, et infirmis mentibus medelam boni exempli ualeant prebere, quatenus intitubabiliter cuncti ualeant animaduertere, que impossibilia sunt apud homines, possibilia apud Deum omnimodis esse : quod quomodo fieri possit ueritas ipsa non tacuit, dum in Euangelio dixit: Qui recipit prophetam in nomine prophete,  mercedem prophete accipiet , etc. Et Apostolus: Alter alterius onera portate, et sic adimplebitis legem Christi . Recipe itaque, 45 o diues, pro nomine Christi prophetantem aliquem in nomine eius, et prophete ipsius cum ipso recipies mercedem; sustenta opibus tuis iustum, et iustitie recipies meritum; hoc est enim diuitias negotiatorum, id est bene operantium, in dorso portare, eis in bono opere subsidium ferre. Collatum autem eis subsidium ipsorum impetrat consortium; ipsorum uero consortium regnum acquiret sempiternum, ipso prestante qui uiuit et regnat in eternum.



TIT. XuIII.---De hominibus fortune mediocris.

29. Mediocris es? Audi Apostolum: Non ut aliis  remissio, uobis autem tribulatio, sed ex equalitate uestra abundantia illorum inopiam suppleat, ut et illorum abundantia uestre inopie sit supplementum ; et illud Tobie: Si multum tibi est, abundanter tribue; si parum, etiam ipsum libenter impertire stude . Quod si omnimodis pauper, considera duo uidue minuta . Forte desunt et ipsa? Habes calicem aque frigide . Non est, inquis, puteus, deest fons uel fluuius, ipse non adest torrens, hauritorium  omnino nullum. Et hic Domini non deest consilium; audi enim angelorum in Euangelio canticum: Gloria in excelsis Deo, et in terra pax hominibus bone uoluntatis . Auaro autem secundum Hieronymum tam deest quod habet, quam quod non  habet. Sed, heu! uecordem me, quid namque habeo confectum? Dum enim properantius, quam expedit festino, maximum quorumdam tam diuitum quam et mediocrium uitium dimisi omnino. Sed retrogradum rursus sermonis iter arripiam, iterum dicam, iterum repetam, clamabo, dicam, non dimittam; dicam tamen non ex meo, alterius sed uoce boabo; tantum siquidem est ac tale, quod non audeam retinere, etiamsi id meis nequeam uerbis explicare; poteram autem utcunque, sed contradicit ratio [f. oratio], iam ab alio edita disertissime. Potest autem fieri, ut labor hic noster in cuiuslibet exeat manus qui eius dictorum expers sit penitus  ; cum nec defuturos nouerim innumeros certissime, qui et istis, et multis aliis a nostra quoque scientia remotissimis  ita sint refertissimi, ut dedignentur nostrorum uel uisu ad momentum saltem impediri, ne dum lectione desiderent frui. Quocirca libentius tam istius  , quam aliorum similium hic, quam meo, utor sermone, ut et qui alio [id est alibi] nequeunt, hic ualeant eorum dicta inuenire, et eorum consortio robur aliquod nostra queant obtinere.

30. Dic ergo, queso, tu, loquere tu, clama, tu,  sermone, eruditione ingenioque mirande; et ideo os aureum merito appellate, gratieque Dei, quam proprio ferre uideris nomine, exsecutor fortissime. »Non potest, inquit, ille misericordiam facere, qui possessionibus longe lateque 46 diffusis, in confinio alium possidere non patitur. Dum terminos iungit, fines producit, calumniatur pauperi, mediocrem premit, uicinum excludit, omnesque circumcirca positos infestando ac persequendo depellit; cui soli bonum est quod publicum malum est, dum aut fructus seruat, aut annonam captat, aut inflat pretia, aut fenus exaggerat; dum acquirendi lucra, pernocendi exquirit ingenia. Potestne talis misericordie implere officia, cui pupillorum dulcis est gemitus, et uiduarum suauis est fletus, dum preda huiusmodi  delectatur, spoliis pascitur; qui diues est arca non merito; possessione, non genere; nomine, non dignitate? Potestne misericordia tangi aut humanitate moueri, cuius auaritie nec proprium sufficit, nec modum imponit alienum? qui etsi pauperi aliquid tribuit, hoc magis deterior, si alii tollit, quod alii tribuat, et esurientis pane esurientem pascat, et nudum spoliis uestiat alienis, cum scriptum sit: Qui offert sacrificium ex substantia pauperis, sic est, quasi qui uictimat filium in conspectu patris sui .« Ecce, prudens lector, tres in uno genere distinctiones aduertere uales, si uoles, diuitum: unam scilicet eorum, qui rapiunt, nec tribuunt; tertiam qui rapiunt multa, et tribuunt pauca; medium eorum qui nec rapere nec tribuere referuntur, sed  exaggerandis questibus insistentes, thesaurizant dupliciter, id est hic alteri, licet nesciant cui, in futuro autem iram Dei sibi. Nunc uero eiusdem mellifluo discamus ore, quomodo his aliud, id est bonorum e regione obuiet genus. »Ille, inquit, uere est diues, qui misericordia opulens quam diuitiis, facultates suas cum pauperibus diuidit; qui locupletem se magis dando quam habendo ostendit; qui ad hoc se meminit habere diuitias, ut feneretur Deo, pascat Christum, uestiat Dominum; qui patrimonium suum non ingrato querat heredi relinquere, sed pauperes illud Christo desideret commendare; qui diuitias celo magis quam mundo commendat; qui desiderat potior opere esse, quam sue substantie facultate; qui thesauros suos ad superna transmittit; qui ad  hoc uiuit, ut operetur; qui ad hoc operatur, ut in eternum uiuere mereatur; qui uiduarum casibus flectitur, pupillorum miseria commouetur, dolentium causam suscipit, et arrogantiam superborum addicit«

31. Postquam igitur facete, et quo nemo latius,  deno ueluti digitorum numero, duali operationis manu, bonorum diuitum humilitas trisulcum superborum qualiter euiscerans pectus, sibi contrarias scire et cauere uolentibus, eius prodat 47 latebras, edidisti; nunc quas et in hoc seculo perferunt, rogo, proferas cruces  , et sic nos laxando frena dimittas ad alia festinantes. »Habere, inquit, nec facere; misereri posse, nec uelle . . . . Commendatum sibi deputat, quod per cruciatum suum ad heredem transmittat, nec de suo miser permittitur tangere, quod post se futuro cogitur reseruare: qui sollicitius seruat quam acquirit, molestius custodit, quam rapuit; suspirat enim uigilans acquirendo, suspirat dormiens reseruando. Huic nec uigilie lete, nec somnus securus, nec dies leta, nec nox secura est; discurrit,  torquetur, gemit, et quasi illi proficiat quod acquirit, sic augere desiderat, quod alii etiam ingrato cum suo cruciatu relinquat, ut quale fuerit patrimonii pondus, talis sollicitudinis habeatur et cumulus.«

32. Et hoc itaque succincte atque disertissime monstrato, audiat, rogo, et mediocris, quaslibet nebulas sibi obtendens excusationis, tuis  luculentissime quid sibi congruat dictis. »Nullus miser, inquis, nisi qui misereri noluerit, quia neque quisquam misereri desiderans, poterit non habere quod tribuat. Nullus petentem poterit inanem relinquere, nisi qui ei noluerit commodare: non enim misericordie definita sunt pretia; aut nisi quis multum dederit, acceptabile esse, quod datur, non poterit:  aut inopes tantum a quoquam exposcunt, quantum qui poscuntur, dare non possunt; aut ex modico multum, aut de exiguo plurimum dare quispiam cogitur, cum libenter ex modico modicum attributum diuina pietas gratuletur.« En diues preter superbiam et crudelitatem etiam auarissime; en mediocris tenacissime; et si ego uisus sum uobis festinando parcere, certe non pepercit doctiloquus iste, non parcit omnigena uox sancte Scripture; ideoque rogo et admoneo ut et uos in nullo uosmet uelitis palpare, ne quando rapiamini subito, et eripiamini a nullo.



TIT. XIX.---De mendico.

33. Mendicus es? Audi Apostolum: Qui non uult operari, nec manducet . Audi et Sapientie prouerbium: Omnis piger, ait, semper in  egestate es ; itemque: Propter frigus piger arare noluit; mendicabit ergo estate, et non dabitur ei ; itemque: Egestas et ignominia ei, qui deserit disciplinam ; rursumque: Egestatem operata est manus remissa ; est quasi diues, cum nichil habeat, et est quasi pauper, cum in multis diuitiis sit . Ipse quoque iterum: Qui operatur terram suam, saturabitur panibus; qui autem sectatur otium, stultissimus est ; et: uade ad formicam, o piger, et considera uias eius et disce sapientiam; que, cum non habeat ducem, neque principem, parat estate cibum sibi et congregat in messe quod comedat. Usquequo, piger, dormis? quando consurges de somno tuo? paululum dormies, paululum dormitabis, paululum conseres manus, ut dormias, et ueniet tibi quasi maior egestas, et pauperies quasi uir armatus . Hoc per ordinem ita protuli, ut considerare te admoneam, que te causa facit mendicare, ne forsitan, ut multi, sub hoc obtentu  48 diuitias uelis congregare, aut segnitie deseruire. Sunt uero et multi, ut superius audisti, pauperes, quorum superbia elationem diuitum excedit; cum econtra sint diuites, quorum humilitas multorum pauperum mansuetudinem uincit: unde pulchre ueritas dicit: Beati pauperes spiritu, quoniam ipsorum est regnum celorum , ut intelligas quosdam miserrima conditione paupertatis, et hic seculi gaudiis ob inopiam rerum, et in futuro regno Dei ob meritorum nequitiam fraudatos, ab hac beatitudine extorres esse et penitus alienos. Hinc est illud Sapientis: Bona est substantia, cui non est peccatum in conscientia, et nequissima paupertas in ore impii . Unde et Hieronymus luculentissime: »Nec diuiti, inquit, obsunt opes, si  eis bene utatur; nec pauperem egestas commendabiliorem reddit, si inter sordes et inopiam peccata non caueat.« Ad utriusque rei testimonium et Abraham et  . . . . . quotidiana exempla suppeditant, quorum alter in summis diuitiis amicus Dei fuit, alii quotidie in sceleribus deprehensi, penas legibus soluunt. Hinc et Isidorus: »Est elatio pauperum, quos nec diuitie eleuant, et uoluntas in eis sola superbia est. His etsi opes desunt, propter mentis tamen tumorem, plusquam superbi diuites condemnantur.« Augustinus quoque etiam de debilibus agens: »O, inquit, quanta mala faciunt ceci! a quibus malis abstinet mens mala.«

34. His ita se habentibus, satage, rogo, et tu pro  posse Deo in humilitate seruire, ut cum ouibus in dextera in illo supremo examine poni, et frater atque benedictus a summo iustoque Iudice uocari, non cum hedis propter superbiam in sinistra locari,  auaritia quoque notari, et maledictus a facie Dei et sanctorum merearis sequestrari. Nam nec te a misericordie operibus debere uacare scias, certissime Domino testante, quia calicem aque frigide proximo porrigere non caret mercede . Angelorum quoque canticum in Euangelio inuenis: Gloria in excelsis Deo, dicentium, et in terra pax hominibus bone uoluntatis . Unde et Ioannes Chrysostomus more suo facundissime ait: »Ne posset quisquam, inquiens, non habendi excusatione purgari, gratuita misericordie indicuntur officia, ut ostendatur Dominum ipsis etiam pauperibus operandi imposuisse obsequia. Calicem aque frigide prophete porrigere, premium prophete promittitur; egrotum, uel in carcere constitutum uisitare, Deum uisitare  est, ut possit pro bona uoluntate remunerari, qui de substantia non potest misereri, ut iam constet pro qualitatibus hominum, misericordie non debere officia cessare, ut laborantibus premia possint compensari celestia; ut cum ceperint misericordes expungi  , et steriles condemnari, et misericors quia misertus est, gaudeat, et sterilis penas, quas non sperauit, inueniat.« Hoc itaque tecum tractans, atque omni excusatione posthabita, etiamsi truncus  , omnique membrorum officio 49 sis penitus destitutus, tantum integer interior sit sensus deliberans, quidquid potes, offer Deo, sedulus sciens omnibus te quoque debitorem fore, quorum aleris sumptibus. ue autem tibi, si tuo potes uiuere labore, et alterius frueris desidia torpens opere. Sed infirmitas  me cogit, dicis. Age ergo Deo gratias et uide ne murmures, et ora pro his, quorum opibus contineris  . Sanus quidem sum, ais, sed multitudo me opprimit filiorum. Si potes, inquam, cum consensu uxoris te contine, et labora manibus, unde et te et alios ualeas sustentare. Nequeo, inquis. Plange ergo uitium, graue enim et hoc est incommodum: mendica quod sufficit, et caue supereffluentiam; uide ne mures exinde pascas et uermes. Tu qui sanus es, subleua ceteros, uisita infirmos, sepeli mortuos, partire cum omnibus benedictionem tibi collatam Domini; esto cecis oculus, surdis auris, mutis lingua, claudis pes; neque sis unquam tui causa de crastino sollicitus. Si est uia tibi iuxta ecclesiam,  caue pertranseas, donec et illic scilicet mendices tibi pro excessibus ueniam, et benefactoribus uitam eternam.



INCIPIT LIBER SECUNDUS. Continet quoque istud hec Preloquium: I, uirum; II, Mulierem; III, Maritum; Iu, Uxorem; u, Celibem; uI, Patrem et Matrem; uII, Filium et Filiam; uIII, uiduam; IX, uirginem; X, Paruulum; XI, Puerum; XII, Adolescentem; XIII, Senem.


 Decurso, duce te, Deus, breuiter primo, secundum de te quoque adhuc presumens, incunctanter libellum hunc aggredior modicum, per nullius multiloquium  mestiloquus, maiore sui parte lecta, aliquantula uero comperta dicturus, cum scilicet ab infantie crepusculo in hunc etatis fere deductus meridiem, cecam adhuc casuum diuersorum patiar noctem, trimodoque  retrusus constringar ergastulo, qui e tenebris liberando, ad lumenque tue uisionis 50 admirabile uocando quondam institutus uidebar populo, frustratus gregis consortio, quia eum insidianti  nolui committere lupo  ; expositus supplicio, quia solum eum exponere timui periculo; seculi subactus dominio, quia me tibi soli subiici  oportere credidi Domino. uerum te penitus contrario, creato a te nil agi sciens in mundo, tempestatem hanc tuo solamine fultus tranquille sustineo  ; credens sedari, si uolueris et quando uolueris, istud per te posse facillime pelagus, qui terminum mari arenam posuisti primitus: Usque huc, inquiens, uenies, et non supergredieris, sed in temetipso confringentur fluctus tui . Intona ergo et adhuc, si placet, tuo e celis, Christe, precepto, quodque per multos, perque te ipsum interdixisti creberrime minando, interdic  et nunc miserrimo misericordissime miserendo, dic de profundis clamanti misericorditer: Exi, tenebris horrendis circumsepto, releuare carceris de ergastulo, dic: noli prohibere. Sed quia quod desideranti longum  uidetur esse, et quasi difficile, disponenti breue est et omnino facillimum; si quid hic interim animo suggesseris, ponere satagam, quod conficiat et istud cum tui adiutorio opusculum, cetera tue committens  clementie, cuius ad nutum cuncta noui fauere [l. fieri].



TIT. I.---De uiris

2. uir es  , a uirtute, necne a uireo, uel a uiribus, siue ui, et rego uerbo, ut quemdam audiui non incongrue, ut mihi uisum est, disputantem, denominatum gestans uocabulum? Femineam deuitans mollitiem, in uirtute solida [id est robora, confirma] animum; Neque enim, ait Apostolus, molles regnum Dei possidebunt : quod tunc facere preuales, si uiribus nitens, uim animi ad sidera eleues, carnem anime, animam subigas Deo, rigidus semper et inflexibilis, cum Dei adiutorio contra seculi uoluptates, contraque carnis incedens  illecebras, illud Psalmiste semper ante oculos habens: uiriliter agite, et confortetur cor uestrum, omnes qui speratis in Domino . Et illud Domini ad Iob: Accinge sicut uir lumbos tuos . Contra erias quoque potestates, que significantur per Cananeorum reges, ad bellanda Domini bella te cogitans directum, ut terram repromissionis merearis intrare , computa tibi dictum: Confortare et esto robustus . Quantum enim mollis et dissoluta mentis custodia etiam perfectorum noceat studiis, Loth illius iustissimi, Samson illius fortissimi,  Salomonis quoque sapientissimi demonstrant casus. Isboseth etiam intimat interitus, feminee utrum, an uirili custodie committi cordis debeat aditus .



TIT. II.---De mulieribus.


3. Mulier es? Mollitiem, quam prefers nomine, ad obedientie uirtutem, non ad dissolutionis uitium transferre stude. uirago enim, id est fortis, mulier uocata est in principio , ut et fortem te contra uitia, et flexibilem in subiectione Domini preceptorum esse debere memineris omnino. uir itaque mente, mulier carne, insurgentes et tu aduersus spiritum insanos uitiorum uoluptatumque tumultus forti mentis uigore stude deuincere, perpendens plurima tibi in Scripturis diuinis huius operis exempla suppeditare; dum et in ueteri Testamento quanquam de hoste uniuerso orbi pauendo, uiris omnibus timore, quasi mortis somno, consumptis, mirabilem Dei gratia legeris reportasse uictoriam;  et in nouo innumerabiles femineam oblitas infirmitatem, uirili peracto hostibus deuictis certamine, cum triumpho glorie palmam uictorie et coronam meruisse insignem.



TIT. III.---De coniugibus.

4. Coniux, uel maritus es? Considera quam fidem debeas uxori, cuiusque fidei quis habetur exactor et testis. Bonum namque esse coniugium, secundum istam scilicet conditionem nascendi et moriendi, in qua creati sumus, et ipsum bonum uiolare magni criminis esse, Scripture sancte testimoniis potes aduertere, presertim, cum tam insolubilem copulam pacti huius Dominus in principio uoluerit facere, ut non singulos singulariter, sed unum ex altero uoluerit fabricare, precepto consequente, et cur hoc  fecerit monstrante atque dicente: Propter hoc relinquet homo patrem et matrem, et adherebit uxori sue, et erunt duo in carne una . Erunt, inquit, duo in carne una. Si ergo tanta uis, imo quia tanta uis huius est coniunctionis; cogitent qui abusu peruersissimo hanc, aut adulterando, aut penitus deserendo uxores aut uiros, tante fidei tamque insolubilis copulam dilectionis scindunt, quam graue noxiumque crimen sibi acquirunt; maxime cum euidens et in Euangelio, et in Apostolo ipsius Domini contra hoc habeant preceptum; et si uiolata caritas, odio subuertente, in duobus spirituali regeneratione fratribus homicidii crimine notatur; quid cum non solum spiritus, sed etiam una caro abominabili diuortio in diuersa distrahitur?

 5. Sciendum uero duo genera esse coniugii, unum inculpabile, aliud cum culpa ueniale. His aliquid superadditum iam esse adulterium, etiamsi perpetrator nullius uiolet thorum, quia uidelicet in semetipso, in quo cubare debuerat, Dei uiolat templum. Horum primum tantum Conditor ipse dignatus est nobilitare, ut non solum precipere, sed et ei in nuptiis dignatus sit assidere, factoque primo miraculo, suo eum munere insignire . Constat uero idem amore tantum filiorum, quo scilicet propagetur multitudo hominum 52 que compleat orbem terrarum, et creaturis sibi concessis  legitimum dominium, et Creatori debitum exhibeat obsequium, qua etiam ciuitas Dei ex numero compleatur predestinatorum. Aliud uero ueniale atque concessiuum, proper fornicationem tantummodo conceditur ab Apostolo, uidelicet ne per adulteria, aut quoslibet illicitos quislibet defluat appetitus, impatiens libidinis, aut  contra naturam quouis modo cogatur excedere: ob talia enim quedam: Melius est nubere, quam uri , id est usque ad eliquationem uel [al. ut], illicitum, siue immundissimum fluxum accendi, nec ullo Dei amore, aut gehenne timore restringi. Ecce quantum ualet etiam cum culpa coniugium, necessitate scilicet propter peius concessum. Unde pulchre Augustinus in libro contra  Iouinianum de Bono coniugali hereticum : »Concubitus, ait, necessarius causa generandi inculpabilis est, et solus ipse nuptialis: ille autem, qui ultra istam necessitatem progreditur, iam non rationi, sed libidini obsequitur; et hunc tamen non exigere, sed reddere coniugi, ne fornicando damnabiliter peccet, ad personam pertinet coniugalem. Si autem ambo tali concupiscentie subiguntur, rem faciunt non plane nuptiarum; uerumtamen si magis in sua coniunctione diligunt quod honestum est quam quod inhonestum, id est quod nuptiarum, quam id quod non est nuptiarum; hoc eis, auctore Apostolo, secundum ueniam conceditur, cuius delicti non habent hortatrices nuptias, sed deprecatrices, si Dei misericordiam non a se auertant, uel non  abstinendo quibusdam diebus, ut orationi uacent, et per hanc abstinentiam commendent preces suas, sicut et per ieiunium, uel immutando naturalem usum in eum, qui est contra naturam, quod damnabilius fit in coniuge. Nam cum ille naturalis usus, quando prolabitur ultra pacta nuptialia, id est ultra propagandi necessitatem, uenialis sit in uxore, in meretrice damnabilis: iste qui est contra naturam, exsecrabiliter fit in meretrice, sed exsecrabilius in uxore.«

6. Item in libello ad ualerium  contra nouellos hereticos de sermone Apostoli: uolo uos sine sollicitudine esse : »Hoc, inquit, dico, fratres, tempus breue est, id est non adhuc populus Dei propagandus est generatione temporali carlianter, sed iam  generatione  spiritualiter colligendus. Reliquum ergo est, ut qui habent uxores, non carnali concupiscentie subiugentur; et qui flent tristitia presentis mali, gaudeant spe futuri boni, et qui gaudent propter temporale commodum, timeant eternum iudicium; et qui emunt, sic habendo possideant, ut amando possessis non hereant; et qui utuntur hoc mundo, transire se cogitent, non manere. Preterit enim figura huius mundi. uolo autem uos sine sollicitudine esse, id est uolo uos sursum cor in que non pretereunt  preterita tempora habere. Deinde subiungit: Qui sine uxore  est, cogitat ea que sunt Domini, quomodo placeat Deo; qui autem matrimonio iunctus est 53 cogitat que sunt mundi ;« atque ita quodammodo exponit, quod supra dixerat: Qui habent uxores, sint tanquam non habentes. Qui enim sic habent uxores, ut cogitent ea, que sunt Domini, quomodo placeant Domino, nec in his, que sunt mundi, cogitent placere uxoribus, tanquam non habentes sunt; quod ea felicitate fit, quando et uxores tales sunt, ut eis mariti non ideo placeant, quia diuites, quia sublimes, quia genere nobiles, quia carne amabiles; sed quia fideles, quia religiosi, quia pudici, quia uiri boni sunt. uerum in coniugatis ut hec amplectenda  atque laudanda, sic alia toleranda sunt, ne in damnabilia flagitia, id est fornicationes  uel adulteria corruatur: propter quod uitandum malum, etiam illi concubitus coniugum, qui non sunt causa generandi, sed uictrici concupiscentie seruiunt, in quibus iubentur non fraudare inuicem, ne tentet eos Satanas propter intemperantiam suam; non quidem secundum imperium precipiuntur, sed secundum ueniam conceduntur. Sic enim scriptum est: Uxori uir debitum reddat, similiter et uxor uiro. Mulier sui corporis potestatem non habet, sed uir; similiter et uir potestatem sui corporis non habet, sed mulier. Nolite inuicem fraudare, nisi forte ex consensu ad tempus, ut uacetis orationi; et iterum reuertimini in idipsum, ne tentet uos Satanas propter incontinentiam uestram. Hoc autem dico secundum indulgentiam, non secundum imperium . Ubi ergo uenia datur, aliquid culpe esse nequaquam negabitur. Cum igitur culpabilis non sit generandi intentione concubitus, qui proprie nuptiis imputandus est; quid secundum ueniam concedit Apostolus, nisi quod coniuges, dum se non continent, debitum ab alterutro carnis exposcunt, non uoluntate propaginis, sed libidinis uoluptate? Que tamen uoluptas non propter nuptias cadit in culpam, sed propter nuptias accipit ueniam. Quocirca etiam hinc laudabiles nuptie sunt; quia et illud quod non pertinet ad se, ignosci faciunt propter se: neque enim iste concubitus, quo seruitur concupiscentie, sic agitur, ut impediatur fetus, quem postulant nuptie. Sed tamen aliud est non concumbere  , nisi sola uoluntate generandi, quod non habet culpam;  aliud autem carnis quidem appetere concumbendo uoluptatem, sed non preter coniugem, quod uenialem habet culpam; quia etsi non causa propagande prolis concumbitur, non tamen huius libidinis causa propagationi prolis obsistitur siue uoto malo, siue opere malo. Nam qui hoc faciunt  quamuis uocentur coniuges, non sunt, nec ullam nuptiarum retinent ueritatem, sed honestum nomen  uelande turpitudini obtendunt. Produntur autem, quando eo usque progrediuntur, ut exponant filios, qui nascuntur inuitis; oderunt enim nutrire uel habere quos gignere metuebant. 54 Itaque cum in suos seuit, quos  genuit tenebrosa iniquitas, clara iniquitate in lucem promitur, et occulta turpitudo manifesta crudelitate conuincitur. Aliquando eo peruenit hec libidinosa crudelitas, uel libido crudelis, ut etiam sterilitatis uenena procuret; et si nichil ualuerint, conceptos fetus inter uiscera exstinguat ac fundat, uolens suam prolem prius interire, quam uiuere; aut si in utero iam uiuebat, occidi antequam nasci. Prorsus si ambo tales sunt, coniuges non sunt; et si ab initio tales fuerunt, non sibi per connubium, sed per stuprum potius conuenerunt. Si  autem ambo non sunt tales, audeo dicere, aut illa est quodammodo mariti meretrix, aut ille adulter uxoris. Item post pauca: »In nuptiis, inquit, hec bona nuptialia diligantur, proles, fides, sacramentum. Sed proles, non ut nascatur tantum, uerum etiam ut renascatur: nascitur namque ad penam, nisi renascatur ad uitam. Fides autem, non qualem habent inter se infideles zelantes carnem. Quis enim uir, quamlibet impius, uult adulteram uxorem? aut que mulier, quamlibet impia, uult adulterum uirum? Hoc in connubio bonum naturale est quidem, carnale tamen. Sed membrum Christi coniugis adulterium coniugi debet timere, non sibi; et a Christo sperare fidei premium, quam exhibet coniugi. Sacramentum uero, quod neque separati nec adulterati  amittunt  coniuges, concorditer casteque custodiant. Solum enim est, quod etiam sterile coniugium tenet iure pietatis, iam spe fecunditatis amissa, propter quam fuerat copulatum. Hec bona nuptialia laudet in nuptiis, qui laudare uult nuptias; carnis autem concupiscentia non est nuptiis imputanda, sed toleranda; non est enim ex naturali connubio ueniens bonum, sed ex antiquo peccato ueniens malum.« Ecce testimonio tam sancti et tam eruditi uiri demonstraui, quare in principio bonum esse coniugium dixerim, et quare adulterator aut penitus desertor illius crimen incurrat tam noxium; quia uidelicet et utile et inculpabile est, si causa solummodo generandi fiat secundum Domini preceptum; et utile et ueniale est, si propter uitandum fornicationis malum  ineatur, secundum quod est ab Apostolo concessum.

7. Quod autem paupertatis causa a quibusdam diuites ducuntur uxores, que scilicet egestatis ducte uarias expellant necessitates, utrum ad illud concessiuum referatur connubium, an non, aliis adiudicare dimitto. Hoc unum secutus Augustinum profiteor, laudabiles etiam in hoc esse nuptias, quia et illud quod non pertinet ad se, ignosci faciunt propter se;  quanquam ad tertium connubii genus hoc a quibusdam referri nouerim, proponentibus, in principio ipsum cunctorum Auctorem dixisse: Non est bonum esse hominem solum, faciamus ei adiutorium simile sibi . Quouis autem ordine causa prolis, an aspernatione 55 fornicationis, uel repudio paupertatis agantur, tantum ualet fides, et sacramentum connubio proprium, ut nec deserta alterius possit esse, nisi desertoris uxor; superinducta autem quamlibet sancta, casta, nobilis sit, et pudica, meretrix habeatur ratione ueridica: ductus autem a contraria, adulter et ipse sit, testante atque dicente uoce Dominica: Quicunque dimiserit uxorem suam, nisi causa fornicationis, mechatur, et qui dimissam duxerit, mechatur . Nota autem, quia  cum aliter penitus interdicatur, causa fornicationis dimitti conceditur; quia uidelicet, quando fornicata est, iam rupit uinculum, iam desiit esse una caro. Hinc adulteri uel adultere colligant, aduertant, quam detestabile facinus incurrant, si contra interdictum Conditoris, quod Deus coniunxit, aut adulterando, aut penitus abdicando separant; cum una caro esse, nisi fidem sibi seruando, et sacramentum custodiendo non  possint. Quecunque autem feminis non licent, hec et uiris non licere manifestissima ratio docet, quantum scilicet ad pacti conuenientiam attinet; et turpissimum ualde est, si quod iure sexus robustior ab imbecilliori exigit, uictus et subactus libidine, imbecilliori non impendit. Pactum autem et sacramentum, sponsalia, uel  tabulas,  siue chartas dico, quibus inuicem insolubiliter confederantur presente, spectante atque teste iusto iudice Deo. Hoc totum igitur a nobis prolatum ad hoc queso ualeat, ut quia iam ardentem Sodomam, id est illicita carnis incendia, saniori aufugisti consilio, nec montana, id est celsitudinem celibatus conscendere deliberasti, saltem in Segor , hoc est in medio horum, quod intelligitur carnale esse connubium, te continenter et pudice pro posse contineas, uxorem secundum Apostoli preceptum, ut Christus Ecclesiam diligens , et preter ipsam nullam cognoscens; ab ipsa etiam legaliter interdictis ecclesiastice diebus, cum ipsius consensu te continens, fidemque perpetuam ei conseruans: certissime cognoscens, quia si in aliquo  negotio eam deceperis, uel circumueneris, aderit uindex uelocissimus, et iudex iustissimus, atque testis ueracissimus de celo cuncta prospiciens Dominus, cuius precepti es transgressor effectus.

8. Pueriliter uero sentiunt, quod minime audeo preterire, qui illud quod dicitur: Erunt duo in carne una , super filio intelligunt, ut uidelicet propter semen maris et florem femine, ex quibus confici prolem in utero physici tractant, duo,  id est pater et mater, in carne una, id est in filio unum sint. Si enim ita esset, tantumdem ualeret scortum, quantum connubium, tantum ut proles ex eo nasceretur; cum euidenter Apostolus, non propter filiorum generationem, sed propter ipsum concubitum, unum corpus tales quoque esse dixerit, sic enim ait: Nescitis quoniam qui adheret meretrici, unum corpus efficitur; qui autem adheret Domino, unus spiritus est . Si ita quoque, ut aiunt, esset, dicere satis filius posset, quod 56 solus Unigenitus Dei Filius cessentialiter et ceternaliter Deus, apud Deum manens, dicere ueraciter potuit: Pater in me est, et ego in eo ; et: Pater in me manens facit opera ; et: Ego et pater unum sumus ; unum  uidelicet singulariter, sumus dicens pluraliter, ut intelligas duos in una substantia, deitate, eternitate, maiestate, operatione, uoluntate et potestate insolubiliter esse; et ut replicem, ita iste dicere posset: Ego et pater et mater unum sumus; et pater et mater in me sunt, et ego in eis; et uesanius: Ego sum mei ipsius pater et mater, quia in me sunt ambo unum, qui fuerant ante duo, quod fieri non potuit, nisi illi esse desiissent in se, uersi in me. Quid autem cum non solum unus, sed et duo, imo uiginti aut plures nascuntur filii? Ergo de talibus debuit dici, non debuerant pretermitti, debuerant, inquam, dici, erunt duo in carnibus uiginti. Intelligendum potius, quia erunt duo in carne una, in lege, dilectione, atque fide carnis una, in uinculo carnis uno, in pacto  carnis uno, ut scilicet tanta unione due carnes, inuicem confederentur, ut non liceat uni quod non licet alteri; nec isti, uerbi gratia, ad alterius mulieris, nec illi ad alterius uiri carnem, propria in uiro relicta, accedere, et sicuti caro a carne diuidi nequit sine magno dolore, ita uxor a uiro diuidi nequit sine magno crimine: alioquin qui in uirginitate perpetua permanserunt, sicut multos sanctorum legimus etiam coniugio iunctos fecisse, aut qui steriles fuerunt, senes quoque in cadauerinis iam corporibus constituti, ab hac uiderentur caritatis lege, imo ab hoc nuptiarum bono alieni; quod aliunde non est bonum, nisi propter tam insolubile uinculum: quod Deus ex uno duos uoluit facere, ut unum essent effectu et fide in se, qui corporibus diuisi essent a se, ut ex  istis duobus tertius fieret, qui iam non unum cum eis esset, sed relictis illis alii adhereret, cum quo exemplo illorum duo in carne una essent, et ita propagaretur hominum generatio, hoc a bestiis ceterisque animantibus diuisa bono, quod ille irrationabiles, affectu dilectionis unum esse nescientes, in promiscuos difluerent concubitus; isti uero rationales pacto tenacissimo firmarentur, uno affectu caritatis etiam carne connexi.

 9. Quod si opponat mihi Iacob duas uxores, Dauid quoque et Salomonis etiam plures; inuito te ad mysterium indagandum, quia omnia hec in figura contingebant ; et audacter profiteor, etiam hic ciuitatem Dei nostri, et montem sanctum eius prophetatum, in quo non licet uiro habere nisi unam uxorem, et uxori nisi unum uirum, cum quo pudice uiuens causa sit prolis, aut metu fornicationis, fidem ei illibatam perpetuo custodiat, et sacramentum, maxime cum et id ad maius pertineat, hoc est Ecclesiam et Christum; dicit enim Apostolus de eadem sententia: Sacramentum, id est mysterium, hoc magnum est, ego autem dico in Christo et in Ecclesia : uidelicet ut 57 aliquantulum ex hoc proferre audeam, quia  sicut illi duo in carne sunt una, ita Christus cum sit uerus Deus, et uerus homo in corpore suo, quod est Ecclesia ; unum ex duabus manet naturis, nec diuidi ab ea potest in eternum, pro qua fudit in sponsalibus sanguinem proprium, sicuti nec uiro uxorem, nec uxori linquere proprium licet maritum. Sicut autem causa fornicationis ab alterutro legitimum contingere potest diuortium, ita et a Christo unaqueque anima post amatores alienos, id est crimina diuersa, uel spiritum immundorum suggestiones fornicans, ab eo repudiatur, nisi forte iterum ei per penitentiam reconcilietur , sicut et uxorem uiro fieri posse per Apostolum docemur.

10. Quod autem etiam per Apostolum carne duo,  in carne sunt una , nec hoc transeunter accipiendum; sed dicendum quia et in principio duo fuerunt, quia de uno detracta est altera; et una caro fuerunt, quia unum quasi corpus inuicem fuerunt, ipse in ea costa, que detracta est sibi, illa in ipso totum corpus habens, ex quo costa detracta, creata est illi. Similiter et Christus unum est cum Ecclesia, in quantum caput eiusdem est Ecclesie, sicut ipse quoque in Euangelio testatur, dicens: Nemo ascendit in celum, nisi qui descendit de celo, Filius hominis, qui est in celo . Quasi dixisset, aptius nemo intrabit in regnum celorum, nisi unitus, et quasi concorporatus ei, qui sic descendit homo factus de celo, ut per diuinitatis potentiam sit in celo, terram scilicet complens et celum.  Duo uero sunt Christus et Ecclesia, in quantum ipsa ex hominibus, et puris constat hominibus, ipse uero uerus homo, uerus exstat et Deus. Ista hactenus, nunc ad reliqua properemus.



TIT. Iu.---De uxoribus.

11. Uxor es? Omnia tibi conuenire cogita, que prelibauimus, superadditis his, que et per semetipsum et per seruos suos tam exemplis, quam uerbis, maxime uero per Apostolum tibi specialiter ipse mandauit conditor Deus: Sub uiri, inquiens, potestate eris, et ipse dominabitur tui . Unde Petrus apostolus Saram in exemplum trahit, cum te, quid facere deberes, monere uoluisset, dicens: Sicut Sara obediebat Abraham, dominum  illum uocans, cuius estis filie bene facientes . Ut ergo filia merearis fieri patriarcharum bene faciens, obedire stude uiro etiam in ipso sermone humilitatis, subiectionem et grauitatem preferens morum, quatenus preconium illius conueniat Sapientis dicentis: Mulieris bone beatus uir, numerus annorum illius duplex , id est et presentis seculi et futuri iucunditate felix. Itemque: Mulier fortis oblectat uirum suum, et annos uite illius in pace implebit. Pars bona, mulier bona in parte bona dabitur uiro pro bonis factis . Et uere: Saluabitur enim, teste Apostolo, etiam uir infidelis per mulierem fidelem . Contra uero secundum eumdem qui supra: Dolor cordis et luctus mulier zelotypa ; et: In muliere  zelotypa flagellum lingue . Zelotypa uero mulier est rixosa, uel ea que zelotem uirum efficit. Zelotes autem uir est, qui cum cura et cordis cruciatu castitatem custodit uxoris. Unde et Dominus zelotes  per Moysen dicitur, quia sicuti maritus cum cura castitatem uxoris, ita et ipse modo terrore supplicii, modo promissione regni nos, ne ab ipso fornicemur, custodiendo restringit. Itemque: Mulier rixosa ira magna: et contumelia, et turpitudo illius non tegetur; gratia uero super gratiam mulier 58 sancta et pudorata . Apostolus quoque Titum de rebus ecclesiasticis instruens, te quoque quomodo commonefaciat, docet, dicendo inter cetera: Loquere que decent sanam doctrinam, senes ut sobrii sint, pudici,  prudentes, sani in fide, in dilectione, in patientia. Anus similiter in habitu sancto, non criminatrices, non uino multo seruientes, bene docentes, ut prudentiam doceant adolescentes, ut uiros suos diligant, prudentes, castas, sobrias, domus curam habentes, benignas, subditas uiris suis, ut non blasphemetur uerbum Dei ; ad Ephesios quoque: Mulieres, ait, subdite sint uiris suis, sicut Domino; quoniam uir caput est mulieris, sicut Christus Ecclesie, ipse saluator corporis eius: sed ut Ecclesia subiecta est Christo, ita et mulieres uiris suis in omnibus . uiris quoque precipiens: Diligite, inquit, uxores uestras, sicut et Christus dilexit Ecclesiam, et seipsum tradidit pro ea, ut illam sanctificaret. Ita et uiri debent diligere uxores suas ut corpora  sua; nemo enim unquam carnem suam odio habuit, sed nutrit et fouet eam, sicut et Christus Ecclesiam, quia membra sumus eius corporis de carne eius, et de ossibus eius. Propter hoc, inquit, relinquet homo patrem et matrem suam, et adherebit uxori sue, et erunt duo in carne una. Sacramentum hoc magnum est, ego autem dico in Christo et in Ecclesia . Id est licet et in humana carnalique coniunctione illud contingat, ut duo uidelicet sibi inuicem adherentes, una fiant caro; sacramentum tamen ad Christum pertinet atque Ecclesiam; quia sicut de costa uiri fabricata est Eua, ita de Christi latere redempta creuit Ecclesia; et sicut caput uxoris uir, ita caput Ecclesie Christus; unde et subdit: uerumtamen  et uos singuli unusquisque uxorem suam diligat sicut seipsum ; quia uidelicet et Christus similiter fecit pro Ecclesia tradendo seipsum: subiungensque: Uxor, inquit, timeat uirum suum.

12. Ecce qualis erga uirum esse debeas, preceptis audisti apostolicis: nunc qualem erga te ipsam esse conueniat, ex dictis collige beati Cypriani episcopi et martyris: »Pudicitia, inquit, corporis est alienas res non appetere, omnem immunditiam deuitare, ante horam congruam non gustare uelle, risum non excitare, uerba uana et falsa non loqui, habitum per omnia ordinatum, propositoque conuenientem, tam capillorum quam uestium, sicut decet, habere, cum indignis contubernia non inire, supercilioso  intuitu neminem aspicere, uagari oculos non permittere, pompatico et illecebroso gressu non incedere, nulli inferior in incepto bono opere apparere, nulli contumeliam aut ruborem incutere, neminem blasphemare, senes non irridere, meliori non controuersari, de his que ignoras non tractare, etiam que scis non omnia proferre. Hec cum proximis amabilem hominem reddunt, et Deo acceptabilem faciunt.« Bonum itaque, ut ad nostra redeam, si habeas uirum, Saram, Rebeccam, Rachelem et Elisabeth imitare: quod si iniquum et crudelem, habes quoque quas imiteris, in Nouo quidem Anastasiam et Theodoram; in ueteri autem Testamento Abigail uxorem Nabal Carmeli, et Esther Assueri. Audi denique Apostolum dicentem: Saluabitur uir  infidelis per mulierem fidelem , itemque: Saluabitur per filiorum generationem : ubi non filios carnis, sed filios mentis accipe expressos, quos utique tenere et allidere iuberis ad petram , id est omnia opera et cogitationes 59 attollere ad Christum, ut quidquid boni agis, non tibi, sed ipsi imputare studeas, sine quo nil boni agere peruales.



TIT. u.---De celibibus.

13. Celebs es? Considera quam summum sanctitatis conscenderis culmen, et eo sollicitius precipitem caue ruinam, quo altius stas. Animaduerte itaque, que causa de angelo fecit diabolum; et reminiscens Dominici illius: Quia sine me nichil potestis facere , scias in hoc negotio te  misericordia et gratia illius maxime indigere, quia, ut ueridice ait Hieronymus, in carne preter carnem uiuere non humani meriti, sed muneris est diuini. Unde et teste Gregorio, ipse celibatus non precipitur, sed laudatur; quia uidelicet stultum, imo ualde superbum est, ut hoc puluis et cinis se presumat exsequi posse uirtute propria, quod non sibi, sed angelis cum Dei munere contulit natura. Sic enim ait ueritas ipsa: Huius seculi filii nubunt, et traduntur ad nuptias; in resurrectione autem neque nubent, neque ducent uxores, sed erunt sicut angeli in celo ; et alibi super re eadem: Qui potest capere, capiat ; ostendens,  non omnem qui uult, sed cui Deus possibilitatem tribuit, tam summi fastigii arcem conscendere. Quocirca nil de te, sed de ipso, sine quo nichil potes, presumens, secundum Prophetam, quo pulchior es, descende, et habita cum incircumcisis , id est humiliter condescende quibuslibet non solum matrimonio iunctis, sed et carnis curam in concupiscentia facientibus, estimatione propria te nemini preferens, quasi ceteri peccatores, tu propter castitatis donum sis singulariter sanctus: sciens quibusdam uitia quedam plerumque, Deo permittente, ad tempus dominari, ut conuersi post discant, cuius pietate de captiuitate redempti, et cuius uirtute de potestate sint crudelis tyranni erepti; et tanto maiores gratias referant liberatori, quanto de  maiori periculo sunt liberati: at contra quibusdam reprobis quedam sublimium uirtutum dona nonnunquam prouenire, quibus elati grauius corruant, quatenus eorum casu territi electi, de se non presumant, sed in Dei misericordia firmius gressum mentis figant. Unde Apostolus pulchre: Qui stat, inquit, uideat ne cadat .

14. Unde autem casus iste specialiter contingat, Psalmista precando demonstrat: Non ueniat mihi pes superbie, et manus peccatoris non moueat me. Ibi ceciderunt, qui operantur iniquitatem . Nec iniuria; quia enim Scriptura testante: Ante ruinam exaltatur cor ; sciendum neminem de uirtute ad uitium quodlibet prolabi, nisi prius ab humilitatis petra in arenam superbie ei  contingat saltu uanitatis et inconstantie demutari; nam nisi precessisset latens superbia, non sequeretur libidinis manifesta ruina. Unde et Prosper: »Concupiscentie, ait, carnis addictus, uidetur quidem nil habere superbie, cum presertim passio ipsa eum uideatur humiliare luxurie; et tamen nisi prius rebellis Deo existeret, cuius salubre preceptum de conseruanda pudicitia superbi spiritus presumptione contemneret, nulla eum  lasciuie cupiditas prouocaret. In animo eius diu disceptant Dei contemptus et metus; sed aut contemptus Dei preponderat, et superbus animus recepta cupiditate pudicitiam 60 perdit; aut obtinet metus, et animus Deo subiectus cupiditati simul et superbie contradicit.« Hec quidem de speciali causa ruine. Nunc qua materia  eadem persepe contingat ruina, eiusdem audi doctrinam: »Plerosque, ait, gula et concupiscentia uini turpiter in luxuriam soluit; alios in iniuriam pudicitie sordide cogitationes incendunt; nonnullos de proposito castitatis occasiones oblate deiiciunt; quosdam sub impudicitie iugo exempla perdite uiuentium mittunt. Sunt alii quorum uitam lingua turpis inflammat, et turpem conscientiam manifestat: qui prius inuerecundos sermones aut proferunt, aut libenter audiunt, ac deinde paulatim morbo crescente ab honestate deficiunt. Cogitatio quippe est, que mentem sicut turpis inquinat, ita si fuerit honesta, purificat. Hinc est quod ille corporis  fluxus, qui fit in dormientibus sine culpa, interdum uigilantibus contingit ex culpa; sed aliud est quod in dormiente fit, aliud quod uigilans facit; ibi naturaliter plenitudo humoris expellitur, hic turpis concupiscentia publicatur.« Ne igitur celebs amittere rastitatis uilipendas donum, recole illud prophete imperium: Quomodo, inquit, cecidisti de celo Lucifer, qui mane oriebaris?  id est uirginitatis splendore cunctis parebas decorus et admirabilis. Admiratio enim ista non est causa ignorantie, sed nota calumnie: ex culpa enim, ut iam diximus, superbie, miseria huiusmodi contingit ruine; quia uidelicet cum his duobus uitiis diabolus uniuersum genus pereuntium, maxime, imo omnimodis supplantet, libidinis scilicet atque superbie;  unum tamen pendet ex altero. Sicut enim per superbiam itur in prostitutionem libidinis, ita a libidine peruenitur ad duritiam mentis, et, heu dolor! usque ad contemptum ruitur Creatoris; et ita demum cor, quod Dei debuerat per humilitatem atque munditiam esse templum, fit demoniorum per superbiam atque immunditiam delubrum, et, ut aptius dicam, diaboli monumentum. Sic enim, quod negare non possumus, ipse ad beatum Iob Dominus ait: Sub umbra dormit in secreto calami et locis humentibus . Caue igitur quicunque adhuc tanta castitatis frueris prerogatiua, ne tuis meritis eam tribuendo, dum declinas libidinem, incidas in elationem; et dum caues elationem, cadas segniter in libidinem: quod ut agere ualeas, timorem gehenne  oculis propone mentis, et ut clauus clauum expellit, ita huius timor incendii ardorem illius expellat uitii. Consideratio quoque terrene fragilitatis timorem refrenet elationis. Ita fit ut et ab elationis ueneno, et a libidinis incendio, Christo adiuuante, defensus, angelis perpetim coniucunderis consortibus, angelicam in terris quandoquidem uitam es imitatus.



TIT. uI.---De patre et matre.

15. Pater aut mater es? Memento disciplinam te debere filiis, et sic monitis obtempera apostolicis, ut simul et interitum caueas Heli sacerdotis . Patres, inquit Apostolus, nolite ad iracundiam prouocare filios uestros, ut non pusillo animo fiant .



TIT. uII.---De filiis.


16. Filius uel filia es? Memento te reuerentiam debere parentibus; ipse enim Unigenitus, qui non ex 61 peccato ut tu, sed ex Spiritu sancto conceptus, de uirgine natus est; postquam in templo inuentus, parentes, id est matrem uirginem, et nutritium castissimum, et ideo patrem nominatum, de diuinitatis sue potentia, qua cum Patre omnia possidens inhabitat, edocuisset: et illi non intellexissent. Descendit, inquit euangelista, cum eis, et uenit Nazareth, et erat subditus illis . Cur ergo tu dedigneris subdi parentibus, cum et nutritio suo  subdi non dedignatus sit cuncta creans, et nutriens Dominus? Et sepe contingit, ut paupere patre existente, diues sit filius. Quid rogo in rerum natura fedius? Et cum alii de fastu paterne nobilitatis soleant superbire, tu ad ignominiam tui ipsius, patrem nota paupertatis adustum, per plateas dimittis mendicando incedere. Quid enim mendicans clamitat, nisi te nouitium, te assumptum, te illud, quod nuper ab his inuentum est, qui se homines facere iactant, id est factitium  , te alleuatitium, te nothum, spuriumque demonstrat? Cui si aliquis id uel mentiens improperaret, nonne causa commotionis hec magna esse potuisset? Et hec quidem quantum ad seculum. Secundum uero Deum, cum ipse in Psalmo dicat: Beatus qui intelligit super egenum et  pauperem ; super quem tu, rogo, intelliges, qui nec ipsum mendicum miserando patrem recognoscis? Cui, rogo, porrigis eleemosynam, qui nec ipsam in patre agnoscis naturam? Etsi omnibus misericordia impendenda, etiam a fide extraneis, maxime autem, ut ait Apostolus, ad domesticos fidei , quid his, qui non solum domestici fidei, sed etiam domestici sanguinis, uel origo sunt generis, uel, sicut quidam pulchre in decachordo ait: Qui suis parentibus non defert honorem, quibus parere poterit? Omnibus igitur aliquid dandum est, patri totum committendum, eius dominio totum mancipandum. Pater itaque sis, filius sis, quilibet consanguineus sis, audi Apostolum: Qui suorum, et maxime domesticorum curam non habet, fidem negauit,  et est infideli deterior .



TIT. uIII.---De uiduis.

17. uidua es? Habes Annam, tuam, ut ita dixerim, regulam . Quod si aliter uiuere uis, audi Apostolum: uidua, inquit, que in deliciis est, uiuens mortua est .



TIT. IX.---De uirginibus.

18. uirgo es? Gaude in Domino humiliter, et caue ne perdas esse, quod es. Habes Mariam, pudicitie speculum, uirginitatis titulum, humilitatis insigne, decus innocentie. Scrutare eius canticum, potest tibi sufficere ad compositionem morum. Intuere qua maxima uirtute nisa est illa, ut huius tam excelsi et sublimis, nulli post, nec antea concessi muneris meruerit prerogatiua ditari, et stude quantum potes  et tu eam imitari: quod ut querenti tibi facile occurrat, interrogata humiliter ipsa respondeat sapienter, Quia respexit, inquiens, humilitatem ancille sue . Ecce causa, nam et hoc idem iam olim promiserat per prophetam: Ad quem respiciam, iuquiens, nisi ad humilem et quietum et trementem sermones meos?  Tota itaque causa perditionis nostre superbia, tota recuperationis 62 humilitas. Humilitas mater uirtutum, morum est omnium ornamentum; sine hac uirtus nulla; absque ea omnes uirtutes non uirtutes sunt, sed uitia. Denique profero tibi tres uno ordine, de quibus non  ualeas dubitare, utrique doctores mirifici, utrique pontifices summi, utrique toti mirabiles orbi, Rome unus, Mediolani alter, Hippone prefuit tertius. Nulla, inquit prior , uirginitas carnis, quam non commendat suauitas mentis. Decet, ait alter , ut quo castior uirgo, tanto humilior sit. Melius, inquit tertius , est humile coniugium, quam superba uirginitas.



TIT. X.---De paruulis.

19. Paruulus es? Nutriat te ille in hoc seculo, qui Samuelem in templo. Audi itaque, ut potes; et tu satage, ut potes; et tu conare, ut potes; et tu nitere, ut potes; et tu sequere, ut potes, tu, dicentem Sapientiam: Usquequo paruuli diligitis infantiam?  Scito patremfamilias adesse, et  teipsum eui tui mane quotidie uocare. Dum enim profeceris, dum legere, dum intelligere, dum certe interrogare uolueris, inuenies quosdam in quinquennio, et, quod maioris adhuc miraculi est, etiam in triennio, ad martyrium sponte prorupisse, sapientissime et potentissime seculi potestatibus restitisse, miracula in nomine Domini ostendisse, tormenta fortiter tolerasse, tortores constantissime derisisse, mortem pro Domino non tam immaturam, quam pretiosam libentissime suscepisse, et coronam immortalitatis cum palma uictorie, signis et miraculis ad exstincta eorum corpora clarescentibus, se accepisse, perspicacissime demonstrasse  ; et quod adhuc incredibilioris erit prodigii, plures fortissimas uirgines eiusdem inuenies eui, in  conflictu uictrices diaboli, pro amore profecisse nominis Christi. Inuenies quoque eiusdem etatis miseros, post remissum originale peccatum, propriis meritis mercatos infernum, et hoc quibusdam apertis indiciis ad notitiam monstrasse hominum, ipso misericorditer permittente, qui hoc ad tue cautele scribi uoluit exemplum.



TIT. XI.---De pueris.

20. Puer es? Audi Apostolum: Nolite pueri effici sensibus, sed malitia paruuli estote, sensibus autem perfecti sitis . Imitare illum de quo legitur, quia proficiebat etate et sapientia et gratia coram Deo et hominibus . Secundum enim diuinitatem totus manens perfectus, neque in quo proficeret habens, qui sic sine initio existit,  ut neque deficiendo finem aliquem haberi possit; iuxta humanitatem, quam tui gratia accepit, proficere uoluit, ut tibi, unde proficere deberes, monstraret, imo ut proficeres ipse prestaret. Scito itaque  et tu, patremfamilias adesse, et te ad uinee culturam tanto studiosius uocare, quanto iam et membra corporis ad laborandum et sensus ad intelligendum uidentur crescere mentis. Cum additamento enim coniunctionis, te et sequentes inuitat dicens: Ite et uos in uineam meam ; quod alibi clarebit cur faciat. Memento etiam mortem infantibus, pueris et iuuenibus, licet immaturam, tamen improuise accidere, uti et senibus accidit debite.



TIT. XII.---De adolescentibus.

21. Adolescens es? Audi Dominum: Tibi, inquit, 63 dico, surge . Audi et Apostolum: Surge qui dormis, et exsurge a mortuis, et illuminabit te Christus . Nec succenseas, quod  tam terribiliter te in ipsis uideor initiis excitare; scias me hoc tam propter decliuem ad lapsus multigenos agere huiusmodi etatem, quam et [subaudi propter] bicipitem in ipso introitu uiuendi callem  : quod littera tibi Pythagore Samii ualet recordari, si quando dare [f. nolueris] uolueris oblitui. Sed et ille, qui nostrum, quod laboramus, iam in multis iuuit  , auxit, ornauit, et roborauit opus, ne quid minus et ad id explicandum posse uideatur, adsit, rogo, quantocitius Augustinus utique beatus: Iuuentus, inquit, ad amorem liberior, ad lapsum incautior, ad infirmitatem fragilior, ad correptionem durior. Ecclesiastes etiam, Prouerbiorum, et Sapientie libri, auctorum [f. auctores] etiam tam Noui quam ueteris Testamenti, tam umbre ueri quam  ipsius ueritatis acti presagiis [al. presagus], quid de tue exprimant proprietate etatis, quibus te contra instruant et muniant documentis, longum edicere nimis, ne impedimentum sit propositi ad alia tendentis. Sed ne te, dum multis indigeas, etiam aliquibus uideamur fraudare; hortamur, si uelis, ut aurem cordis Psalmiste adhibeas dictis, quibus interrogans tibimet congruum statim accepit consilium: In quo, inquiens, corrigit adolescentior uiam suam? in custodiendo sermones tuos . Nota igitur ut uerbis Augustini nunc quoque utamur, quod non presumptione humana inuentum, sed inspiratione diuina acceptum, tibi subito propinet remedii poculum. Mens enim tua, que degenerat in stirpibus, meliores edere fructus incipit, si  uerborum celestium conspersa seminibus fuerit, que tamen ille celestis agricola, nisi in quodam uersu  serere consueuit. Audi denique huius sationis fecundissime ministrum: Omnia, inquit, uestra  honeste cum ordine fiant . Dirige itaque cordis obtutus ad illius nutus, nec tortuosi serpentis sequaris anfractus. Dirige uiam ad te uenientis Domini, rectas fac semitas Dei tui . Ipse enim nonnisi uia incedere dignatur recta, sicut de ipso dicit Scriptura, uie, inquiens, Domini recte ; peruerse autem sunt semite reproborum . Si ergo uis Christum sequi, qua ille incedit, ambula uia, ne de te dicatur, o qui dereliquerunt semitas rectas! 

22. Animaduerte quid tibi consilii melioris propheta agendum decernit in Threnis: Bonum, inquit, est uiro, cum portauerit iugum ab adolescentia sua . Et quasi interroges, cur sua?  adiecit sedebit singulariter, et tacebit . Nil aliud, inquis, utilitatis? Istud enim  homines maxime deputant utilitati. Denique constipatum multis lateri adherentium incedere turbis, multis obsequentium comprimi cuneis, magne isthic dicitur felicitatis. 64 Tu iugum [id est assumere] tollere suades, ut solus sedeam, cum multos idcirco tollere, ut multis comitentur, aspiciam. Sequitur et iungit, quid solitarius iste meretur: Quia leuabit, inquit, super se . Quo, inquis, leuabor? quare leuabor? nunquid ut de me dicatur: Qui se exaltat, humiliabitur : an ut dicere possim: Eleuans allisisti me ? Non; sed ut de te dicatur: Qui se humiliat, exaltabitur . Et: Qui habitat in adiutorio Altissimi,  in protectione Dei celi commorabitur : tuque gaudens possis cantare: Tenuisti manum dexteram meam, et in uoluntate tua deduxisti me, et cum gloria assumpsisti me : multique in tui, imo Dei laude ualeant dicere: Beatus quem elegisti et assumpsisti, inhabitabit in atriis tuis . Quo autem te eleuet, interroga Paulum: Qui nos, inquit, conresuscitauit, et consedere fecit in celestibus . Ipseque Dominus: Ubi sum ego, illic et minister meus erit . Ministra ergo Christo, et eris cum Christo. Ubi? uidentibus, inquit, illis, eleuatus est, et nubes suscepit eum ab oculis eorum , dicentibus angelis: Hic iehsu qui assumptus est a uobis in celum , etc. Si ergo uis ad illum pertinere, stude  terram de corde purgare, ut expeditus et liber, uirtutum pennis, nullo scilicet horum, quibus superius te inhiare monstrasti, uisco impeditus, in celum, ubi ille est, possis conscendere.

23. Quod autem dixisti, nolle te conqueri, dicendo eleuans allisisti me, ne forte me putes accepisse  perfunctorie, dico prout ualeo, etsi non prout debeo, in bonam magis, quam in malam posse referri intelligentiam, scilicet ut eleuatus in uirtutum culmine, allidaris gratuito in humilitate; imo allidat te ille, non tamen in turbine et lapide grandinis , sed in spiritu mansuetudinis , qui elisum erigere ualet omnimodis , qui tangit montes et fumigant , mortificansque uiuificat , auferens spiritum alta sapientium, ut deficiant, et in puluerem suum redeant , hoc est, puluerem se esse recognoscant; precipiens  dicendo: Quanto maior es, humilia te in omnibus ; ita enim ualebis recognoscere, qui ipse solus ponit humiles in sublimi, et merentes erigit sospitate,  et nil meritis tuis te debere tribuere, sed ei soli, qui auctor, dator et remunerator bonorum noscitur esse. Uno quippe, ut ante nos dictum est, inanis glorie malo a summis ad infima, imo humilitatis bono ab infimis reuehi uales ad summa. Sed si adhuc requiris, nec tibi satisfactum credis, quomodo super te leuari possis, scias, docente Apostolo : Quia corpus quod corrumpitur; aggrauat animam . Nec erigere sese quis suis uiribus ualet ad summa, nisi illius eleuetur gratia, qui nostri causa descendit ad ima. uerum quia in hoc, quod tui causa posui testimonio, non tantum leuabit super se dicitur, sed etiam, quod paululum refutare 65 uisus est, sedebit solitarius, et tacebit , non transeunter censeo  accipiendum, sed magnopere inquirendum, ipsa sessio et taciturnitas que uel sit, quidue sibi uelit. Fortassis consequenter lucebit, quia grauitate et munditia cordis, atque silentio oris, uirtus paritur diuine contemplationis; contemplatione autem consessus acquiritur ipse, qui et imitatur  regni celestis ab omni scilicet cupiditia ac fece rerum mortalium cohibita et eliquata cogitatione mentis.

24. Ne itaque uagari incipiam per multa, adest adhuc recens in auribus ea, que modo in Euangelio sonuit, Maria; sexta enim septimi mensis ab anni reuolutione  , octaui autem ab huius, que me deprimit, imo erudit calamitatis accessione, hec rite occurrit lectio seria [f feria], non parum, ut credo,  auctore Deo, ad id quod indagandum suscepi, collatura. uideamus itaque, ut credamus; credamus, ut uideamus. Quid est quod dico? uideamus Deum solum esse, qui reuelat absconsa de tenebris, credamus ipsum semper, maxime autem de se loquentibus, presentem esse nobis. Credamus ea que nondum  de illo intelligimus, ut credendo uidere et intelligere ualeamus. Sic enim dixit: Si credideris, uidebis . Queramus, sanctissima ista peccatrix, castissima meretrix, quomodo iugum tulerit, quomodo solitaria sederit, quomodo tacens se super se leuauerit; et si hodierna non suffragatur lectio, ad hec omnia habemus alterius de ea lectionis, si  tamen hec eadem esse sit credenda, perspicacissima atque aptissima documenta. Age nunc: Rogauit Iesum quidam phariseus, ut pranderet apud se , quod et fecit, et inter agendum, Mulier quedam que fuerat in ciuitate peccatrix . Hic subsiste paululum, et nota, fuerat dicit, quare erat non dicit? Nunquid adhuc audierat: Dico tibi remittuntur ei peccata multa, quoniam dilexit multum?   Sed nouit euangelista causam aduentus mulieris de pietate esse Domini trahentis; ipse enim per misericordiam trahebat intus, qui per mansuetudinem foris erat suscepturus. Et ideo quando aspexit et elegit ut traheret, conuersa esse desiit quod fuerat, et accepit esse, quod per pietatem suscipientis futura erat. Sic enim pollicetur per prophetam: Quacunque hora peccator conuersus ingemuerit, saluus erit . Nunc sequentia tentemus: Attulit alabastrum unguenti, et stans retro secus pedes Domini, lacrymis cepit rigare pedes eius, et capillis capitis sui tergebat, et osculabatur pedes eius, et unguento ungebat . Ecce iugum quod tulit. Quot enim in se prius habuit oblectamenta, tot de se protulit holocausta; subiugauit cuncta genera delectationum,  dum de se nil sibi relinquens, tot fluxit in lacrymas desideriorum celestium; arsit igne diuini amoris, que prius igne arserat uoluptatis; lauit lacrymis maculas criminis, quas 66 gaudio contraxerat noxie delectationis; capillos, oculos, insuper totum corpus huic iugo subegit, que cuncta quondam in contemptu Creatoris armauit; conuertit ad numerum uirtutum multitudinem uitiorum, ut totum seruiret in penitentia, quidquid mundo, imo diabolo seruierat in culpa. Ecce ex lectione presenti iugum, quod ista tulit Maria, ut reor, cognoscis.

25. Nunc alia, ut promisi, ac cadens, quomodo sola tacens sederit, sedendo se super se leuauerit demonstret, et id totum, quod proposuimus, Deo operante conficiat: Intrauit, inquit, iehsu in quoddam  castellum, et mulier quedam, Martha nomine, excepit illum in domum suam, et huic erat soror, nomine Maria, que etiam sedens secus pedes Domini audiebat uerba illius . Accipe sedentem, et tacendo audientem; sed nunquid sola? Intende. Stetit Martha, et ait: Domine, non est tibi cure, quod soror mea reliquit me solam ministrare?  Habes et hic solam, si placet; due enim ante fuerant expresse, Martha et soror Maria; Martha ministrabat sola: Maria sedet, tacet et audit  sola; et merito tacet, que talem pro se loquentem aduocatum habet. En, ut credo, nec de sedente, nec de tacente aliquid restat ambigui. Nunc subleuationem pariter uideamus, uidentes amplectamur, amplectentes nobis optemus. Martha, Martha, sollicita es, et turbaris erga plurima ; ideo, ut credo, dupliciter appellata, siue propter amorem, siue quia non adhuc uni assidebat ut Maria, sed duobus seruiebat, querendo celestia, ministrando terrena. Quod et fecerat quondam etiam illa, sicut monstrat lectio superius decursa; sed ab his expedita, abiecto iugo iam libera, sponte pedibus diuinis cuncta submittebat membra. Martha itaque sola non sola; Maria sola. Sola illa quia multis; ista, quia uni. Unum est enim necessarium ; multa  enim illa nullum percipiunt fructum, si ad istud non perueniunt unum, et ideo illa multa indigent uno, unum non indiget multis. Maria optimam partem sibi elegit, que non auferetur ab ea . Ecce quo subiit eleuata, que post iugum portatum ambiuit tacens sedere sola; soli enim sola inherens, ipsum unum, ipsum solum partem meruit Deum.

26. Sed quid, inquis, tam festinanter partem hanc esse dicis Deum, qui ad hoc tenendum nullum adhuc protulisti testimonium? Ideo protuli nullum, quia superius adest euidentissimum: Qui mihi, inquit, ministrat, me sequatur; et ubi sum ego, illic et minister meus erit . Ergo Martha que ministrauit, inquis, non Maria illic erit, que sedit. uerum diceres, si pigritia sedisset; uerum diceres,  si et ipsa iam non ministrasset. Ministrantur enim multa, cum sufficiat unum; sed peruenitur ad unum ministerio multorum. 67 Unum ergo, quod est? Deus utique. Et multa, que? opera misericordie. Operibus misericordie peruenitur ad Deum; ubi cum peruenitur, cessat omne quod agitur, quia non est necessitas, qua agatur. Remanet fructus cuius causa agebatur, remanet sola caritas qua agebatur, ipsa una uni. ipsa sola soli, ipsa singularis adheret in seculum singulari. Ipsa autem, qua tu Mariam accusare niteris, sessione intantum nil est operosius, etiamsi nil uideatur cessationi similius, ut definitione congrua etiam in hoc seculo quies ualeat operosa uocari. Sed ne forte inopia dicendi me putes suffragium non protulisse exempli, habes ipsum beatum  iuuenem, sanctum adolescentem, imo ipsam, que tulit iugum, Mariam in iisdem Threnis III, 24, loquentem: Pars mea Deus, dixit anima mea, propterea exspectabo eum. Et Psalmista: Portio, inquit, mea in terra uiuentium . Quod autem ab ea nunquam auferatur, audi. Tu, inquit, idem ipse es  , et anni tui non deficient; filii seruorum tuorum habitabunt ibi, et semen eorum in seculum dirigetur ; et: Pars mea Dominus in eternum . Deo autem gratias, quia  huc sumus ratiocinando adducti, ut ipsa tui cunctatione, suadeam tibi iugum tollere cum Maria, ministrare cum Martha, ut postea bene sedere cum eadem ualeas Maria, cum qua etiam optime sedendo, id est, contemplatiue a secularibus uacando, et uerbum Dei sine strepitu audiendo, partem optimam eligere, obtinere ualeas feliciter et possidere.

27. Hoc itaque iugum suaue, hoc onus tam leue, quod te tantum eleuare, tantum ualet attollere, ut partem ipsum merearis Deum habere, quod non conterit ceruicem, sed ornat, honestat collum, non cruciat; ne cuncteris, ne moreris, queso, in iuuentute tollere, ne si sero uelis tollere, desit forte locus, dicaturque tibi: Que in iuuentute non collegisti, quomodo inuenies in senectute?  Preueni  ergo senectutis annos operatione et correctione congrua, sciens optatius tibi esse, ut possis ueraciter dicere: Deus, qui pascis me a iuuentute mea ; et: Deus docuisti me a iuuentute mea , quam recordatione lapsuum suspecte orare, et deflere dicendo: Delicta iuuentutis mee et ignorantias meas ne memineris, Domine . Illud est enim robur salutis, istud medicina egritudinis; remedium uulneri queritur, gratia sananti refertur. Cum enim militia sit uita hominis super terram ; nonne melius est in iuuentute eiusdem militie excubias fortiter subire, ut in senectute inter emeritos locum maioris gradus ualeas obtinere, quam segnitie in adolescentia uacans, tunc militie manus nitaris dare, cum et senectus laborem impedit,  et eneruat artus uiribus deficientibus, spe capessendi uictoriam certaminis  dissolutioribus interdictis lacertis; presertim cum nec etas ipsa tot uite promittat spatia, quibus labore peracto, militiam mutare, ut altioris gradus infulari honoribus possis; sed potius fessis artubus, nullo preeunte laudis preconio, gaudeas, si saltem inter illos annumereris, qui donatiuum 68 pro ipso expetunt tyrocinio; aut cum prouincialibus, qui annonam tributaliter ipsis prebent militibus  ; ideoque bonum esse dicit ille superius, iugum in adolescentia tollere. Etenim ei, qui post decursum iuuenilis etatis tempus illud tollit, multa eueniunt genera contrarietatum; stimulant enim assueta uitia, consuetudo deprimit praua, exagitat conscientia ipsa: usus erroris instabilem  facit, conatur se, et labitur sub se; abolefacere uult uetera, sed uoluntatem non sequitur efficacia, captisque in rete auibus non dissimilis, ubi expedire uult pedem operis, maculis retinetur usitate consuetudinis. Tota itaque huic res est in periculo, illi in bono. Sedebit denique iste singularis, rarum aut forte nullum suis dignum inueniens consortiis, quietus et feriatus diuinis uacabit officiis, angelicis ditatus reuelationibus et premiis, nullis nec anteactis nec presentibus illecebrarum uoluptatibus  interpellatus, nec stimulantis carnis tactus titillationibus, solus quietus liber gaudebit et securus.

28. Quisquis ergo es, qui ad hoc tam singulare niteris fastigium, exercere prius communiter in campo uiuentium, asside grauioribus acclinis et sedulus, disce honorem deferre senioribus, amorem equalibus, exemplum iunioribus, sequere auctoritatem et precepta sapientium, et per hec tibi Deum loqui credito ipsum. In consilio seniorum cum sederis, manum ori adhibe, intentus ausculta, sedulus disce, ut percipiens senum sententias, colligas sollicite, quod in maiori serues etate aliquando. Etiam uolo te a cequeuorum continere loquelis, ut paruiloquio assuefieri ipso usu instruaris, neue rudis adhuc etatis, facile ad illicita loquendo labaris; sed  remotus seniorum intendere preceptis, antiquorum dictis, prophetarum oraculis, et apostolorum ualeas magisteriis. Laudandus enim est, qui uult [f. mauult] tacendo loquenda discere, quam proferre que sentit, antequam loqui discat. His si tuam Dei gratia indolem concesserit munerari, adiiciendum quod et facete ab eo qui supra, insolentissimo quidem, sed diserto cuidam consiliatum est iuueni, ut nec plusquam oportet tibi tribuendo uanescas, nec rursus te abiiciendo ac desperando frigescas. Inter hec animaduerte patremfamilias otiosum te, non simpliciter ut illos mane primo, sed cum additamento coniunctionis, qua notam intelligas reprehensionis, ad uinee cultum uocare: Ite, inquit, et uos in uineam ; id est, et ipsi qui mane horaque tertia debuistis adesse,  saltem uel sexta properate, et medium quod restat diei lucrifacite.



TIT. XIII.---De senibus.

29. Senex es? Gaude in Domino qui ad hoc usque ductus, non solum quia quammultos Syrtium scopulos euasisti, naufragosque casus; sed et quia iam prope est, quo tendere uideris, portus, si tamen es serius, si probus, si grauis, si bonis moribus ornatus, si uirtutibus comptus, si canitie uenerabilis mentis, si uenustate mellifluus oris, si dicere uales cum Psalmista: Senectus 69 mea in misericordia uberi . Sin secus, quod absit, ne succenseas, rogo, si et te monere audeam iunior ego  quantum etiam te uideo attinere. Nulla etas ad id, quod opus est, discendum  sera debet parere: et licet, ut quidam satis probe ante nos uisus est dicere, senes magis deceat docere, quam discere; magis tamen condecet discere, quam quid doceant, imo quid agant, quod non ex superfluo addere satis possimus, ignorare. Audi itaque et tu quid Ecclesiastes dicat: Si multis annis uixerit homo, meminisse debet tenebrosi temporis, et dierum multorum; qui cum uenerint, uanitatis arguuntur preterita . Et: Puer centum annorum maledictus erit . Itemque: Senectus uenerabilis  non diuturna, neque numero annorum computata . Audi etiam custodem omnibus generaliter, tibi uero dicentem specialiter: uenit mane et nox; si queritis, querite; conuertimini, et uenite . Audi et Apostolum: Omne, ait, quod ueteratur et senescit, prope interitum est . Perspicienti autem mihi ipsos quos capite geris niuei canos candoris, fateor non minimum adest dubietatis, unde initium debeam ordiri sermonis. Siquidem et reuerentiam etati, et doctrinam uellem, si possem, conferre fatuitati. uerum adsit, rogo, ille propitius, qui insensatos ad humanam loquelam asine quondam conuertit rugitus . Retexam seriem lectionis euangelice hodie recitatam ; et si ibi tuum forte aliquid inueneris, ne mihi,  queso, qui recito, imputes; sed tua, ut tua, recipias; et tibi ad utilitatem, etiamsi ad contumeliam putes prolata, conuertas.

30. Arborem fici  habebat quidam plantatam in uinea sua , etc. Arboribus significari homines, si tibi adhuc ista non suadet lectio, lege aliquid apertius in Daniele, ubi refertur somnium de arbore magna et excelsa , cuius cum multa descripta essent dignitatum preconia, ad ultimum succidi iussa, et super regis celsitudinem interpretata, ipsum quem excellentia signauit, iactura monstrauit. Nam ille innumeris prouectuum dignitatibus, ueluti quibusdam elementorum contemperationibus, quasi usque ad celum ut arbor est inaltatus  ; excisus a culmine, cecidit ab honore,  desertus est a sibi obsecundantibus, ueluti arbor ab auibus fugientibus; septem temporibus super eo mutatis, ad pristinum statum rursus rediit celsitudinis. Sunt multa et in Scripturis, que aliud per naturam, alterum signant per intelligentiam; sed lectoris requirunt diligentiam. Arbor ergo ista, siue tu, siue ego, siue utrique, siue quilibet, cui ipsa, que de ea referuntur, congruunt, sit, uideamus quid illi contigerit. uenit, inquit, querens fructum in ea, et non inuenit . Quis uenit? Ille, cuius erat uinea, cuius et ficus. Si tu ficus, ergo ille, qui te plantauit, est 70 Dominus: etenim ipse, uinea, inquit, mea electa, ego te plantaui . Quod si non credis, adest parabola, que approbet, alterius lectionis. uinea, in qua te plantauit, est Ecclesia;  uenit querens fructum in te, et non inuenit: quot uicibus [supple uenerit], ipse dicat. Non enim hic aliquid uiolenter ex me proferre aut fingere uolo, ne non certus disputator, sed ineptus a te iudicer fabulator. Dixit autem ad cultorem uinee: Ecce anni  tres sunt, ex quo uenio querens fructum in ficulnea hac, et non inuenio . Tene igitur, tres sunt anni. Aliud uideamus. Te dixi arborem, uineam Ecclesiam, quemdam illum, imo dominum uinee illum, Deum, cultorem uinee quem dicam? Si enim ficus cultorem dixisset, forte animus tuus, forte angelus, cui, ut quibusdam uideris, imo ut recte potes uideri, es commissus, fuerat intelligendus. Nunc autem non cultorem arboris, sed cultorem uinee dicens, alium requirit, qui non te solum excolendum, sed alias ficus, imo totam summam uinee custodiendam susceperit. Quid ergo angustamur? non quod si aliquid bene; quod enim difficilius inuenitur  , dulcius, teste Ambrosio, tenetur, et quo tardior adeptio, eo gratior perfunctio.  Poteram enim, quantum ille, qui desuper magister est omnium, conuallem exiguitatis mee per ipsos, qui iam satis super hoc tractauerunt, montes dignatur irrorare, tibi iam cultorem uinee monstrare; sed uolo  te eminentioris exemplo auctoritatis attrahere, quo et ad querendum paratior efficiaris, et me non a me hec inuenisse, sed de Scripturis comprobasse perspiciens, tanto capacior reddaris, quanto auidior.

31. Homo quidam, ait alia lectio, sed tamen et ut hec  Euangelii, erat diues, qui plantauit uineam, et sepem circumdedit ei, et locauit eam agricolis, et  usque dum reuersus malos male perdet, et uineam suam locabit aliis agricolis ; quod quia impletum est, ideo ipso relatu multorum  iam patefactum, perspicacius istud, quod modo queritur, suffragando ualet aperire. Iam enim illi uinee mali cultores, qui non solum reddere fructum noluerunt, sed etiam seruos diuersis iniuriis affectos occiderunt, insuper et ab ipso filio manus continere noluerunt, male sunt perditi. Iam uinea locata est apostolis, eorumque successoribus episcopis, presbyteris, ceterisque ordinibus sacris, qui singuli, pro suo quisque captu uel ministerio, eidem insistentes, dominum uinee, ut ueniat, prestolantur, non ut malos male perdat, sed ut fructum beneplacitum recipiens, bonos operarios benigna largitate remuneret. Horum autem aliquis quis sit, siue episcopus scilicet, siue presbyter, qui te excolendum suscepit, non ad me pertinet. Ipse 71 autem de te alloquitur,  et te fructum non dedisse conqueritur, cum mores tuos ei demonstrans, te inconuertibilem, diuque infructuosum esse fatetur non solum suo ore, id est Scripturarum uoce, sed et tua operatione. Ecce, inquit, tres sunt anni, ex quo uenio querens fructum  in ficulnea hac, et non inuenio . Hec dicuntur, dum cultor tui cordis in te conspicit ea, que Domino docente cognoscit reprehensibilia. Tunc conquerentem super te audit ipsum, cui detrectas fructum deferre operum. Annis autem tempora etatis significari, sicut et alio Euangelii loco horis , si denegas, sunt multa que tibi obuient testimonia. Ne itaque, dum illud, unde nullum opus est gerere scrupulum, testimoniis cingere operam damus, tardius illuc contingat euenire, quo festinamus, scias tribus temporibus etatum Dominicum iam tibi adfui se aduentum. uenit enim ad te in infantia et pueritia, ut unum pro sui uicinitate accipias, dando baptismum et ministrando intellectum, prebendo magistros, et fructus exquirendo collatos.  Quid retuleris, ipse melius nosti. uenit secundo in adolescentia et iuuentute cumulando intelligentiam, augendo dona, requirendo merita; et tunc quid rependeris, credo, quia recolis. Adest nunc  ; uide quid facias. uult enim te succidere. Et ne lenocineris tibi, quod si excisus fueris, rursus erigaris, ut illa  superius, post septennium; alia fuit illa arbor, alia tu: Non fuit illa ficus, sed cedrus, nec de cedris Libani, quas plantauit Dominus , sed de illis, de quibus dictum est: Confringet Dominus cedros Libani ; quia etsi Libanus candidatio interpretatur, sunt tamen quidam uelut sepulcra dealbata, quibus ue dicit ueritas ipsa : non stetit hec cedrus in uineto, sed in campo. Crede mihi: si incorrectus excideris,  statim in ignem mitteris. Iam enim minatus est Paterfamilias dicens: Omnis arbor, que non facit fructum bonum, excidetur et in ignem mittetur . Tunc exspectabatur gratia, modo prestolatur iudicium. Ille quia paganus, tamen aliquid boni habens remunerabatur in presenti, ut cruciaretur in sempiternum; tu quia Christianus, licet negligens, exigeris, ut hic te sponte corrigens uiuas in eternum. Et hec quidem omnia ex superfluo, cum illa excisio nichil fuerit aliud nisi regni et sensus amissio; tua autem hec, de qua hic dicitur, sit anime amissio, et mortis subitio [id est incursio], que si bona fuerit, non est mors, sed natalis  ; sin mala, erit mors immortalis, defectus indeficiens, perditio semper manens, corruptio immutabilis, luctus  sine consolatione, gemitus sine cessatione, calamitas sine fine.

32. Memento itaque, ut adhuc de ipso Euangelio, quod tibi restat, eloquar, quid ille tuus cultor, siue sit episcopus, siue aliquis pro te Deum 72 rogans, dicat patronus: Domine, dimitte illam et hoc anno,  usque dum fodiam circa illam, et mittam stercora; et si quidem fecerit fructum; sin autem, in futuro succides eam . O quam breue spatium! o quam sufficiens, si conuertaris! o quam subitum, si auertaris, imo si persistas in hac, qua te inuenit, duritia cordis! Sed ne dicas, me hic uiolenter annum pro anno accipere, cum superius annum dixerim pro etate; considera et hic, rogo, etatem tuam, cogita quantum uixeris, et uide, si adhuc etas tot promittat spatia temporis; cum presertim et in ipsis infantibus incertus sit, quia sepe immaturus, exitus mortis. Cogita, quia non sine causa certe rationis silicernius  in ista etate uocaris, sed ut admonearis debitum finem attendere, tanto scilicet attentius, quanto magis est contiguus.  Ponas ante oculos, quo hinc excedens suscipi debeas taphum  ; ab obtutibus non recedat sepulcrum; a meditatione ne aufugiat memoria peccatorum, immanitas penarum, formido suppliciorum, contemplatio iudicis, sententia illa ultima eterne perditionis. Hoc est enim stercus, quo ad statum potes reuehi pinguedinis; hec fossa humilitatis, qua fructum referre ualeas pie operationis, uidelicet ut conscientia prauitatis tangat memoriam cogitationis, et plangens, quod te fecisse recolis, ad fecunditatem operis per defossionem confessionis, et contemplationem fetide operationis radix tui redeat cordis.

33. Et ne tempus exactum nimium longissimum, residuum autem ad penitentiam estimans, desperes breuissimum; precor te, considera Dauid, intuere  Zacheum, et si est unde [subaudi redimas], imitare ipsum; quod si tam pauper es, ut nichil, unde te redimas, habeas, et tam subito te intercipit mortis casus, imitare illum beatum latronem, diutino [subaudi tempore] latronem, subito confessorem, subito martyrem; diu homicidam, illico paradisi incolam. Imitare Niniuitas ueternosos reatus triduana penitentia delentes . Ineffabilis enim, inexcogitabilis et incomprehensibilis est bonitas medici celestis, nunc alios longa, nunc alios mediocri, nunc alios breuissima satisfactione, omnes uero sola sue gratie benignitate, nullum sua aliqua saluans operatione, sicut audisti in psalmo: Quia melior est misericordia tua super uitas . Si enim tempus suppetit, uult ut longos erratus longa maceratione  castiges, sicut dicit ad animam: Ego enim ostendam ei, quanta oporteat eum pati pro nomine meo : quod est tale, quasi diceret, qui diu contra me pugnauit, diutius uolo, ut et pro me decertet. Denique iam Dauid peccatum dimiserat, et tamen eius filium contra ipsius uotum occidens,  alium autem aduersus eum erigi sinens, populum sternens, penam adhuc pro peccato intentat. Quod si mediocritas uite occurrit, mediocritatem penitentie non renuit [subaudi Deus], tantum ut uoluntas non 73 mediocris, sed sit immanis; unde satis prouide a sanctis Patribus  institutum est in causis penitentium non tam considerari debere mensuram temporis, quam doloris. Quod si ipsa hora ultima te subito inuadit, dum adhuc spiras, dum palpitas, quantulum uales, emitte uocem confessionis, peniteat te illuc uenisse imparatum. Ne tamen desperes, ne dubites: confidenter clama, ex toto corde supplica. uidet ille in corde, considerat quo affectu clames. Crede mihi ueraciter, tibi promitto, quia si uiderit, quod non duplici, sed simplici  corde peniteas, et confitearis in ipso articulo mortis, medicinam conferet salutis. Animet ergo dubietatem noxii timoris tanta clementia Conditoris; terreat duritiam obstinati cordis sententia illa Iacobi apostoli, licet uniuersalis, tibi maxime specialis: Ecce iudex ante ianuam assistit . Ianua enim cuique ille est exitus improuisus, cui sors irreuocabilis illa uelut fur assidet captans horam, qua animam insperate rapiat, et illuc ducat, ubi pro meritis propria recipiat. De hoc fure ab initio natiuitatis debuisti suspectus esse, ne irrueret, ut assolet, immature; quanto magis nunc, cum auctoritate quadam iudiciaria adest debite?

34. Noli itaque segniter agere, noli obdormire, ne dormientem te capiat, id est, ab operibus piis uacantem.  Audi Apostolum salubri te ab hoc torporis lethargo excitantem uoce: Hora est, inquit, iam nos de somno surgere . Ne deinceps ullas dederis ferias; sufficiat. Iam nunc satis cum Iudeis sabbatizasti. Pone modum nunc uacationi, et insiste pie laborationi. uide ne contingat fuga tua hieme uel Sabbato , id est, ne te frigidum a caritate, nec uacantem inueniat a bono opere. Scito quia ultima tibi iam adest hora, iam adest pre manibus te accersens missus: rape quidquid potes quod tecum feras. Hoc autem tecum scias te laturum esse, quod hic studueris premittere. Securis ad radicem iam est arboris ; arida per maturitatem est arbor, infecunda et infructuosa per torporem; nil superest quin debeat excidi. Excideris  statim, dico tibi, excideris; sed uide ne in ignem mittaris. Non potest fieri ut non excidaris, quia conqueritur dominus uinee, quod terram inaniter occupas. Multe autem arbores exciduntur; sed in  ignem non continuo mittuntur: infructuose autem in ignem mittuntur. De ceteris autem opera diuersa, utensilia diuersa, uasula fiunt diuersa, quedam etiam optima, et quibusdam licet perraris, auro cariora. Hoc tibi ideo suggero, quia scio ueracissime, quod in ista hora, in isto euo, in ista quam nunc geris etate debeas excidi; nec uolo ut fomentum ignis, sed poculum pretiosissimum sis in manu Regis celestis. 74 Unde ille Salomon uere pacificus, qui facit pacem inter nos et Deum, et confederauit terram celestibus, dignetur libere ea participibus suis potum letitie, id est, tue conuersionis et salutis gaudia propinare; siquidem calix eius inebrians ualde preclarus est . Hec tibi modica quidem quantum ad tuam utilitatem, sufficientia  uero quantum ad nostram uacationem sufficiant dicta.

35. Nunc, quia locus sese tui obtulit causa, dignum et satis ducimus commodum, quedam nobis et tibi generalia ex eodem Euangelio subnectere  , que utrisque Deus concedat prodesse. uerum quia incomparabili oris facundia a quodam, cuius auctoritati non modice succumbit nostra, luculentissime sunt prolata, ueremur ea fedare nostri sermonis admistione ulla. Ita, ut sunt disserta in fine sermonis ab eo, ponemus illibata. Ait  ergo quibusdam satis dilucide aliis premissis, sed a nobis quedam ex his non quidem ut decuit, sed ut ariditas nostri ingenii ualuit, in tui specialiter, generaliter autem in nostri multorumque utilitate, sermone,  non sensu adeo dissonante sunt recitata, Gregorius : »Sunt, ait, plerique, qui increpationes audiunt, et tamen ad penitentiam redire contemnunt, et infructuosi Deo, uirides stant in hoc seculo. Quid itaque cultor uinee dicat audiamus. Siquidem fecerit fructum; sin autem, in futuro succides eam : quia profecto, qui hic non uult ad fecunditatem pinguescere per increpationem, illic cadit unde iam per penitentiam surgere non ualebit, et in futuro succidetur, quamuis hic sine fructu uiridis stare uideatur. Erat autem docens in synagoga eorum Sabbatis . Et mulier quedam, Habebat spiritum infirmitatis annis decem et octo . Paulo ante iam diximus, quia hoc erat  trinus aduentus Domini ad infructuosam  arborem quod decem et octo annorum numerus ad mulierem curuam signat. Sexto enim die homo est factus, atque eodem sexto die cuncta opera Domini perfecta sunt; senarius autem numerus  in trigonum ductus, decem et octo facit. Quia ergo homo, qui sexto die factus est, perfecta opera habere noluit, sed ante legem, sub lege, atque in initio inchoantis gratie infirmus exstitit, decem et octo annis mulier curua fuit.« Atque post pauca : »Plerumque uidemus que agenda sunt, sed hec opere non implemus; nitimur et infirmamur; mens iudicium rectitudinis conspicit, sed ad hanc operis fortitudo succumbit; quia nimirum iam de pena peccati est, ut bene quidem  possit bonum conspici, sed ab eo quod conspicitur, contingat 75 per meritum repelli. Usitata enim culpa obligat mentem, ut nequaquam possit surgere ad rectitudinem. Conatur et labitur; quia ubi sponte diu perstitit, ibi et, cum noluerit, coacta cadit.«  Item: »Si ipsa se anima ad ima appetenda non deiicit, contra hanc demonum peruersitas nullatenus conualescit, et transire per eam non ualent, quam contra se rigidam pertimescunt. Nos ergo, fratres, nos uiam malignis spiritibus damus, cum terrena concupiscimus, cum ad temporalia appetenda curuamur. Pudeat ergo terrena concupiscere, et dorsa mentium aduersariis ascendentibus prebere. Terram semper intuetur, qui curuus est; et quo pretio redemptus sit, non meminit qui ima querit.« Item: »Qui gibbum tolerat, ima semper intuetur. A sacerdotio ergo repellitur, quia quisquis solis terrenis intentus est, ipse sibi testis est, quod membrum summi Sacerdotis non est.« Item: »Si uirtutum summa operari non possumus, ipse Deus nostro  gaudet lamento. Ex ipsa ei iustitie inchoatione placebimus, qui iniusta, que fecimus, punimus.« Istud tantum extra uiam propositi, amenitate tam florigere uiriditatis prati delectatum, me sufficiat processisse.

36. Nunc ad te, ne opus in aliquo uidear interrupisse, reuersus, suggerendo admoneo, siquidem reuerentiam tibi debere pro canitie scio, ut hec cum superioribus conferas, et negotium tibi ex his  capessende salutis acquiras; et ne inueteratus dierum malorum rite uociteris, dies tuos, iam rogo, ut dimidiare, dum uales, studeas, et spiritu mentis renouari contendas. Et quia hucusque te plus iusto carnalibus refudisti in sensibus, te ad te colligas, et nouus homo iam saltem nunc, uetere exuto, repuerascas Deo; annos octoginta aut proximos aut transactos aut insistentes aspicias, superuenientem mansuetudinem Dei ne contemnas, ne correctionem durius sustinens, florem tui capitis amygdalum  aduertas. Quod si et adhuc locusta, id est agilitas quondam gressuum, tumore pedum aut certe tibiarum iam est impinguata; aut certe secundum petam,

   Lapidosa chiragra
 Iam facit articulos ueteris ramalia fagi,
suspectus pauidusque horam illam exspecta, qua ire ad domum eternitatis boni aut mali debeas ; quia postea, quidquid planctus tui causa acciderit in plateis, nil te iuuabit positum in tormentis, qui dum hic superstes esses, tibi consulere, et tibimet contra tantam superuenture calamitatis angustiam consilium capere, dum immutabile id esse optime scires, detrectasti. Interim ergo dum opportunitas flendi fructuose, dum tempus acceptabile, dies adhuc salutis, 76 dum uiuis, dum adhuc a Iudice  sustineris, hortor ut in melius connitaris. Dum ille securis differt ictum, tu de te cape consilium; dum ille suspendit uindictam, tu corrige uitam. Non est apud Deum difficilis aut tarda conuersio,  cui ipsa iustitie placet inchoatio. ue autem illi, cui non conceditur ante corrigi, quam defungi: magnam enim, ut dicit qui superius, contumaciam contempte mansuetudinis et gratie, maior sequi solet ira uindicte, et diutius exspectatus, durius feritur non conuersus; et quam largiter prorogatur misericordia in presenti, tam seuere ingratis intentatur iudicium in futuro.



INCIPIT LIBER TERTIUS. Continet istud hec preloquium: I. Rex es? delectatio regia te instruat. II. Discerne qua intentione quis quid faciat. III. Non uirtutes pretextu aliarum rerum, que sunt dissone, palliare. Iu. Timendo Deum rege tibi commissa. u. Catholicam esse Ecclesiam, et catholicam eius esse gratiam. uI. Ut non rex dedignetur subdi Dei iudicibus. uII. Quod opprobrium et subsannatio facti sumus. uIII. Quod sicut sunt episcopi sortes sanctorum ministerio ordinis, ita sint et priuilegio honoris. IX. Spiritum sanctum negligenti etiam episcopo adesse sepe. X. Quod a nemine nisi a solo Deo ualeat iudicari episcopus. XI. Oratio sub altari constitutorum. XII. Trifaria diuisio filiorum Ecclesie.


 1. Superioribus duobus libellis temporum, personarum, officiorum, sexuum, uel etatum preloquiis, quanta ualuimus breuitate, etsi non quanto decuit lepore, Deo donante, transcursis, nunc dignitatum, ordinum uel affectuum uastos, et sepe ideo per  naufragos, quia abundantissimis promontoriorum cautibus refertissimos estus tentantes, flatibus nos committentes aduersis, ipsum obicem opponimus Christum, tricipiti uoluminum lintre eosdem gestientes sulcare, si tamen illius non desit remigium  ,  cuius in isto eo magis flagitamus nobis necessarium adfore auxilium, quo scit nos id opus assumere tanto dubitantius, quanto periculosius. Nam ex uno latere superni spectatoris, ex alio sali huius immodice feruentis ueremur procellam; nauisque nostre, cuius iam fracto remo, amisso 77 clauo, fessus multigenis collisusque scopulis, sopitis uiribus, non quidem scapha portatus, sed unda iactatus, tremulis linguam ipsam mordens dentibus, in uno  breuium iacet nauclerus, omnimodis iacturam tenemus [l. timemus], cum hunc ei miserabilem incursum, propter precipitem cursum, dum cauere ancipitem nesciuit excursum, contigisse nouerimus  . Quanquam enim Scriptura dicente: Lingua sapientium sicut stimuli, et sicut claui in altum defixi ; nouerimus  diuine auctoritatis ita constantissimam constantiam, ut nulli parcere, neminem nouerit palpare; tamen nouimus ab ipsis quoque urbane scientie uiris hodie summa diligentia obseruari, quid cautius, quam quid proferant uerius; utilius estimari quod docet comicus, quam quid interminatur Dominus; pluris pendi dictum:

Obsequium amicos, ueritas odium parit.

, quam qui me erubuerit et meos sermones, et hunc filius hominis erubescet, cum uenerit ; et forte illud, quia quasi disertius, ideo putatur utilius; quia pompaticum, ideo iudicatur saluberrimum; istud, quia foliorum uenustate, quin potius uanitatis opacissima densitate nudatum, ideo a seculi prudentibus seu simplex,  atque, ut ita dicatur, rusticum, uili penso ducitur dignum, cum nec minus cautele eis uideatur afferre negotium suspectius  dicentium: uidentibus, nolite uidere; et aspicientibus, nolite aspicere nobis ea, que recta uidentur; loquimini nobis placentia, uidete nobis errores . uerum magistra eadem, que et uia est, ueritate, atque per quemdam de se ipsa dicente: Hec uia, ambulate per eam [supple et non declinetis], neque ad dexteram, neque ad sinistram , satagamus hac arte sermonem moderari nostrum, ut nec ad dexteram altiora nobis presumptiue tentantes, usque ad sinistram declinemus, falsitati timide cedentes: quo fit, ut ita loqui quanquam absurde liceat, ut nec Terentius  alicuius minus prouide odium in nosmet exacuisse, nec Christus alicuius amicitiam minus libere notet ueritati pretulisse. Quod ne contingat, inter utraque hec cauto gradientes uestigio, sic tangamus  dignitatis chordam, ut citharedi  taceamus personam; sic alloquamur ordinem, ut ordinati omittamus nomen, sic affectum, ut caritatis non patiamur defectum, cuius hic magnopere querere debemus profectum; presertim cum nec defuturam osorum credamus inuidiam, qui nostram hac etiam in parte reprehendere non dubitent audaciam, cum preter auctoritatem, salua officii reuerentia, haud aliquam, nullam quoque nobis nouerint suppeditare scientiam, cuius hic quoque rei enormem satis capere ualeant coniecturam.



TIT. I.---De regibus.

2. Rex es? Dignitas, rogo, ipsa te dum delectat, instruat. Sunt quedam regalis ordinis insignia, quibus sine, etsi nomen utcunque, re tamen uera  certe non potest consistere dignitas tanta. His ergo utere, his exercere, his exornare. Esto prudens, iustus, fortis et temperatus. Hac quasi quadriga euectus regni fines perlustra; hoc 78 denique curru ista utere in uia, ut cum sanctissimo Elia uel uocari merearis auriga  Hoc quadruplici munitus thorace, hostibus ne cuncteris imperterritus occurrere; nec enim poteris aliquibus aduersis deuinci, si tanta tuitione uallari merueris.



TIT. II.---Discernendum qua intentione quis quid faciat.

3. In primis itaque, antequam scilicet tentemus alia tue serenitati congruentia, de his singulis tam te, quam omnes, qui sunt in sublimitate constituti, ualo instruere: hoc adiiciens, ut sollicite studeat quis discernere, quid qua intentione faciat. Ut enim  et experimento ex nobis ipsis, et lectione ex antiquorum cognouimus dictis, plerumque uitia uirtutes se esse mentiuntur. Unde satis pulchre Seneca in prouerbiis, Timidus, ait, se cautum uocat, sordidus parcum. Calliditas enim, ut et quidam ait nostrorum, prudentia uult sepe uideri, uidelicet ut, dum aliquem dolo capimus, prudenter nos fecisse gratulemur; quod contra Psalmista : Qui loquitur ueritatem in corde suo, qui non egit dolum in lingua sua ; nostrorumque quidam, Dolus, ait, in corde, quanto apud homines prudentius callet, tanto apud Deum stultius decipit. Itemque Psalmista: Inimici eius terram lingent . Terram quippe lingere, est sermonis suauitate ab aliquo terrenum  aliquid auferre. Quod uitium cum urbanitas a quibusdam deputetur secularium, tanto a piis mentibus est sollicitius cauendum, quanto hoc testimonio  discimus Dei specialiter uocari inimicum, qui suadente suauiloquio per falsiloquium decipit proximum, aut possessis hac eum simulatione spolians, aut, quod peius est, eumdem ipsum perfidi proditoris exemplo sugillans, iuxta illud: In ore suo pacem cum amico loquitur, et in occulto ponit ei insidias . Et dicentes, Pax, pax, cum non esset pax ; et: Sub lingua eius labor et dolor, sedet in insidiis cum diuitibus in occultis, ut interficiat innocentem . Et quibusdam intermistis aliquanto post: Insidiatur, ait, ut rapiat pauperem, rapere pauperem, dum attrahit eum ; item alio: Molliti sunt sermones eius super oleum, et ipsi sunt iacula ; speciemque ad genus more usitato transferens, premiumque  debitum promens: Tu uero, inquit, Deus, deduces eos in puteum interritus . Iob autem tanto terribilius, quanto expressius: Simulatores et callidi, inquit, prouocant iram Dei . Ubi notandum quod non merentur, sed prouocant, ut aliquid  formidosius inesse intelligas, dixit. uerendum autem, ne prouocetur adeo, ut resistere ei ualeat nemo, ne dicatur, uiuo ego, dicit Dominus, quia non expiabitur iniquitas hec uictimis et muneribus usque in sempiternum .

4. Quam fedum autem cuilibet hoc sit uitium sectari Christiano, etiam antiquorum monstratur exemplo, qui non diuino timore, sed naturali honestatis amore, definierunt turpem omnem dolo quesitam uictoriam fore. Insania 79 quoque impatientie  fortitudo uult sepe parere [id est apparere]; fortem enim se quisque ambit uideri, cum percutit pugno, uictus conuicio. Sed stultum est, ut ait peritissimorum quidam, hominem uictum fortem dicere. Sciendum etiam phreneticos plus sanis persepe uiribus posse. uirtus, iuxta Augustinum, eo pluris estimanda, quo plura contemnit. Crudelitas quoque impietatis, et ipsa ambitio ardentissime cupidatis, tropheum inuadere aliquoties nituntur equitatis; uidelicet cum quis satisfacit ire, et putat se seruire iustitie, aut etiamsi iustum sit quod agit, questus illud gratia facit, contra interdictum illius, qui precipit dicens: Iuste quod iustum est exsequeris . Desidia etiam temperantia uult nonnunquam uideri; uidelicet cum quid  precipitanter agere uitamus, sed id moderari per discretionem nescimus; ea etiam que agenda erant, minus prouidi, desidiose inacta [id est infecta] dimittimus, dumque uitium metuimus, uitium incurrimus. Sepe enim, cum quis moderari nititur iram, incurrit negligentiam; cum plerumque uitia non cercere, maioris sit criminis quam ulcisci, et delinquentem negligere non minus sit, quam odisse. Aliquoties doli Scyllam cauentes, stultitie incurrimus Syrtes; fortiter persepe exsequenda uitantes, segnitie uitio seruimus torpentes.

5. uerum quid affert earum cognoscere emulas, si contingat, et ipse que sint, certis indiciis pernescire  uirtutes? Definiamus igitur que sint ipse, et luce fulgurantius parebit, quid non sint ipse. Iustitia est, ut iam a maioribus est diffinitum, habitus animi pro communi utilitate seruatus, suam cuique tribuens dignitatem; unde proprie iustitia dicitur, quasi iuris satus. Ius autem est propria lex; et iustus qui ius, id est, propriam legem, custodit, uel qui quod proprium est unicuique impendit, ut illud Domini: Reddite que sunt Cesaris Cesari, et que sunt Dei Deo . Prudentia est rerum bonarum malarumue uerax scientia. Temperantia est aduersum libidines, aliosque non rectos impetus animi, firma et moderata dominatio. Hec et modestia uocatur, quia cum modo uel mensura omnia agit. Fortitudo est considerata periculorum  susceptio, et laborum firma perpessio. He quatuor ita regales proprie noscuntur esse uirtutes, ut cum his quilibet etiam rusticus, rex non incongrue dici; sine his, nec ipse uniuersam pene monarchiam obtinens mundi, quanquam abusiue, rex ualeat iuste uocari: male enim imperando, ut ait qui supra, summum imperium amittitur. Quantum autem his amiciri, non solum regibus, sed etiam omnibus prosit hominibus, testatur dicens in sapientie laudibus: Sobrietatem enim, et sapientiam docet, et iustitiam, et uirtutem, quibus nil utilius in terra est hominibus : ubi sobrietatem temperantiam, sapientiam esse quam et nos posuimus prudentiam, uirtutem fortitudinem, diligens lector attendat. Beatus autem cui dicitur: Omnibus his uelut  uestimentis indueris.



TIT. III.---uitia non pallianda.

6. His ita non inconsideranter, ut credo, preiactis, nunc si qua sunt dicenda, ita recipere ne aspernetur amplitudo tua, ut dum aperta fuerint diu forsitan ignorata, corrigantur neglecta. Primum itaque rogo te, ne ipsas quoquomodo uelis degenerare uirtutes, pretextuque aliarum quarumlibet 80 rerum, que forte sunt dissone, palliare. Esto dico prudens, non callidus; quamuis et calliditatis nomine prudentia sepe soleat intelligi, ut est illud: Callidi est intelligere uiam suam , fortis, non superbus; temperatus, non deses aut remissus; iustus, non crudelis. Honora itaque Deum, rege primum teipsum, imo ipsi rectori commenda  teipsum. uide que arbores maiori impulsu agitantur uentorum; considera, que grauius ruunt edificia, et ne illud incurras, quia iudicium durissimum in his qui presunt ; et, potentes potenter tormenta patientur ; et, fortioribus maior instat cruciatus . Amplectere sollicitus, quia beati misericordes, quoniam ipsi misericordiam consequentur ; ut simul possis euadere illud, quia iudicium sine misericordia his qui non habent misericordiam ; et intelligere, quia nullus miser, nisi qui misereri noluerit. Et ne fortem te putes, cum percutis gladio, uictus uitio, nec multum leteris, cum plurima tibi subiicis; audi  multum ante nos dictum: Ante ipse subiicitur, qui uult alios habere subiectos. Cui uero subiiciatur, tibi relinquo disquirere, cum Dominus te possit satis hinc congrue dicendo docere: Nemo, inquiens, potest duobus dominis seruire ; et: Non potestis Deo seruire et mammone . Et Apostolus: Non regnet, inquiens, peccatum in uestro mortali corpore ; et: Qui facit peccatum, seruus est peccati ; et: A quo quis superatur, eius est et seruus . Et in Daniele: Princeps, inquit, regni Persarum restitit mihi . Non enim sine causa dicuntur demones fornicationis et superbie, uel ceterorum uitiorum spiritus, nisi quia habent subiectos quibus dominantur, eisdem scilicet uitiis seruientes.

 7. Quod cum euidentissime didiceris, considera quid per prophetam Dominus dicat: ue qui coniungitis domum ad domum, et agrum agro copulatis usque ad terminum loci. Nunquid uos soli habitatis in terra? In auribus meis sunt omnia hec, dicit Dominus exercituum . Atque post pauca: Propterea dilatauit, inquit, infernus os suum, et aperuit absque ullo termino, et descendent fortes eius, et populus eius, et sublimes gloriosique eius ad eum . Itemque: ue qui iustificatis impium pro muneribus, et iustitiam iusti aufertis ab eo. Propterea sicut deuorat stipulam et ligna ignis, et calor flamme exurit, sic radix eorum quasi fauilla, et germen eorum ut puluis ascendet . Considera itaque, rogo, quam graue sit cupiditatis crimen, quod  et te et populum tuum, totumque potest consumere germen. Quod si cuncta cedunt ex sententia, si omnium aduersantium tibi subito supplicant colla; nulla inutilis gaudii te exinde pulset iactantia. Memento huiusmodi a Psalmista illi promissa, quem diuina iustitia despexit: Auferuntur, inquit, iudicia tua a facie eius, omnium inimicorum suorum dominabitur . Scito etiam a medicis, desperatis nil prohiberi, quod desiderant esui.



TIT. Iu.---Episcopi quam honorandi.

8. Tu potius time Deum, rege, imo nutri populum tibi commissum, deprecare sanctos, uenerare episcopos; noueris illos tibi, non te illis esse prelatos; et, ut amplius dicam, deos tibi a summo et uno et singulari Deo, et angelos ab ipso magni consilii  Angelo esse datos. Quod si me putas mentiri, antecessorem tuum interroga Constantinum, interroga psalmum ipsum, interroga Dominum. uos, ait ille  iam fatus, nobis a Deo dati estis dii, et conueniens non 81 est, ut homo iudicet deos . Psalmista uero, Deus, inquit, stetit in medio deorum , atque aliquanto post: Ego dixi, dii estis ; et: Deus deorum Dominus locutus est ; ipseque Dominus ad Moysen ait: Ecce constitui te deum Pharaonis ; et: Diis ne detrahas ; itemque: Applicate illum ad deos . Et rursus in Psalmo: Qui facit angelos suos spiritus, et ministros suos flammam ignis , id est, predicatores  suos et spirituales, et caritate facit feruentes. Et per prophetam: Labia sacerdotis custodient iustitiam, et legem requirent ex ore eius, quia angelus Domini exercituum est . In Apocalypsi Ioannis cum audis angelos septem ecclesiarum, nullos alios intelligas quam episcopos earum. In Euangelio quoque quid dicat, quam potestatem eis tribuat, aduerte: Quecunque, inquiens, ligaueritis super terram, ligata erunt et in celo; et quecunque solueritis super terram, soluta erunt et in celo . Hoc idem, licet sparsim, et in psalmo iam et Propheta perorauerat: Nimis honorati sunt amici tui Deus, nimis confortatus est principatus eorum . Quorum? Apostolorum, euangelistarum, episcoporum, clericorum, monachorum  seculo renuntiantium, qui, quia nolunt aliquid habere in mundo, iure cum Deo principantur et iudicant de mundo, malentes aurum habentibus imperare quam aurum habere. Principes, inquit, populorum congregati sunt cum Deo Abraham, quoniam dii fortes terre uehementer eleuati sunt . Ecce habes manifestissime quia principes populorum ipsi sunt dii terre. Sed quis est iste principatus? Ad quid est iste principatus? Ad alligandos, inquit, reges eorum in compedibus, et nobiles eorum in manicis ferreis, ut faciant in eis iudicium conscriptum . Ecce quem acceperint principatum, ad quid acceperint, quomodo confortatus est ipse principatus. Quo? hic et in futuro; qua? per omnem mundum. Ubicunque Christus adoratur, sacerdos  post ipsum excolitur, imo in sacerdote Christus honoratur.



TIT. u.---Una est catholica Ecclesia.

9. Ne quis ergo Ierusalem, Romam, Alexandriam, uel aliam quamlibet in hac prerogatiua accipiat, ceteras excipiat: Catholica est Ecclesia, catholica et eius est gratia. Non sunt plures, una est, que eam continet, petra, unica est Ecclesia. Sic enim de ea dicitur, Una est matri sue , id est, regeneratrici gratie unica est lex uniuerse. Licet consuetudines pro ritu et proprietate gentium sunt discrete, uno spiritu omnes consecrantur, sicut et uno baptismate omnes lauantur. Et licet diuisiones sint gratiarum, siquidem excellunt alii alios in Ecclesia, sicut et in celo ordines, non tamen diuisi  datores; unus est enim dator, operator unus, idemque qui solus Deus essentialiter. Imo id, quod comprehendi non potest, quodque melius mirando et credendo, quam cogitando, ratiocinando, uel loquendo proferimus, id est, substantialem esse, uiuere, posse, sapere et intelligere, semper idem manens diuidit singulis prout uult, quomodo uult, per quos uult, et ideo dicitur: Non est potestas, nisi a Deo; que autem sunt, a Deo ordinate sunt. Ideo eius ordinatione est institutum, que cui potestati congruum prebeat priuilegium, que cui preferatur 82 uel supponatur, ut uidelicet ea summa sit potestas, que cuncta, utpote quia a se creata, distribuit, ordinat, gubernat et continet uniuersa; eam illa sequatur,  que ab ipso ceteris prelata dicendo, quantum scilicet tacitis supercelestibus, uenitur ad celestia, que a nobis uocantur ecclesiastica: Quecunque ligaueritis super terram, erunt ligata et in celis . Non enim dixit, aliquacunque ligantibus uobis erunt ligata, ut subintelligere tibi optio daretur, aliquacunque ab hac lege manere inconcessa; sed quecunque, id est, omnia que ligaueritis super terram, erunt ligata et in celo.  Huic autem que superferri, cum nil uideatur in eius suppositione residui, nec aliquid nisi per eam rite uel Christiane uideatur quod cetera supposita ordinet, institui, inuenire adhuc nec cogitando, nec ratiocinando, nec legendo ualuimus.

10. Huic tamen si contradictorem forte aliquem  inuenimus, proferat de diuinis Scripturis, et credimus; tantum ne Spiritum sanctum a Patre et Filio procedentem, atque ubi uult spirantem, ab homine dari posse audiamus; quod nec angelo dicenti assentimur, quin potius dicentem cum apostolo anathematizamus . Nam et quod quasi robur inuincibile in hoc opponitur, id est illud eiusdem: Charissimi, subditi estote omni humane creature, siue regi quasi precellenti , aliquid ualeret ad id instruendum, si diceretur Deo precellenti, aut episcopis precellenti; nunc uero hoc tacito intelligendum solummodo terrenis illum precellere; et ideo ut iustitia teneatur, debitum ei, id est, maiorem ceteris creaturis terrenis, nec tamen celestibus honorem deferendum; sed et hoc non  propter se, sed propter Deum seruata reuerentia sublimium potestatum, quibus et ipsa humana potestas, et omnis precipitur anima fieri subdita; que non sunt alie, nisi que per Spiritum sanctum in apostolis eorumque successoribus potestatem iudicandi, ligandi ac absoluendi ab ipsa summa potestate acceperunt de omnibus.



TIT. uI.

11. Talibus igitur, o rex, subdi ne dedigneris, quia uelis nolis, ipsos deos, ipsos angelos, ipsos principes, ipsos iudices habebis. Ipsi te soluere, ipsi ualent ligare; nam tu super aliquos, illi super te et super omnes. Excole itaque eos quanta potes ueneratione, ut et illi te excolant condigna remuneratione. uide ne aliquam tibi eis contingat iniuriam inferre,  quin potius ab altero illatam, quantum peruales, et ratio dictat, uindicare stude. Noli quolibet negotio Spiritum sanctum, qui in eis est, contristare , ne non tibi expediat. uide, recole, si legisti; uel si non, lege in libro Genesis, quid Dominus pro eis sub persona Abrahe et Sare , et rursus Isaac et Rebecce , itemque Iacob Laban fugientis , dederit comminationis; et assume in cautelam tue actionis arcam etiam Testamenti, que illos significat mystice, ab Allophylis captam, et in templo Dagon positam  . Aspice, et tibi prouide, prospice, non dissimulans quid illis contigerit cogitare. Ipsam quoque arcam, quia bobus calcitrantibus inclinatam, Oza, qui interpretatur robustus Domini, erigere uoluit, quid meruerit perpende ; 83 et si quod forte negligentis declinium [id est declinationem] uite eis uideris inesse, uide, ne per te eos emendando uelis releuare; ne, dum robustus uideri ambis Domini, fias iugulum ferientis angeli . Prophetam etiam in Bethel transmissum, et propter inobedientiam a leone deuoratum conspice ; et preter manum regis aridam , considera etiam in fera illa irrationabili quanta ueneratione debeas tu rationalis uiuos excolere, quandoquidem illa nec asinum pro sua culpa  mortui ausa est usurpare . Quinquagenarios etiam duos Eliam maledicentes aspice, et ignem ire celestis uerere . Quadraginta quoque pueros in Bethel Eliseo illudentes perpende , et a detractione et lesione prophetarum, quod utique ipsi sunt, linguam, uim et manus contine. Quod si forsitan ambisti, si presumpsisti, si usurpasti, ut iam exempla proposita sufficiant, aut forte ab his ascitus [id est prouocatus], aut tua ui elatus, ut eis te prelatum, cum non esses, crederes; siquidem nec homo Deo preferri, nec terrestris celesti preponi, nec uermis angelo principari, nec rex regi, sed prestantiori, debet aut ualet omnino dominari; sufficiat tibi ad hoc illorum peccato tuo malo te esse perductum. Attende, ne a  pessimo auriga in peius actus tentes aliquos illorum, etiamsi sint toto orbi infantes, tantum sint in fide catholica stabiles, aliquibus tradere suppliciis more seruorum, cum potius ipsi iure debeant fungi dominorum. Scias usum hunc fuisse, non quidem Catholicorum, sed illorum quorum pars longe sit a tua, tyrannorum. Quod si negligentia praue alicuius eorum consuetudinis exposcit ut debeant tundendo produci, ut tuba ductilis in Ecclesia sint Domini, caue tu malleus fieri, quia dum tuba producitur, malleus hebetatur. Nam etsi Dominus propitius uindicat in omnes affectiones eorum, et uisitat in uirga iniquitates eorum, et in uerberibus peccata eorum  noli tu uirga fieri. Audi dictum esse: Qui parcit uirge, odit filium .  Time igitur, ne dum cuilibet eorum parcitur per te castigato, quia dilecto, tibi non parcatur disrupto quia despecto; et dum ille per emendationem, quia dilectus, proficit ad hereditatem, quia despectus, tu deficias per impietatem ad perditionem. Scopis enim uerruntur palatia, sed ipse focis attrite adhibent fomenta. Aurum etiam igne purgatur, non consumitur; ligna uero, quibus ignis nutritur, in fauillas rediguntur.

12. Sed flagellantur, ais, filii optime placentes ; quid mirum si flagellantur serui  negligentes? At, inquam, licet sint negligentes, non sunt tamen de conditione illa seruili, qui passim debeant a quouis flagellari. Audenter quidem tibi 84 quid sint et quasi insolenter enumerando, ne non scias et  offendas, pronuntio, sed tamen tanto liberius, quanto non ex me, sed ex diuinis proferens auctoritatibus. Miraculum autem, si tanta et tam ineffabilia, et etiam ipsi, qui his fruitur, incomprehensibilia, ab homine possunt conferri! Quid Deus distat, uel quid opus [f. ipsum] ipse sit rogari, si tanta puluis ualet largiri? Quod cogitare, quid est aliud quam in celum uelle conscendere? . Quod dicere, quid nisi super astra celi , quod utique episcopi, si tamen sunt quod dicuntur, exaltare est solium? Quid conari, nisi  ascendere super altitudinem nubium , quod propheta referente testis est Deus eos esse, dicens: Mandabo nubibus meis, ne pluant super eos imbrem , et ideo se similem estimare? Dii sunt, Domini sunt, Christi sunt, celi sunt, angeli sunt, patriarche sunt, prophete sunt, apostoli sunt, euangeliste sunt, martyres sunt,  uncti sunt, reges sunt, principes sunt, iudices sunt, non tantum hominum, sed et angelorum; arietes gregis Domini sunt, pastores ouium, non quarumcunque, sed Christi sanguine lotarum, sunt; doctores sunt, precones uenturi iudicis sunt, speculatores sunt, pupilla oculi Domini sunt, amici Dei uiuentis sunt, filii Dei sunt, patres sunt, luminaria mundi sunt, stelle celi sunt, columne Ecclesie sunt, medici animarum  sunt, ianitores paradisi sunt, claues celi portant, reserare et claudere celum ualent, nubes [supple sunt] quas Dominus ascensum suum posuit, bases, super quas tota iacet structura templi Dei. Qui ergo aliquem horum, ut omissis breuitatis studio ceteris, saltem de isto ratiocinemur, uno implsu mouet aliquo, quid, rogo, de superposito agit edificio? 

13. Clamat pro eis Dominus, minatur pro eis Dominus, pugnat pro eis, etiamsi nescias, Dominus. Clamat, inquam, clamat, non dissimulat, non tacet, ne tu forsitan dicere possis: Non noui; clamat et dicit: Nolite tangere christos meos . Et hoc tibi, ut scias, ut caueas, ut resipiscas, imo ne agere tentes, ne presumas, ne audeas, ne tangas,  uerum nec detrahas. uociferatur enim, et hoc intotonat, et hoc clamat: Diis, inquiens, ne detraxeris  . Ne ergo excuses te nescisse. Eos autem ipsos confortans et animans, et ne timeant roborans, Nolite, inquit, timere, sed confidite, quia ego uici mundum . Ego, inquit, ego. Ego Deus uester, ego pater uester, ego frater uester, ego caput uestrum, ego ipse per naturam, quod uos per officium, ego particeps uestri, ego Christus, ego unctus, ego pastor, ego sacerdos, ego episcopus, ego pontifex summus, ego Rex regum, ego uici mundum. Quem 85 timetis, uictus est; quem formidatis, sub pedibus uestris iacet. Et ut approbes, leua quilibet metuens [id est quicunque es metuens], et forte in carcere  sub uinculis gemens, leua manum, erige signum, tropeum exere, uexillum demonstra, labarum porrige. uidebis, ille fastus,  illa altitudo, illa superbia, illa torosa ceruix, illud filiarum Babylonis collum erectum, illa turris Sennaar, menia Iericho, muri Cariathsepher firmissimi quid agent, quid conabuntur, quomodo cedent, supplicabunt, nutabunt, corruent, confundentur, acclinique et humiles mente despectum, iniuriatum, uilipensum, carceratum, ligatum, nudum, famelicum, sitibundum, miseriarumque omnium copia refertissimum adorabunt. uos enim testes mei estis , et qui uos spernit, me spernit, et qui uos constristauit, me contristauit , et qui facit iniuriam, recipit quod inique egit , et qui tangit uos, quasi qui tangit pupillam oculi mei .



TIT. uII.

 14. Sed tacti sumus, elisi sumus, spreti sumus, impulsi sumus, uersati sumus, cecidit, que super nos uidebatur stare, structura; possederunt nos, Domine, absque te , facti sumus opprobrium uicinis nostris, subsannatio et illusio his qui sunt in circuitu nostro , exemplum, spectaculum, fabula, et canticum eorum tota die . Intelligite, inquit, insipientes in populo, et stulti aliquando sapite; qui plantauit aurem non audiet, et qui finxit oculum non considerat?  Quid autem miramini si mundus uos odit, qui et me priorem uobis odio habuit?  Nam  de mundo fuissetis, utique quod suum erat diligeretsi. Quid amicitiam inimici captatis, cum auellere uos nec ego uelim a consortio capitis, nec  ipse mundus dignos uel suis iudicet amicitiis? uidete ne recusare uideamini esse in corpore, si non uultis  odium mundi sustinere cum capite. Quid enim uobis faciunt, quod non mihi et maioribus meis iam non fecerunt membris? Si me persecuti sunt, et uos persequentur . Sicut  ego uobiscum usque ad consummationem seculi sum , ita nec deerunt, qui me in uobis odio habeant, persequantur, sermonemque uestrum, non quia uester, sed quia meus est, contemnant: nam si uester, id est, secularis, carnalis, uitiisque fauens esset, utique amaretur. Quid ante messem colligere zizania uultis , non cauentes ne simul et triticum cum ipsis eradicetis, cum etiam in tali facto periisse sepe pium pro impio uideritis? Mihi potius, mihi uindicta, ego retribuam, dicit Dominus .



TIT. uIII.


15. uerum si calumniaris ea, que de sanctis scripta sunt, ad nos, qui longe infra pedes eorum iacemus, me non debere conuertere; ad hoc respondeo, quoniam in hoc seculo sicut sumus eis consortes ministerio ordinis, ita et consortes et dignitate nominis et priuilegio honoris. Quod si nostram ad illorum studuerimus uitam componere, erimus participes et glorie sempiterne. Quod si aliter, quod absit; illic separabimur, qui hic communis honoris et ministerii officio fungi uidemur. Nam si aliter esset; quid illa, quam regendam suscepimus, Christianitas ualeret? Et si eodem, quo illorum, noster non sanctificaretur spiritu pontificatus  ; quid prodesset, quod nostro ministerio sacrato chrismate  86 baptizatur populus? Quid denique misse celebratio, benedictio, et diuersarum rerum consecratio, uel ullius diuini cultus exhibitio? Aut itaque Christianitatem defecisse pronuntia, et illud uerum esse denega, quod ait falsi nescia ueritas ipsa: Ecce ego uobiscum sum omnibus diebus usque ad consummationem seculi ; et illud, quod Patrem orans, ait: Non pro his rogo tantum, sed et pro eis, qui credituri sunt per uerbum eorum in me , non impetrasse confirma. Illud etiam consequenter erit absurdum, quod nasciturum eum pronuntians angelus, ait: Quia regnabit in domo Iacob in eternum . Quod si hoc astruere nequis; uelis nolis, eiusdem honoris, eiusdem dignitatis nostrum sacerdotium esse sines, quo et illorum;  quia non est aliud siue ante legem, siue sub lege, siue sub gratia, sed idem ipsum, prius quidem figuris et enigmatibus presagatum [id est presagitum], post ipsa ueritate exhibitum, eadem quoque uocabulorum genera, et idem significantia. Nam quandiu populus grex, tandiu episcopus pastor; quandiu uerbum Dei annuntiabitur, tandiu annuntiator angelus dicetur et erit; quandiu chrisma conficietur, tandiu confector Christus uocabitur; quandiu prophetia recitabitur, tandiu recitator propheta dicetur, nisi forte falsum uelis putare illud Prouerbii: Quia cum prophetia defecerit, dissipabitur  populus ; etc: Qui recipit prophetam in nomine prophete, mercedem prophete accipiet , de preterito, non de futuro uel presenti uelis accipere. Quandiu quoque ista duracunt insignia, tandiu contemptoribus, iniuriatoribus, et persecutoribus eorum eadem, que antiquis, erunt crimina, nec in ullo dissimilis pena; nisi quod durius feritur proteruia quam ignorantia, contemptus quam excessus, dicente Domino: Si non uenissem, et locutus fuissem eis, peccatum non haberent ; et: Fiunt nouissima hominis illius peiora prioribus . Itemque: Ecce sanus factus es; uade et amplius noli peccare, ne deterius tibi aliquid contingat ; et: Tolerabilius erit terre Sodomorum et Gomorrheorum in die iudicii,  quam illi ciuitati , que audiuit quidem uerbum Dei, sed credere contempsit; et: ue tibi Corozain, ue tibi Bethsaida, concludensque, Tyro et Sidoni remissius erit in die iudicii quam tibi , et Apostolus: Melius, inquit, erat eis non cognoscere uiam ueritatis, quam post cognitionem retrorsum conuerti . Per Moysen quoque ipse Dominus: Anima, ait, que per ignorantiam peccauerit coram Domino, deprecabitur pro ea sacerdos, quod inscia peccauerit, impetrabitque ei ueniam, et dimittetur ei. Anima uero, que per superbiam aliquid commiserit, peribit de populo suo, quia rebellis fuit aduersus Dominum; idcirco delebitur et portabit iniquitatem suam . Infinita quoque astruunt testimonia seuerius iudicari in eos,  qui scienter, quam qui nescienter delinquunt; unde et illud in psalmo: Descendant in infernum uiuentes : uiuentes enim scientes que agenda sunt deputantur, mortui qui nullo scientie usu fruuntur.

16. Quanta autem reuerentia etiam negligentibus debeatur sacerdotibus, etiam Moyses demonstrat, qui dum Aaron uitulum filiis Isrel, quem adorarent, fabricasset, uiginti tribus millibus interfectis 87 populi, ipsum, qui auctor fuerat sceleris, leuissima solummodo increpatione redarguit dicens: Quid tibi fecit hic populus, ut induceres super eum peccatum maximum?  Aduerte igitur quante temeritatis sit, pro quauis culpa quemlibet laicum saltem reprehendere quempiam sacerdotem,  si propheta talis ac tantus in tali etiam infando facinore, ceteris trucidatis, principem sceleris nequaquam presumpsit saltem uel durius increpare, Deo soli id cogitans congruere pro officii dignitate; nec enim quilibet in episcopo episcopum, sed ipsum summum et sine macula pontificem in eo persequitur Christum; nec iniuriatur culpabilis episcopus, sed ipse in eo per benedictionis gratiam inhabitans Spiritus sanctus. Cum tangitur sacerdotis persona, tangitur ipsa Domini pupilla; quia per eum prouidetur diuino prospectu Ecclesia. uerere ergo quicunque eorum insectator, quandoquidem et hoc in  Spiritum sanctum est peccare, ne forte non inueniatur qui tibi illud ualeat dimittere; preter enim principalem, in qua hoc continetur, sententiam, dicitur alibi: Si peccauerit uir in uirum, placari ei potest Deus; si autem in Deum peccauerit, quis orabit pro eo?  in quo non omne peccatum, sed speciale quoddam moneris intelligere, et congrue. Nam et Dauid in eadem historia legitur grauiter in sibi fidissimum militem excessisse, et ueniam meruisse ; filii uero Heli detrahentes sacrificium Domini, gladio uindice referuntur exstincti . Considera uel hic, rogo, quam graue Dei ferat iustitia, si  pontifice sustracto [f. subtracto], istud uerum ei detrahatur sacrificium, et hoc per tempus diutinum; si tam grauiter  feriendo monstrauit, quid sibi illud uidebatur umbraticum  nisi forte tu multum differre adhuc nescis inter umbram et ueritatem, carnem pecoris et carnem Redemptoris, cinerem uitule et consecrationem eucaristie?



TIT. IX.

17. Spiritum autem sanctum etiam peccatori sepe adesse episcopo, etiam Caiphe monstratur exemplo , qui teste Euangelio ideo tam ueraciter potuit de Domino prophetare, quia pontifex uidebatur anni illius esse; quod et quibusdam similibus rebus longe licet imparibus non esse incredibile ualemus probare. uerbi gratia sol cum in cloacam intrat, ipse quidem cloacam eque ut pulcherrimum triclinium illuminat; cenum autem quodlibet sit  intra cloacam, nil obscuritatis, nil preterea inquinationis radio affert solis, sed tantumdem uel diminutionis uel augmenti affert luminis, quantum afferret, si illic paries iaceret auri purissimi. Tum uero si quid iaceris intra cloacam, nequaquam uales contingere cenum, antequam solem ferias ipsum. Sic nimirum in honore, sic in iniuria quorumlibet agitur episcoporum, etiam in aliquibus obnoxiorum; ipsa enim gratie lux, ipsa benedictio, ipse Spiritus sanctus, ipse sol in eis habitans iustitie Christus aut honoratur aut iniuriatur; et antequam perueniatur ad crimen 88 quod ferire quiuis nititur, ipse qui etiam criminosum illustrat feritur. Neque enim ille, cui nichil est impossibile, frustra dixit sal infatuatum nec in sterquilinio ponendum ; sed ut preter aliud etiam hoc agnoscas, episcopum, qui salis ideo accipitur uocatus nomine, quod mentes fidelium uerbi sapore celestis debet condire, ut cibus Dei ualeant esse, a nullo penitus nisi ab ipso Omnipotente, si deliquerint, aliqua penitentia corrigi posse uel debere. Quis enim iudicem iudicare, angelum corrigere, nisi ille qui super angelos est, audeat, nedum ligare? In uno quoque eodemque  homine et bonus sanguis, et mala est persepe ualetudo; et dum ignarus medendi bonam conatur ualetudinem reddere, sanguinem bonum solet turbare. Accipe quasi sanguinem bonum benedictionis spiritum, malam ualetudinem negligentem, aut forte, ut tu dicere amas, criminosam episcopi actionem. uide, ne dum tibi non competit, siquidem non fungeris medici ministerio, dum insequi niteris egritudinem criminis, Spiritum sanctum potius ledere uidearis. Puteus etiam limpidissimam tam potui quam lauacro exhibet aquam, et plerumque aliquid inepti prope iacet ipsum meatum, quod tamen nec interdicat potum, nec inquinet lauacrum; immisso autem uncino, dum illud conamur abstrahere, statum aque cogitur turbare. Nec minus autem hec tertia  similitudo te ualet commonefacere, siquidem et per puteum sacerdotem in cuiusdam sermone, et Spiritum sanctum aque nomine in Euangelio habes aptissime .



TIT. X.

18. Quod uero a nemine nisi ab ipso Deo possint iudicari aut reprehendi, testatur Apostolus quibusdam detractoribus obuians: Hic iam, inquit, queritur inter dispensatores, ut fidelis quis inueniatur ; nostrique assumens personam, dum defendit suam: Qui autem, ait, iudicat me, Dominus . Ipse quoque Dominus de Phariseis: Que dicunt, inquit, facite, que autem faciunt, facere nolite . Non dixit, uos eos castigate, ut nuper  a quodam actum scitur satis absurde,  et ideo indignum referre. Ut autem exinde quoque aliquid, licet per modicum, dicens, me nec dissimulare pauore, nec assentiri fauore, excusem: utinam illi [id est Regi Deus de quo loquitur] e celis ut Saulo clamasset, aut certe ipse Deum, ut in ueridica habetur Scriptura, iam clamasse didicisset: Tulerunt sibi homines iudicium meum ; utique tam temerarie suum contra eum non erexisset tribunal uel solium. Sed ut modicum alludam ad factum, cui potius generale omnium competit lamentum, dico illum maximum sacerdotibus uel medicis animarum in hoc contulisse, si sequi uelint, exemplum, ut uidelicet nouerint, quanta censura debeant ipsi ligandos ligando refrenare, si ligandi ligantes tanta cura student ligando cercere. Qua  diligentia pastores erroneos ab erroribus oues debeant reuocare, si tanta uigilantia ipse oues erratice pastores student ab excessibus etiam flagellis, 89 uel, ut proprius dicam, morsibus, ordine non tantum seuo, quantum prepostero deducere.

19. At tu forte contra. Ab antecessoribus, inquis, meis audiui, multos eorum exsiliis destinatos. Ego illico; nunquid non et carceri mancipatos? Nempe  si illos uelis habere antecessores, qui hoc aut referuntur aut leguntur fecisse, inuenies etiam ab eis multos exmembratos, exoculatos, excoriatos, flammis traditos, cruci appensos, decollatos. Sed interroga qui fuerint illi antecessores, et uide si tibi prosit eorum fieri successorem. Certe audiui ipsum Dominum, ipsum pontificem summum, ipsum consortem, ipsum caput omnium, nullo excepto, quantum quidem ad officium spectat episcoporum, ipsum audiui dicentem in Euangelio Deum: Ecce ego mitto ad uos prophetas et sapientes et scribas, et ex eis occidetis, et crucifigetis, et ex illis flagellabitis in synagogis uestris, et persequemini de ciuitate in ciuitatem, ut ueniat super uos omnis sanguis iustus qui effusus est super terram, a sanguine Abel iusti usque ad sanguinem  Zacarie, filii Barachie, quem occidistis inter templum et altare; amen dico uobis, uenient hec omnia super generationem istam ; itemque: Implete mensuram patrum uestrorum ; et iterum: Secundum hec faciebant prophetis patres eorum ; et: Colligite primum zizania, et fasciculos alligate , hoc est, pares paribus sociate. Habes his exemplis generationem unam, da et alteram: Generatio rectorum benedicetur . Da, si uales, et tertiam. Nequeo, inquis. Si ergo nequis, in qua ex his duabus eos inuenias, qui hoc, quod supra dixisti, leguntur fecisse; et metire ex illorum actu tuum, et ex remuneratione tuam, et elige quod uolueris, aut cum illa generatione pessima non solum pro his que tu  agis, sed et pro his que illi ab Abel usque ad nouissimum memorem Domini et benedictionis filium, hoc enim illa duo  significant uocabula, fecerunt, penas exsolue; aut a persecutione quorumlibet ecclesiasticorum, licet minimi ordinis, linguam, uim et manus contine, quia ipsi prophete, ipsi sapientes dicuntur et scribe, ut cum generatione rectorum benedicere, et cum ea ualeas sine fine regnare. Nam si uilipendis criminosum episcopum, aut etiam presbyterum suppliciis afficere; ne rogo paruipendas tantos, quos euangelica tibi modo monstrauit lectio, usque in finem seculi interfectos ab initio. Si unum non uereris iniuriare, considera si uales pro omnibus tormenta perferre. Et reuera si ex meo hoc tibi conarer astruere, dicere poteras me  mei causa finxisse. Nunc uero cum uerbo ueritatis nil temere minantis, nil refragabiliter promittentis illud dictum audis, quod rogo effugium inuenis?



TIT. XI.

20. Considera et orationem sub altare Dei propter testamentum Domini occisorum continuam, et nec minus altare ipsum, dum et idem esse qui et pontifex et hostia est, intellexeris. Formidans animaduerte, rogo, quorum postulent uindictam: Usquequo, inquiunt, Domine, sanctus et iustus 90 non iudicas et  uindicas sanguinem nostrum de his qui habitant in terra?  O quam terribile tonitruum, monstrans eum qui ad hoc non expergiscitur, non dormientem fore, sed penitus mortuum. Non dicunt de his qui nos occiderunt; iam enim eos in inferno indefectiue cruciari sciunt: quod utique etsi dicerent, nequaquam diuinam illam superius prolatam in aliquo leuigarent sententiam; sed de his, inquiunt, qui sunt in terra, qui adhuc alios, etsi non tales ut nos, tamen de corpore nostro, de membris nostris, licet adhuc, ut fuimus et nos, infirmis, de consortio nostro, de ministerio nostro, de gradu et officio nostro persequuntur, in carceres trudunt, fame cruciant, gelu tormentant, exsiliis deputant, propriis sedibus pulsant, diuersisque afflictionum generibus iniuriantur. Hoc etiam et  uniuersalis per orbem quotidie clamat Ecclesia; hoc [subaudi clamat] istic, ubi per speculum et in enigmate  capitis sui contemplans speciem, malis mista zizaniis, grauiora persepe a propriis, quam patitur ab extraneis; hoc et illic, ubi facie ad faciem in quibusdam membris suis magna iam ex parte exaltata, ipsum caput, ipsum cernit auctorem, tanto clamat attentius, quanto liberius: Intret, inquiens, in conspectu tuo gemitus compeditorum, redde uicinis nostris septuplum in sinu eorum . Tunc ergo quilibet hec audiens uicine, id est eiusdem domus, eiusdem familie, fidei et redemptionis, catholice, christianissime, time, rex bone; et dum gaudes, cum audis quotidie Ecclesiam dicere: Domine, saluum fac regem, metuo  quod sequitur: Et exaudi nos in die qua inuocauerimus te . Re enim satis perspicua quid tibi putas prodesse, dum oratur pro te? dum ipsi etiam orantes non sinuntur quiete uiuere pro te? Nam dicente Apostolo et precipiente: Orate pro regibus, ducibus et omnibus qui in sublimitate sunt constituti ; uide quid sequitur, Ut quietam, inquit, et tranquillam uitam agamus. uide igitur ne dum hoc quod modo audisti canitur, Deus contra te inuocetur; dum scilicet compediti clamant, pro se clamant, et eorum consortes unanimi sicut caritate, ita et uoce.

21. Sed non exaudiuntur, inquis, male precantes, cum Deo precipiente pro persequentibus debeant orare . Optime. Quid quod oratio in  sinum orantis persepe reuertitur? Unde ne tibi pueriliter lenocineris, audi dicentem Dominum: Deus autem non faciet uindictam electorum suorum clamantium ad se die ac nocte, et patientiam habebit in illis. Amen dico uobis, cito faciet uindictam illorum . Et Iob: Anima, ait, uulneratorum clamabit, et Deus inultum abire non patitur . Alius autem: Ne relinquas, inquit, post te maledicere; maledicentis enim tibi in afflictione anime sue exaudietur oratio eius; exaudiet autem illum  Deus qui fecit eum ; et: Qui auertit aurem suam a clamore pauperis, et ipse clamabit et non exaudietur ; et: uidens uidi afflictionem populi mei, et gemitum eorum audiui ; et: Sanguis Abel clamat ad me de terra ; et: Desiderium pauperum exaudiuit 91 Dominus, et clamauerunt iusti, et Dominus exaudiuit eos .; et: Iuxta est Dominus his qui tribulato sunt corde, et humiles spiritu saluabit . Qui autem scis, utrum te conuerso, ipsis uidelicet pro te intercedentibus, an perdito saluentur, dum oratio pia non ad te, sed in sinum reuertitur eorum a quibus est fusa? In quo non plus afflicti, quam totius Ecclesie, inter quos etiam tu contra te clamas pro afflicto, clamantium uoces te conuenit  formidare dicentium  : Adiuua nos, Deus, alutaris noster ; et: Deus, in adiutorium meum intende ; et: Domine, libera animam meam a labiis iniquitatis et a lingua dolosa ; et: Confundantur omnes qui ostendunt seruis tuis mala ; et: Libera nos, Deus, in mirabilibus tuis, et da gloriam nomini tuo . Hec enim et his similia infinitissima liberati dum clamant, sine dubio pro liberandis clamant; et re non minus experta quam uera. Nonne audis quotidie istud, et hoc usitari in seculo, regem pro rege, licet sint inimicissimi, dum unusquisque uidelicet prospicit sibi, sepissime loqui, episcopum pro episcopo, clericum pro clerico, monachum pro monacho, laicum pro laico, iudicem pro iudice, pincernam  pro pincerna, et, ut ad uilissima quanquam necessaria ueniam, pistorem pro pistore, coquum pro coquo? Si ergo nos inuicem pro participio iuuamus ordinis, in quibus est maxima imperfectio caritatis; quid illos putas pro suis consortibus agere, qui illam, qua maior nulla est , caritatis arcem non solum conscendere, sed etiam, si fieri posset, transcendere nitentes  , dum ponerent animas pro amicis, etiam pro ipsis orabant inimicis? An non putandum nos, licet negligentius multo quam expedit, debitum eis honorem deferentes, et quotidie in auxilium defensionemque inuocantes deserere, qui ipsos inimicos timebant negligere  ? At forte ais, uolunt quidem, sed peccatis nostris merentibus, nequeunt. Que, rogo, illa beatitudo, quam aliqua  inefficax excruciat cupido? que felicitas, quam queuis impossibilitatis addicit egestas! quod cogitare quid puerilius? quod dicere quid potest inueniri peruersius? At nobis hec haud interruptim loquentibus,  tu forte uoluis interius  , quid inter hec agendum, si contra meum aliquis illorum consurgat imperium? Quo pacto id possit contingere, nequeo cogitare. Tuum enim quomodo ambiat honorem qui obtinet superiorem? Nam qui maior etiam tuo censetur iudicio, qui instituitur, an per quem quis instituitur? Cum uero precepisse Dominum legeris Samueli dicendo: Sume cornu olei, et uade, unge illum , uel illum in regem; Nathan quoque et Sadoch unxisse legeris Salomonem 92 ; quere utrum alicubi inueneris quemlibet regum unxisse, licet legatur instituisse sacerdotum uel prophetarum aliquem; et uidebis quis eorum post Deum locum obtineat superiorem.



TIT. XII.

 22. Omnes autem Ecclesie filii, inter quos tu etiam numeraris, si tamen non dedignaris, si patrem ut Absalon, arbore uindice multandus, mucrore non persequeris ; si uipereo matris uiscera ore non rodis, attamen facias, facias tamen, inter eos numeraris, sed uide ne hereditate et cohereditate illorum a temet frauderis, omnes, inquam, Ecclesie filii aut de sorte sunt Domini et appellantur clerici et monachi; aut sunt Ecclesie famuli, episcopi uero confamuli; aut laboratores  , serui et liberi, aut milites regni. Domini uero est terra , et tue defensioni commissa; redditus uero eius aut sancta sanctorum sunt Domini, et ad ius pertinent sacerdotum, nec a quolibet auferri possunt, nisi qui publicum committere non formidat  sacrilegium; aut tui imperialis [leg. sunt] si iuris, et puto, nec uero iudico quod nullus auferre absque preiudicio ualeat capitis; aut [subaudi sit] incolarum pagi; quod [subaudi ius] qui conatur inuadere, legali cercetur sanctione. Sacerdotium uero a Deo solo conferri sicut et regnum, imo prestantius multo quam regnum, cum millia approbent testimoniorum: tamen ista, que nunc pulsant animum, suum hic expetunt locum. Dictum est Moysi: Ecce constitui te Deum Pharaonis . Et utique id non rex terrenus, non quelibet potestas terrena, sed de rubo protestans uox ipsa dixit Dominica, que dat imperium regi suo, atque sublimat cornu Christi , et utique sui; que in Psalmo: Ego, inquit, dixi, dii estis . Ego, inquit;  ego, non quilibet homo, ego dixi, ego statui, qui et uos homines creaui; ego dixi, non cuilibet ut diceret, ut ualeret aut auderet, concessi; a me homines creati, a me dii estis uocati, quod utique facere  nisi Deus, quod concedere nisi omnium poterat Dominus, ipsaque, non altera, ipsa uis, ipsa potestas, ipse nutus, ipsa maiestas: Speculatorem, inquit, dedi te domui Isrel: aliique [f. alibique]: Ad omnia que mittam te ibis ; et: Ecce constitui te hodie super gentes et super regna, ut euellas, et destruas, et disperdas, et dissipes, et edifices, et plantes . Pulchre uero nec dissonum a nouo: Quecunque, enim dicit, ligaueritis super terram, erant ligata et in celo; et quecunque solueritis super terram, erunt soluta et in celo : quod et ex his unus: Aliis, inquiens, sumus odor mortis in mortem, aliis odor uite in uitam . Ipsa etiam Sapientia: Per me, ait, reges regnant, et conditores legum iusta decernunt  ; quos conditores 93 intelligit legum, nisi reseratores Scripturarum? qui tunc uidentur Dei leges condere, cum student enodare; quasi nulle enim sunt nescienti, sicut et coinquinatis nil mundum . Quod si tibi ista forsitan displicet, alia editio enucleatius profert: Per me, inquiens, reges regnant, et potentes scribunt iustitiam; cui concinit iam carne uelata, sed ipsa eademque Sapientia: Ideo, inquiens, omnis scriba doctus in regno celorum similis est homini patrifamilias, qui profert de thesauro suo noua et uetera . Que et alio, sed tamen et Euangelii loco, uni, et in eo eiusdem ordinis omnibus, ipsi tamen specialius: Tibi, inquit, dabo claues regni celorum ; itemque si dici fas sit tanto maiori  auctoritate, quanto iam deuicta mortalitate, triumphata morte, induta immortalitate, imminente ascensione, peracta resurrectione: Pasce, inquit, oues meas ; meas, inquit, meas; meas creatione, meas redemptione, meas iure, meas non tuas, meas non Tiberii, meas non Claudii, meas non Constantini, meas non Theodosii, meas non Mauritii, meas non Caroli. Omnibusque generaliter: Accipite, inquit, Spiritum sanctum; quorum remiseritis uel retinueritis peccata, remissa uel retenta sunt ; et: Euntes in mundum uniuersum, predicate Euangelium omni creature . Quod reminiscens ille [scilicet S. Petrus], cui primo et in quo cuncto est preceptum predicatorum catalogo: Precipit nobis Dominus predicare populo  ; statutusque [id est constitutus] coram principibus et magistratibus: Obedire, inquit, oportet Deo magis quam hominibus . Eiusque in passione collega Paulus in Epistola: Pro Christo legatione fungimur ; et alibi: Quo  modo, inquit, predicabunt, nisi mittantur?  A quo mittuntur, queso, nisi ab eo qui dixerat: Ego misi uos metere quod uos non seminastis? 

23. Habes breuiter, sed sufficienter sacerdotii iura ab ipso Deo per Spiritum sanctum collata. Cesset ergo quis dicere humanum, quod specialissime est Dei donum; desinat hac auctoritate uictus quilibet, etsi nesciens, Deum tamen blasphemans, dicit Deo; Ego illum et illum feci , ne, dum Deo se cequare uult in aliquo, deiiciatur cum eo, qui solium contra eum uoluit erigere in celo. Creatricem enim creatam nullam esse substantiam ita cunctis tenemus certissime, ut si quis aliquid retur procul dubius, nil inuenire 94 eo  queat insanius. Quod si episcopus specialiter ab homine est factus, cum generaliter a Deo totus creatus sit mundus, ridiculum. Quod si non adorari, uenerari tamen adhuc uideantur simulacra, dictum est enim in Psalmo: Simulacra gentium opera manuum hominum, ; multo autem peruersius adhuc, Deus, inquit, ossa et carnem illi dedit; nam cetera ego contuli. Habes hic inestimabiliter homini suppositum Deum. Quantum enim ea carismatum insignia differant, quibus homo uocatur angelus, imo Deus, ab ea conditione, qua uocatur puluis et cinis, credo quod nullus ignoret rationalis. uide ergo, quantum ille [id est rex], si tamen eo sensu, imo uesania duo sunt, prefertur, qui ex puluere angelum, ex cinere potuit Deum facere (quod  se dicit iste fecisse, illi, qui tantum puluerem et cinerem potuit creare, quod tantummodo uidetur Deo concedere  ; quod ipso auditu intolerabiliter obscenum et penitus detestabile, licet nunquam nisi hac nostra, proh nefas! dictum uel auditum fuerit etate; tamen estimo cuidam a propheta dictum esse: O pastor et idolum derelinquens gregem!  Pastorem eum scilicet usuali pro officio uocans dicendi genere, idolum uero quod hoc sibi donum [id est episcopatum] ab homine estimet collatum; et ideo derelinquit gregem in necessitate, quia nescit quod, uel a quo percepturus sit premium pro defensione, iudicio uictus conscientie; presertim cum et hac coniectura credere possit putari aliquid posse sine Deo fieri. Eheu autem intolerabilis  anime miseria, sui penitus Creatoris carere notitia!

24. Nec desunt interea, ut ad inceptum redeam, etiam in episcopio corrosores, qui exemplo eorum, qui anno  a preterito altero Thyesteas   cenas aduersus quemdam commentati sunt episcopum, concinnent nunc et aduersus istum quoque quedam obloquia. Et hoc non exteri, sed agunt priuati  qui debuerant testes boni eius esse propositi. Faciunt hoc, inquam, non inimici, sed amici dolosi; unanimes quondam homines, et aliquando dulces et noti, qui simul cum eo dulces capiebant cibos in domo Dei , quasi cum consensu coambulantes, et eum ad celos usque tollentes  , et beatum, iustum sanctumque deceptoriis non minus quam adulatoriis 95 fauoribus pronuntiantes: parcat quibus Deus, auertens ab eis, ne ueniat mors super eos, et descendant in infernum uiuentes , id est, scienter infernalia acta patrantes, nec repentinum mortis  occasum cauentes. Faciunt hoc traditorum  reliquie, nulla celesti iam facta pro huiusmodi, quantum scilicet quibusdam uidetur, perterriti redhibitione uindicte. Quorum uni ab exsilio scripsit huiusmodi.

25. »Heu me, fili mi  , quid agam? quem primum plangam? me mortuum, an te mortuo insultantem? quasi et tibi eadem non sit conditio moriendi, imo quod est multo miserius, fetores mortui naribus trahentem, ore aspirantem, pulmonibusque  longe peius moriturum mittentem, et quod est grauius, aliis hoc, ut simul possint commori, propinantem  ? An nescis, fili, quoddam supra tibi contiguum mare Commacla [Commacla Ital. Commacchio] dici castrum, in quo fertur mortuus occidere uiuum? Quantum uero preter innumerabilia, et non solum tibi, sed etiam mihi et omnibus preter soli Deo cognita non . . . . . minusque lugenda, in ipsis etiam, que a te  proferuntur, me iure lugendum censeam; tibi fili, caritatiue, ut sepe, confabulando referrem, si locum colloquendi haberem  . At cum omnimodis desit, breuiter hinc aliquid pro tempore fabor. Primum me lugeo, quod talis inueniri quiuerim, qui a te talis dici possim. Secundo, quod te ad hoc meo,  ut tu alios modo, instruxerim exemplo; siquidem te presente multis  et etiam melioribus sepe derogaui et ego. Tertio auditorum 96 terror uere, qui tam tuo quam meo periclitantur fetore  . Sed desine me, fili, hac in parte non minus quam accusare, imitari, qua noxius cum mihi, si ita est ut asseris, magnopere fuerim, maxime fui tibi. Habes sanum super hoc quod sequaris consilium, quandoquidem non defutura huiusmodi cadauerum  male olida presciens  busta, tale quid, ne horum fetore necarentur, uiuis consulens diuina pietas dixit: Que dicunt facite, que autem faciunt facere nolite . Nam etsi ego tibi causa, quia materies fui mortis; tamen scito, quia quouis ordine cuiusuis scelere moriaris, inter mortuos mortuus deputaberis. Sic enim dicit Deus: Ipse quidem in iniquitate sua morietur; sanguinem autem eius de manu tua requiram . Et reuera quid profuit Eue dixisse: Serpens decepit me?  Et utique dum hec tibi, ut compescaris, tui sollicitus scribo, id studiosissime ago, ut et tu a morte libereris, et ego reus tui non tenear sanguinis. Potest autem fieri; nec enim id fieri posse despero ab eo, cui idem est posse quod uelle; nec tu quoque hinc  debes desperare, cum eum quatriduanum legeris suscitasse; nec ego meminerim me id te dedocuisse in eo, quem manibus scripsisti de parricidio sermone  , ut ego iam ad uitam clamer cum fremitu pietatis diuine, licet tu me adhuc, quod ille melius nouit, quam tu, utpote quatriduanum dicas fetere; nam nec desunt super me pie flentes sorores, inter quas rogo et tu annumereris, id est, ut sit in te sororius et non parricidialis affectus, quo si me fetere quia potes confitearis, uere non succenseo, imo omnimodis 97 postulo; dummodo mellifluam illam Domini merear audire uocem, resurrectionem mihi, tibi miraculum promittentem. Tantum rogo, ut periculum audientium attendas, tuum etiam ne nullipendas. Dictum enim, ut credo, diuinitus, etiamsi  non memineris, non ignoras: Qui maledixerit patri uel matri, morte moriatur .

26. »Quod cum ad mentem uel hic relegens reduxeris, postquam duplicem mortem attenderis, ac duas hinc separatim subiacentes, id est, cuique diuisioni propriam, agnoueris substantias, unamque mortaliter solummodo mortalem, alteram immortaliter mortalem, mortaliter immortalem perpenderis; ne, rogo, obliuiscaris, quam grauibus matrem ipsam , ne tamen,  ut dixi, obliuiscaris postulo, quam grauibus matrem maculis aspergis, dum patrem  tam feda criminis nota aduris. Quam enim insolubilis, tam compassibilis est dilectio maritalis, cum et eadem consortia sunt honoris. Quod totum, mi nate, facere auderes minime, si dictum uoluisses recolere: Honora patrem et matrem ; aut pluris regenerationem  , quam generationem penderes, si prohibitum reminiscereris: Noli tangere christos meos ; et: Qui tangit uos, quasi qui tangit pupillam oculi mei ; et: Qui uos spernit, me spernit ; et: Diis ne detraxeris ; et: Qui detrahit regi, detrahit legi . Regale autem Ecclesie esse ut crederes sacerdotium, preter alia innumera unum  tibi suadere satis posset Petri testimonium dicentis: uos autem genus electum, regale sacerdotium . Sententiam quoque cuiusdam in decretis 98 sanctissimi pape pre oculis habuisses dicentis: Peius nullum iudico fore scelus, quam Christianos propriis detrahere sacerdotibus. Piaculum etiam maledictionis Cham aduertisses , atque eius exemplo uerecundiora patris denudare timuisses, Canones etiam et sanctorum Patrum concilia non posthabuisses, in quibus damnatos hac de causa multos aduertere poteras, si legisses. Curie quoque tradi, et infamis [f. infamem, uel cum infamia] absque ulla spe restitutionis cunctis uite diebus eidem deseruire timuisses. uindictam quoque pro Narcisso beatissimo factam meminisses ; nec archidiaconum  nostrum ideo fortuitu percussum, quia tu adhuc nil pateris, cogitasses, cum diutius exspectatus, durius feriatur non conuersus, quod et a te et a tuis complicibus auertat omnipotens Deus.

27. »Et forte te, fili, obseruatores mei, dum mihi inimici, tibi uolunt parere morigeri, fefellerunt. Sicuti quondam illi sanctorum nisi sunt fallere  cetum, qui contra Athanasium brachium cuiusdam quasi Arsenii concilio obtulerunt excisum; sic et tu quoque quemdam  mei odio fefellisti, qui epistolam  conuiciis plenam a tuo ei illo iam dicto magistro  olim destinatam proferens, et auctorem facti inuestigare nitens cum te  scriptorem ultro deprehendisset confitentem, tu ceteris, qui adeo tibi non competebant ut ego, relictis, me auctorem, me totius moliminis presentasti incentorem: et utique dum hoc pro libitu duxisti [f. dixisti], uerum  dicere si uoluisses potuisti: quod nimirum fecisses, si tanta mihi caritate consuluisses, quanta ego consului tibi et uniuerso meo gregi, maxime tamen uero iam pretaxato illi tuo socero  , cum ad illam epistolam  consensi. Nam ueniente, ut 99 optime nosti, a contraria parte altera, cum ea perspecta gens effera et nobis [f. uobis] barbara, de seipsa uero iure suspecta, utpote pro ea que inter uos iam in multis in negotio consimili sepe naufragauerat uita  , omnem ut erat  culpam in eumdem retorsisset archidiaconum, et nostre partis honoratiores quosdam, maxime uero in clerum uniuersum, et me reseruato, quanquam asportato, propter consanguinitatem, quam cum illorum habebam primoribus, ipsoque  , ut dicebat, principe, omnem domum Dei predari, omnes maiores ciuitatis aut exmembrare, aut captiuos ducere, ipsum uero iam fatum [id est iam memoratum archidiaconum] et eos, qui post  mee cum illo fuerunt traditionis principes, furca molirentur appendere: qualem illam noctem duxerim Deus scit. Tu quoque, qui te nil boni de me fateris scire, quibus precibus, humiliationibus, lacrymis, muneribus, promissis et ipsis, tibi interuentu amicorum uitam et libertatem obtinuerim, ipse, ut dixi, optime nosti,  qui hec omnia tacens, id solum quod  me interficeret, proferre maluisti. Lucescente enim die decretum est, non a me solo, ut dixisti, sed ab omnibus  tam nostratium quam exterorum  ut fieret talis qualis facta est epistola, et si illam mittere auderet archidiaconus, quasi inscius dimitteretur criminis: sin alias, sententiam illico subiret capitis. Hoc quod dixi acto tam de me, quam et de ceteris  . Deo autem gratias, quia dum uobis consului, me ut uidetur neglexi; dum uobis, licet uestre molitionis ex parte conscius  , peperci, me prodidi.

28. »Legitur autem, fili, in historia Tripartita , quod quidam in pastu occupatus pecorum cum occidisset quemdam, et fugisset pauore actus in eremum, et sanctorum Patrum exemplis bono assuefactus, fuisset eremita perfectus;  semper benedicebat scelus, quod sibi tanti fuit causa profectus. Hec ideo retuli, ut hinc colligas, quantum meo profectui militasti, dum me, ut penitus deficerem, tam grauiter accusasti. Nam si presens esses et permitteres, manus osculis demulcerem predulcibus epistole illius scriptrices, quia hec causa, materies, et totius mee summa fuit, ut opinor, salutis; per hanc morti, ut credo, eterne subtractus, 100 et uite sum redditus. Per ipsam actum esse credo, ut et his, quorum fetore  tu adhuc periclitaris, et uniuersam pene mihi commissam Ecclesiam mortifero pestilentie tabo corrumpis, quanquam et possit fieri, ut per [per abundare uidetur] cuncta ita se non habeant, ut dicis, ceterisque innumerabilibus, a tua uero scientia longe remotissimis,  magna ex parte iam cauere credi possit; licet securitatem exinde nullam, quia non expedit, siquidem certitudine careo, ceperim. Tantum uero hac me  occasione considero profecisse, ut nullum mihi amplius quam te uideam amplectendum, qui mihi materies tantorum fuisti bonorum. O autem me, et ut hoc dicam, ipso mei infortunio fortunatissimum, etiamsi nichil aliud quam te tibique consimiles cognouisse eius beneficio contigisset mihi; unde omnia non solum tibi parcens, sed et uberrimas pro his tibi gratias referens, admoneo, fili, ut quia iam nunc indicibiliter profuisti mihi, caueas ne omnino mei odio obfueris tibi. uerum ut quodam utar compendio, festinante nuntio, et chartula deficiente omnino, parcat tibi Omnipotentis iusta pietas resipiscenti rogo; imo ut resipiscas ipsa benigne concedat postulo: sine causa enim, quantum scilicet ad tui spectat lesionem, me ipsa scit a te hoc pati; si tamen  profectum pati quis rite possit dici isto genere dicendi, quatenus per te quoque tui corrigantur complices, nec a tuo deriuato nomine uocitentur Ursini uel Ursani, sed ab eo qui dixit: Discite a me quia mitis sum et humilis corde ; et per suum quemdam: Obedite prepositis uestris et subiacete eis , appellari iure mereantur Christiani uel agnei, id est mites non feri, amatores non irrisores pastorum. Quod si mihi prouenit oranti, letitiam ipsam dissimulare, nedum reprimere ualeo minime; quod si non, peccatis meis imputo. Saltem uero hoc diua pietas concedat postulo, ut dum peccata mea aduersum me, imo aduersum te pronuntias, illa remittat; dum tu ea describis, ipsa deleat, teque in hoc presenti seculo recognoscere  faciat, quia inestimabiliter tibi ipsi obfueris [l. contendis], [supple et] dum irrecuperabiliter me nocere contenderis, indicibiliter mihi profueris. ualeas in Domino, precor, fili, correctus, amen.«

29. Inter hec, si dicere audeam, stant simulacra  101 undique fixa, nullum uel sui causa sonitum dantia, quasi qui ipsa taciturnitate uideantur clamare, se rationis expertia omnimodis esse. Sed ne mihi, sed potius sibi succenseant rogo; non enim hoc eos esse scio uel dico, sed ne iure dicantur haud modice timeo, dum et  ab homine factos dici patienter ferre, imo uberes gratias dicenti referre audio; nam nec erunt, si dixero, nec non erunt, si tacuero; sed [subaudi erunt] si dixerint uel consenserint omnino. Et o quam pulchrius uocari perfectum, quam facticium!  Perfectus autem omnis erit, si sit sicut magister  eius . ue autem ei, qui ipsum non habet magistrum, qui hoc dicit, Dominum, cui consimiles effici non comparatione possumus, sed imitatione debemus, nec omnimoda, sed ab ipso nobis precepta; qui etsi tributum mundo reddidit, Cesari que Cesaris, Deo exsoluens que erant Dei ; quantum [supple tamen] mundum ipsum ipsa sua humilitate calcauerit, sibique subactum tibi etiam ipsi supponendum monstrauerit, postquam dixerat: Data est mihi omnis potestas in celo et in terra ; quem potius timeres dominum an seruum, subiicientem an subactum, datum [l. dantem] an possidentem, per unum commonens discipulorum quantum ad ipsum, quantum ad te pertinet magistrorum, ait: Obedire oportet Deo  magis quam hominibus   . Et utique hoc non in exedra, non in analogio  , non in ambone, sed ante principes seculi, inter minas, inter flagra, inter ipsos tibi clamabat cedentes; quod tu nec dicere, ne dum agere audes, cum tibi iam ipsi subigantur imperatores.

30. uerum ut iam ad inceptum redeam, preterit sane sacerdos et leuita, non se intelligentes eadem descendere uia, nec ulla fratri uulnerato conferunt remedia: et ut isti, quod Deus auertat, tempori proprie uideatur concinere, quia ubi abundauit iniquitas , refrigescet caritas multorum; nullus inuenitur qui Dei saltem respectu, timore, uel amore audeat, quin potius uelit esurientem reficere, sitientem potare, nudum uestire, infirmum  uel incarceratum uisitare, dolentem consolari, angustiantem [l. angustiatum] refouere, presertim cum interdicatur nulli; siquidem nec factum  legitur ab eadem generatione antiquorum alicui, quod perspicue monstrant Pauli Epistole in carcere edite, in quibus et ministrantium uidetur meminisse, nec timet ne fiant deprehense  , cum et se et illos plus Deum quam terrorem nouerit timere.

31. Premisso  eamdem mihi quam beato Augustino fidei catholice credulitatem esse, licet illi 102 longe dissimilis fuerit et ad indagandum acuminis uiuacitas, et ad tenendum intelligentie capacitas, et ad proferendum eloquentie facultas, et ad hoc cum Dei gratia promerendum uite qualitas;  et abdicans ab ore, uel corde respuens omnem  contra Deum, etiamsi deprehendere forte nesciam, heresim, confiteor me credere equalem, cessentialem, uel ut ita proferam, consubstantialem eternaliter Trinitatis unitatem, unitatis Trinitatem, hoc est Patrem et Filium et Spiritum sanctum, creatricem et gubernatricem uniuersorum que sunt siue in celo, siue in terra, et, si adiicere opus sit, in mari, et in omnibus abyssis, ita una eademque manente substantia deitatis, personarum proprietate distincta, ut Pater sit qui creauit omnia, Filius per quem creata sunt omnia, Spiritus sanctus quo creata sunt omnia; Patrem Filii auctoritatem, Filium Patris sapientiam  , Spiritum sanctum Patris et Filii pronuntians communitatem. His tribus unam eamdemque inesse credens deitatis equalitatem,  nichil in his prius aut posterius, nichil maius aut minus esse intelligens, et Patrem a se ipso, non ab alio, Filium a Patre solo, Spiritum sanctum a Patre esse et Filio, Patrem credo Filium eternaliter et ineffabiliter genuisse; Filium eternaliter et ineffabiliter a Patre solo genitum, non factum esse, uti lumen de lumine, uerbum in corde, uel, ut expressius loquar, aliquid dicibile; Spiritum sanctum, id est, consubstantialem amborum caritatem, nunquam eis defuisse, eumque ab isto ad illum, ab illo ad istum illocaliter, immobiliter, eternaliter, ac per hoc et ineffabiliter procedere, ad inspirandos electorum animos a Patre et Filio mitti, a se ipso uenire temporaliter; Filium solum de Patre sine matre eternaliter, de matre sine patre natum temporaliter.  De Spiritu sancto autem conceptum cum audio, non Spiritum sanctum patrem alium intelligo, sed credo, quia in corde Patris manens eternaliter uerbum, quando uoluit sua Patrisque uoluntate ita exiuit a Patre, et uenit in mundum, ut neque Patrem neque ipsum relinqueret celum; per corpus quod tota simul Trinitas in utero matris uirginis ex substantia eiusdem matris semper uirginis operata est, uisibile hominibus factum. Et cum audio: uerbum caro factum est , non Deum in hominem conuersum, sed manente incommutabilis deitatis substantia, ita uerbum sibi hominem unisse confiteor, ut sicut ex corpore et anima rationali unus est homo, ita ex homine et Deo unus sit iehsu Christus, non compositus, sed ineffabiliter 103  perexistens natus. Passum uero, mortuum, et sepultum, dieque tertia resurrexisse, celosque ascendisse cum audio, neque Christo diuisionem, neque Deo passibilitatem ascribo; sed sicut homo, qui utique caro et anima est, interfectus dicitur ab aliquo, cum utique anima rationalis mortem non recipiat; ita Deum in homine quem assumpsit, ea omnia impassibiliter  pertulisse confiteor. Et cum id dico: Credo in Spiritum sanctum, statimque subiungo, sanctam Ecclesiam; non quaternitatem illic cogito, sed sanctam Ecclesiam catholicam tantummodo esse me credere confiteor, per unum scilicet, id est catholicum baptisma, et per Dei gratiam et fidem que per dilectionem operatur ; per que etiam sanctorum communionem et remissionem peccatorum nos percepturos, si uoluerimus, confido. Carnis uero resurrectionem, sicut in Domino Iesu Christo ueram et non phantasticam scio et confiteor fuisse, ita et omnium tam electorum quam reproborum futuram confiteor esse; sed electorum, ut cum corpore et anima eant in uitam eternam; reproborum, ut eant similiter cum anima et corpore in supplicium  eternum; sed ut illi absque timore per iustitiam repulsionis, ita isti absque spe ullius per misericordiam recuperationis.

32. Hec de ineffabilitate tante incomprehensibilitatis tanto, ut uereor, petulantius, quanto simplicius non discutienti, sed tamen cogitanti, ignosce, lector, queso, ignosce mihi; cecus enim illis, quibus talia debuerant considerari, id est, beatis mundi cordis oculis, non uidendo miser, sed palpando ista perstrinxi; et sicuti ceco non uisa cupientes referre, nequimus nisi adhibita similitudine quadam eorum que uidit; ita et ego indigens propriis  , que utique in Deo nulla in hac nobis occurrunt mortalitatis colluuione, per quedam captui meo facilia, non tamen a Scripture sancte auctoritate penitus  extranea conducens, ratiocinando animum interrogaui, quid de Deo eiusque creatura sentiret, experiri uidelicet gestiens, utrum  ne et in assertione fidei inueniri ualerem catholice culpabilis, et ideo iure expellendus a commisso mihi presulatu, hoc est Ecclesie ueronensis, si tamen decreuisset auctoritas concilii uniuersalis; respondere, ineffabilitate rei nouitateque probationis permotus  tamen non distulit, ualente Deo per sapientiam ipsius omnia creata. Quod responsum cum ea, quam Athanasii dicimus, Niceni quoque concilii fide, 104 cum ariditas ingenioli uitiorum puluere squalidi contulisset, nichilque dissentire  ab eis  percipere ualuisset; ausus sum non defendentis obstinatione, sed inuenisse me quesita credentis securitate, creatricem et gubernatricem omnium Trinitatis unitatem, unitatis Trinitatem corde credere ad iustitiam, et ore confiteri ad salutem . Gaudeo igitur, si non erro; sin uero autem, caritatiue reprehendi omnimodis desidero.



INCIPIT LIBER QUARTUS.


 1. Solet fessus plerumque uiator, unius diei etiamsi ualeat confici iter, in alterum transferre [supple diem], ne sera scilicet adeptio copiam deneget quiescendi lassato. Consueuit et nauta industrius, si quando uentus flando contrarius proprium interdicit, contiguum cuiuslibet insule petere littus, quo scaphis adeptis, ne in syrtim nauis incidat, earum, ut quondam Paulus, utatur adiutoriis . Quod et nos exemplum non indecens, propositum  unius dici sermonem transferre cegit in alterum, ne lectori uidelicet inferret prolixitas fastidium, neue contraria quibusdam dicturis, aliquod, ut assolet, afferret ipsa loquacitatis importunitas periculum  : tertia enim hora diei Spiritu sancto afflati, musto etiam summe madidi , etiam ipsi dicebantur theologi [id est apostoli], nedum nos sole occidente quidlibet sobrie iudicaremur loqui.

2. Postquam igitur negotio, quod se simulacrorum  siue pastoris et idoli causa ultro obtulit, satisfaciendo, paululum quid, ut uidetur, otiose exorbitauimus, siquidem nec congruentia omnimodis quedam retulimus, et aliquem nos forte lesisse timemus: nunc ad indagandum quid moliri, quid  contra te sentire debeat aut ualeat episcopus, ut cepimus, properemus. Sed quia paulo uerbosius effusi sumus, ipsa in ordinem ut confecta sunt reducamus. Dixi, nisi fallor, episcopos a Deo solo, ut reges, et prestantius multo quam reges, quia et reges ab episcopis instituti, episcopi uero a regibus,  105 etsi eligi uel decerni, non ualent tamen ordinari, institutos  . Nec dixisse me penitet, quandoquidem et Ipse testimonium perhibet, qui solus ipse sibi testimonium ferre ualet: ipse enim dicit: Ego misi uos metere ; et multa hinc testimonia, multa, inquam, sunt et infinita. ue autem usurpantibus [scilicet episcopatum] non iussis; permissis non missis: ue his de quibus dicitur: Regnauerunt reges et non ex me, principes exstiterunt et ignoraui . ue aliunde ascendentibus, et non per ostium intrantibus   . Unde eos liberet Pastor bonus, qui cunctiualens solus  potest ue in euge conuertere, non illic scilicet puniens districte, quos hic concedit mutari benigne. Dixi Ecclesie filios aut esse clericos et monachos, aut famulos, aut laboratores seruos et liberos  ; aut milites regni; terram Domini commissam tue rex defensioni: redditus uero aut [subaudi esse] Sanctum sanctorum Domini et ad ius pertinere sacerdotum, aut esse iuris tui, aut incolarum pagi.

3. Hec uero et ante prelibaui et modo retuli, ut deprehendere si possum, satagam que dissensio, quod dissidium inter te possit esse et episcopum, cum tu illius defensor, ille tuus esse debeat pastor; ille tibi seminare spiritualia, tu ei ministrare, et utique ex tuo non ex suo, debeas carnalia; sic enim unus eorum et expressius dicit: Si nos uobis spiritualia  seminauimus, magnum est si uestra carnalia metamus ; ille te benedicere, tu eum debes honorare; postremo uestra etiam temporalia ita a Deo sunt summa equilibratione diuisa, ut nec tu eius, quia non eius, sed Domini sunt, debeas inuadere  ; ille tua nec cupere, nisi tantum pro tue anime salute, illi enim dicitur: Non querentes datum sed fructum ; tibi autem, cum Deus rogatur, dicitur, et utinam non infructuose, clamatur: Qui dixerunt, hereditate possideamus sanctuarium Dei, Deus meus, pone illos ut rotam, etc. ; et: Non alligabis os boui trituranti .

4. uox autem boni episcopi illa debet sepius esse: Omnis anima potestatibus sublimioribus subdita sit  ; et: Reddite que sunt Cesaris Cesari, et que sunt Dei Deo ; et: Reddite omnibus debita, cui tributum tributum, cui uectigal uectigal ; et: Non est potestas nisi a Deo ; et: Obedite prepositis uestris et subiacete eis . Et quod quidam pulcherrime, Obedientia, inquit, que maioribus prebetur, Deo exhibetur; atque ceterorum huiusmodi. Quod si nil aliud contra te sentit, predicat, et precipit episcopus, non modo te isto [f. iste] offendere, sed multo magis, utpote per [l. pro] te sentiens, debet placare. Sin secus, quod absit, nec prebere patientiam, sed  delectat exsequi uindictam; est unde illi facias iniuriam, et tibi tam grauem non contrahas 106 noxam. Habent [subaudit episcopi] conuentus inter se generales, synodos uniuersales, canones antiquos, concilia descripta, sanctorum decreta Patrum, sanctiones diuersorum pontificum. Nihil est quod possit inter eos contingere, unde proprium inter se non possint iudicium inuenire. Postremo est sedes uniuersalis, principalis, capitalis, quia ipsis capitibus Ecclesie insignis, nutrix, mater, iudex et magistra omnium. Si quid contra rem actum ab aliquo uel in aliquo est horum; in ea iudicari, examinari, uel legali potest sanctione puniri  . Hos ergo consule, ad illos rem defer, illis causam committe. Si quid perperam contra te inuenitur actum, crede mihi, districte  uindicabitur iudicio canonum; nam alium esse nullum, qui manus impune, et ipso Deo intacto, possit immittere in aliquo [l. aliquem] horum; non uales inuenire, etiamsi pennis possis uolare.

5. Tu forte contra, siquidem et hoc die audiui dictum a quodam hesterna, non minori insania quam stultitia, quid, inquis, opus iudice, quando iam eo utimur censore? nam intantum est diffamatus, ut omnes nouerint, quod iure sit damnandus. Totum hoc dicere recte potuisses, si ipsius confessione in concilio canonice discussa percepisses. Sed, o cathedra pestilentie , qua beatus ille uir rexque Sion mansuetus, qui pro nobis homo est factus, dedignatur sedere! o nefandum et in ipsa radice premendum iudicium! o iniqua sententia, et illa  [f. illi] soli seculo propria, quo pro nobis, solis seditiosi uulgi acclamationibus comprehendebantur sanctorum millia, et farciebantur innocentibus ergastula! o digna, cui ipsa Domini obuiet sententia dicentis: Nolite iudicare secundum faciem, sed iustum iudicium . Et de seipso, sicut audio, inquit, iudico ; sicut audio, inquit, non sicut audiui. Preteritis enim calumniatorum accusationibus, subsequente uero accusati responsione, iustum ualet iudex iustus et non uiolentus discernere, ut possit ueraciter dicere: Sicut audio iudico, id est, sicut lex ipsa decernit, non sicut rumor furentium garrit; sicut presens ipse fatetur, non prout absentes insidiantur: unde quidam facete satis, Ad puniendum, inquit, properat, cito qui iudicat; ad puniendum,  inquit, non ad discernendum: Ex uerbis enim tuis, inquit, iustificaberis, et ex uerbis tuis iudicaberis , id est, et seculariter et diuine, misericorditer et iuste; misericorditer, ut est  dictum: Tu prior  iniquitates tuas, ut iustificeris ; iuste, ut est illud: Ex ore tuo te iudico, serue nequam . Et hic enim quasi cautionem quamdam inter te et Deum consideres propositam: iuste enim ex ore suo quisque iudicatur: misericorditer 107 uero prior iniquitates dicens iustificatur. Hinc est quod in scholis huiusmodi nutriendi  sponte commissa confitentes, ueniam citius merentur, pertinaces diu uirgis ceduntur. Dicit autem huius cautionis ueritas ministra: In qua mensura mensi fueritis, remetietur uobis : id est, si iusta, iusta; si misericordi, misericordi, ubi et sententia sollicite debet illa pensari: Qui sine peccato est uestrum, primus in illam lapidem mittat . Cauenda etiam est Phariseorum  imitatio, qui obseruabant, ut caperent Dominum in uerbo : unde et humane satis consideranter  leges, aduocatis insciis studuerunt prouidere. Si ergo secularium quis, non nisi proprio conuictus  ore, potest damnari, quanto minus ille, cuius iudicium in manu solummodo est Dei, debet  ad libitum inuidorum aliquorum cauillationibus subrigi [f. subigi]! Qui enim scis, eadem infamia qua intentione, et si scias, qua ex occasione uel causa fuerit orta, quo affectu propalata, zelo caritatis, an zelo liuoris  ?

6. Et ut ad rem ratiocinando ueniamus, subsiste, rogo, paululum, et uideamus. Lex et hoc etiam uetus prohibet, uiduam et repudiatam sacerdotem accipere . Consecratas uero Deo uirgines  tanto magis a cuiuslibet usu, colloquio uel uisu decet fore remotissimas  quanto magis sponso castissimo illi et pre filiis hominum pulcherrimo  se student seruare castissimas, et ipso nec dum actu, sermone, auditu, etiam cogitatu, in quantum homini studiosissime cum Dei adiutorio nitenti possibile est, illibatas. Canones etiam sancti cohabitationem episcopis omnimodam interdicunt mulierum preter  illic exceptarum. uideas quamlibet harum episcopo sepe colloqui, id etiam solitarie aliquoties fieri, et per uulgus diffamari. uolesne eum, ut censes, utpote diffamatum, quasi hoc solo, ut dixisti, sui censorem effectum statim debere deponi? Qui uel quomodo enim scis, utrum secreta quidem tibi, sibi autem et Deo manifesta aliqua,  sed tamen pia, id est, lucrande anime ratione hoc cogatur  facere, sicut quidam nec minoris fame anachoretarum quamdam famosissimam legitur conuertisse meretricem? Quidam etiam eiusdem  nec minus ualens propositi, pretio, ut moris erat, illectas quadam in ciuitate hospitio introducebat pellices; et cum inde diffamaretur in tantum, ut ignibus dari debere acclamaretur; tanta copia conuersarum excedens seculo claruit, ut in illa populis refertissima Alexandria, que ternis 108 earum millibus eo intrante abundauerat, meretrix nec una eo discedente inueniri ualeret.

7. Quid inquis, et si filii approbent scelus  ? Ego e diuerso, quis hoc, dico, nouit, nisi ipse, et Deus? Non legisti: Cum autem dormirent homines, uenit inimicus, et superseminauit zizania in medio tritici et abiit : ut intelligas uno seminante uerba doctrine, alium posse subrepere qui inserat semen luxurie? Dicamus et aliud: Ebriosus,  inquiunt canones, episcopus aut desinat aut deponatur . Et sepe uidemus multos eiusdem ordinis huiusmodi uitio quasi seruientes, cum penitus qua id intentione agant simus ignorantes. Potest enim fieri, ut ebriosis quasi ebriosus quis secundum Apostolum hoc faciat conuescendo, ut eos lucri faciat, aut alio aliquo licet occulto, tamen bono affectu id agat. Rectumne ergo censes ob istiusmodi infamiam, absque confessione propria eum deponi debere ad uulgi clamorem? Seditiones autem prede et bella quam sint grauia, preter alia ipsa approbant homicidia. Dicente autem Domino: Necesse est, ut ueniant scandala ; et: Surget gens contra gentem, et regnum aduersus regnum ; et Iob: Nihil in terra sine causa fit :  emergente cuiuslibet occasione rei, contingat, ut sepe, aliquod in ciuitate dissidium, aut a regno diuortium, fiant nulla homicidiorum [l. nonnulla homicidia], omnes dicant machinatum id totum fuisse episcopum. Censesne eum, nulla preeunte canonica examinatione, uel propria confessione, deponendum; aut quod inconuenientius multo, iniuriandum ob clamorem, illo solo negante, cunctorum? Quid enim, si erit ab huiusmodi immunis flagitio? Nam tu unde non esse [supple immunem] coniicis? Quia cum malefactoribus, inquis, inter agendum conuersatus, cum ipsis est comprehensus; uidelicet non quid senserit, sed ubi fuerit, cogitandum esse iudicans; cum econtra Dominum non de opere, sed de intentione nouerimus iudicare. Quid enim si  hoc bona, quia iusta, egit intentione? uerbi gratia, ueluti Ieremias propheta, qui per caritatem, ut dicit beatus Gregorius, dum ciues ab ingressu Aegypti non potuit cohibere, studuit illuc cum eis et ipse descendere. Et reuera quem episcoporum  legimus, cum Italia a Langobardis inuaderetur, relicto grege ad Mauritium  transisse? Nunquid iam iste paululum iam dictus [scilicet S. Gregorius], cum ei idem esset suspectus Mauritius, cum et filium eius e sacro fonte idem suscepisset sanctus, et quotidie illi idem improperaret 109, quod suo adiutorio, facto et decreto apostolatum prime sedis indeptus fuisset, cum inuitus fugisset, et renitens illum [id est illum apostolatum, seu pontificatum], licet consentiente, sed post penitente eodem Mauritio, sortitus fuisset, ita agendum decreuit, ut scilicet ob improbitatem ciuium et incursionem hostium  transiens Constantinopolim, relinqueret gregem commissum? Nunquidnam et excellentissime recordationis pater Augustinus , dum similis  urgeret ratio, ita agendum decreuit, aut exemplo monstrauit in talibus? Ille autem, qui interrogatus ab hostibus de nomine, respondisse refertur, seruum se fore Christi, hosteque consonanter respondente, se flagellum esse Christi, fuitne iure damnandus, quod ciuitatem illico hostibus aperuit intrantibus? Cunctosne ergo iudicas deponendos, qui rebelles regibus ciues; et filios esse scientes, non eos ut punirentur prodiderunt, sed e contra missas eis fecerunt, filios eorum baptizauerunt, predicauerunt, chrismauerunt, penitentiam indulserunt, reconciliauerunt?

8. Sed forte ideo tu hoc recte te putas dicere, quia sententiam recolis Domini dicentis: Si offers munus tuum ad altare, etc. ; et quia  sicut non proficit in uulnere medicamentum, si adhuc ferrum in eo sit; ita non proficit penitentia, discordante proximo, quanto magis Domino, animum  habentis [subaudi discordem], cum principalis Domini habeatur sententia dicentis: Nisi remiseritis hominibus peccata eorum, nec Pater uester remittet uobis peccata uestra . Sed quis ad hec [subauditur cognoscenda] idoneus, nisi solus ille qui omnia nouit Deus? Quomodo enim scis, utrum etsi discordem actum, concordem alicui quis habeat animum? Non legisti: Si fieri potest, cum omnibus hominibus pacem habentes?  Non audisti: Quicunque uoluerit, amicus esse seculi huius, inimicus Dei constituitur?  Nescis dictum esse: Qui dixerunt patri, uel matri,  non nouimus uos, isti custodierunt testamentum tuum?  Non recolis dictum Iosaphat, dum adiutorium preberet Achab: Impio prebes auxilium, et his qui oderunt Deum amicitia iungeris?  Et psalmus tibi non occurrit  dicens: Nonne qui oderunt te, Domine, oderam, et super inimicos tuos tabescebam ; et: Facientes preuaricationes odiui , et totus ille psalmus; et: Letabitur iustus, cum uiderit uindictam ; et: Iniquos odio habui?  Postremo Dominum dicentem si non recolis: Non ueni pacem mittere, sed gladium ; et in Iob de concordia impiorum: Membra carnium eius coherentia sibi ; una uni adherebit, et nec spiraculum incedit per eas?  In tanta ergo diuersitate quis nisi solus Deus potest cognoscere, nisi aut uerbis, aut quibusdam actuum coniecturis, quis, quid, qua agat intentione; cum etiamsi malam eam omnimodis sciamus esse, nostrum ministerium sit, ut melioretur, uigilanter insistere?  Damnandus enimuero Iob, cum dicat: Frater, fui draconum, et socius 110 struthionum?  Damnandus Loth in scelere Sodomitarum? Damnandi quibus dicit Apostolus: In medio nationis praue et peruerse, in quibus lucetis sicut luminaria in celo, uerbum uite continentes?  Damnandus angelus imo episcopus ille, cui dicitur in Apocalypsi: Scio ubi habitas, ubi sedes est Satane, et tenes nomen meum, et non negasti fidem meam?  Damnandus Ne et filii eius, quod cum serpentibus fuerint in arca? Damnanda tota generaliter, cui dicitur, Ecclesia: Sicut lilium inter spinas, sic amica mea inter filias? 

9. Si uero negligenda minime nauis Ecclesie in tranquillitate, quanto minus in tempestate? Et si  deserendus nequaquam grex lupo dissimulante, quanto minus imminente? Si sani custodiendi, egri omnino negligendi? Et ubi erit: Non est opus sanis medicus, sed male habentibus?  Quis autem filium unquam charum etiam in phrenesim dimisit actum; cum etsi non ligari, utcunque saltem potuerit custodiri? Nam cum et de uilissimis seruorum uideamus id persepe fieri personis, dum consulitur, ne periclitentur, sanis; quanto magis si necesse fuerit, de dilectissimis agi congruit filiis? Nempe cum diuina suis pastoribus, quos lupina specialiter presciebat incursione infestandos, pietas consulens concessisset dicens: Si uos persecuti fuerint in unam ciuitatem, fugite in aliam ; quid in generali esset necessitate agendum, et suo  et mercenarii monstrauit exemplo, dicens: Bonus pastor animam suam dat pro ouibus, mercenarius autem fugit?  Et alibi: His autem fieri incipientibus, respicite et leuate capita uestra,  quoniam appropinquat redemptio uestra ; itemque: uigilate itaque omni tempore orantes, ut digni habeamini fugere ista omnia que uentura sunt, et stare ante Filium hominis . Animam ergo dare pro ouibus, cor exhilarare [f. exhalare], uigilare, et orare, non fugere in communi necessitate precipimur, cum in speciali id minime prohibeamur.

10. Desine ergo hec tantum quiuis, et si excedendo iam dixeris, defendendo augmentare scelus, ne  tu potius et a temporali et a sempiterno honore uidearis iure deponendus, quia cum in eodem sis honore, non intelligis; et ideo comparandus iumentis potius quam episcopis, pecoribus uideris quam pastoribus, dum et teipsum tam uilipendis, et  tam impie contraire legibus niteris, pro te quoque, si tamen illud esses quod uocaris, piissime promulgatis. Nam et quod gigantomachiam, et theomachiam, uel potius idolomachiam illam tuam ista adhuc in re mihi opposuisti, nequaquam et hoc uitium promisisti [l. permisisti] celari, nempe, dum magis philopompi, quam ueri philosophi, licet habitum pretendas, morem secteris, gigantomachiam sepius quam psychomachiam non modo relegens, sed et recolens, magis te idolorum cultorem quam Christi demonstras pontificem; imo idolum te esse insinuas, dum tam meticulose, ne a gigantibus, imo 111 ab eo, qui exsultauit ut gigas ad currendam uiam , persecutus consequaris, comprehendaris, deiiciaris, friuolis uaniloquiorum ambagibus, quasi  post arborem a calore eius , cum non possis, absconsus, ab eo scilicet corrigendus inueniaris foliorum [l. foliis] ficus campestris tectus , non agni ueri innocentia uestitus, tinctis fucatus Indie coloribus , non niue in Selmon dealbatus , te munire conaris; nec pennas columbe , id est, uirtutem simplicitatis uelis assumere  , quibus euoles ut requiescas, sed milui , quibus extollaris ut uanescas; nec deargentatas, ut sint posteriora tui in specie auri , sed uerso in scoriam argento , aurum potius Aethiopie , quod non equatur sapientie, quam illud Ophir optimum ambis , quod uerus noster pacificus qui fecit utraque unum , nauibus comparatis precepit sibi afferri, quibus laquearia uel uasa exornet sui templi, corda uidelicet illorum, in quibus ipse habitare, et thesaurum desiderabilem dignatur recondere. Stultam  quoque mundi sapientiam, quam confundit infirmus et despectus , speciosus pre filiis hominum noster , magis amplectens, quam eternam illam ueramque sapientiam, fatuitatem a tuis illis doctoribus quos laudas, quos effers, quos magnificas, estimatam; mutuata ab Aegyptiis uasa  non in tabernaculi utensilibus Domini, sed in ornamentis eiusdem congeris Aegypti, lanam et linum Domini cum ipsis [subaudi uasibus] seruire cogens regine celi , hoc est terrene altitudini; dum dolo deuictum a Mario Iugurtham, quam ligno subactam a Christo seculi pompam; captum Siphacem, quam deiectum a Michele draconem , triumphantemque nostro in prelio, cui non ex equo, sed ascendere  debueras ex aduerso, introducis: Scipionem, Pompeium, et Deiotarum, Catonemque facundissimum potius quam Petrum, et Paulum, Ioannemque recolens Domini dilectissimum; Bella per Emathios , quam concilia a doctoribus celebrata Christianis, imo bellatoribus inuictissimis per amenissimos depicta sancte Scripture sepius relegens campos; iusque datum sceleri, quam regulam statutam pie uiuendi:

Maior in exiguo certabat corpore uictus.
quod Statius; quam uirtus in infirmitate perficitur , quod dicit Apostolus. Et ideo percutiendum te a monte sine manibus uerere  , dum in illum non times offendere, suspicans, imo docens montes coagulatos montem esse Dei uberem  , id est, diuisionibus gratiarum quos uult et prout uult fecundantem, quod tu audes dicere fieri ab homine, licet aliquoties et partim per hominem [subaudi fiat]; et ideo quia de terra es, dum celestibus penitus abdicatis de terra solummodo loqueris, time ne a dracone illo antiquo deuoreris, dum cibus eius esse ambis. Sic enim illi promisit, 112 qui mentiri nescit: Terram, inquit, id est terrenos, comedes cunctis diebus uite tue . Meminisse autem debueras, quando hec astute, ut tibi uidebatur, proferebas, Cariath Sepner , id est, ciuitatem litterarum, a Iosue  , qui uiuificat in spiritu quos littera occidit , iam esse destructam, iamque regnum Dei non in sermone consistere, sed  in uirtute ; iam manu fortem nostrum, Dauid scilicet alterum, cui iurauit Dominus, et non penitebit eum; Tu es sacerdos, inquiens, in eternum , percussisse uallem Salinarum , id est, loquacitatem superbe sapientium, ideo expressam uallis uocabulo, quia omnis, qui se exaltat humiliabitur , non quia conualles abundabunt frumento , id est, quia qui se humiliat exaltabitur , ab eo scilicet qui emittit fontes in conuallibus, ut inter medium montium pertranseant aque , non utique ille, que quondam super montes steterunt  Ecclesiarum, id est, tumore eos ad tempus cooperuerunt persecutionum. Iam Deo gratias, ab increpatione Dei, licet tu eas reuocare in tui ipsius preiudicio contendas, fugerunt, ascenderunt et descenderunt in locum, quem eis fundauit , id est, perpetualiter locauit Dominus, ut non committantur rursus, licet uelint operire terram; quia etsi adhuc in aliquibus laborat regnum Dei, et aduersarii sint multi; tamen in maxima iam parte seculi ostium magnum et euidens aperitur apostolico sermoni , non utique, ut et hoc dicam, inter istos cataclysmi montes, illos quibus Ecclesia potetur, lauetur, mundetur, ut tu docere altum sapiens cupis,  suos Dominus emittit fontes ; sed inter eos quos rigat de superioribus , his uidelicet, in quorum uertice ipse est preparatus , qui et de monte lapis est abscisus sine manibus , id est, sine operatione uirili ex semine Dauid secundum carnem natus Christus . Non, inquam, mundatur Ecclesia aquis Aegypti, que ruunt cum precipitio:  aquis Sile, que uadunt cum silentio . Nam etsi Abana, et Pharphar fluuii Damasci meliores omnibus aquis Isrel iudicio estimabantur Naaman Syri ; tamen nonnisi in Iordane nostro septies, non sine mysterio, lauatus a lepra potuit mundari . Illa [id est Ecclesia] etiam, que, [hic deest aliquod uerbum, ex gr. inuehitur.]. . . . .  in medicos, id est, falsos theologos, quos et tu adhuc sectaris, dum propositiones et assumptiones in causa Ecclesie introducis Tullii Ciceronis, a nullo horum potuit curari, quamuis multa potuerit perpeti. Nam et catapharsim et apophasim tuum hac in parte tantum decidemus, ut in uno salubrius ac prudentius fore doceamus responderi secundum Apostolum, quia si dixerimus quoniam peccatum non habemus, ipsi nos seducimus, et ueritas in nobis non est ; in altero autem non solum in eorum numero 113 currere magnopere uitemus, qui firmauerunt sibi sermones, sermones malignos ; sed etiam salua catholica fide et reclinata fouea, hoc est officii nostri iactura, malimus alienis sermonibus humiliter cedere, quam pertinaciter contentionibus  deseruire.

11. Et hec quidem omnia ad id coniectandum, ut si talis etiam, quod absit, aliquis, ut tu dicis, inueniatur episcoporum, non posse conuincatur iudicari nisi a semet, ab ullo hominum, excepta duntaxat auctoritate canonum. A semet autem pura inter se et Deum aut quemlibet sibi elegerit fidelem patronum confessione iudicatur, ut non a Deo districte iudicetur; sed prior iniquitates suas aduersum se confitens, uocemque accusatori preripiens iustificetur.  Canonica uero iudicatur auctoritate, si examinatus legitime, crimen suum in concilio proprio publicauerit ore. A Domino uero multis modis iudicatur, dum secundum Psalmistam, aut infirmitate, aut damnis, aut inimicorum infestationibus, aut aliis quibuscunque afflictionum generibus, non quidem iubente, sed permittente Deo, in eius afflictione uindicatur, ut aut corripiatur in presenti seculo, ne cum mundo damnetur in futuro; aut ut ferrum eius mentis ad subtilitatem perueniat acuminis, aliene erasum lima prauitatis, quo et ipse resecare in aliis male pullulantia ualeat cordis.

12. At totum ita se habere non Catonicis, sed Dominicis approbemus eloquiis. A nullo hominum episcopos iudicandos, et Apostolus perhibet dicens  de eis, dum de se: Qui autem iudicat me, Dominus est ; et: Spiritualis diiudicat omnia, ipse autem a nemine iudicatur ; et Dominus sal infatuatum nec in sterquilinio asserens ponendum . A semet, ut idem Apostolus dicit: Si nosmetipsos iudicaremus, non utique iudicaremur ; et illud de Moyse: Posuit et labrum eneum, in quo lauarentur Aaron et filii eius, cum ingrederentur in sancta, que fecerat de speculis mulierum, que excubabant in ostio tabernaculi . A Domino, ut et illud: uisitabo in uirga iniquitates eorum, et in uerberibus peccata eorum . Non autem hoc dicit ab eo, qui pedes discipulorum lauisse legitur in Euangelio . Canonica uero auctoritate quomodo iudicetur,  monstrat satis euidenter qui dicit: Sicut audio, iudico , et: Ex ore tuo te iudico . Et Apostolus, ut etiam hoc in presenti obseruandum intelligas, in quantum Dominum adesse consideras, dum aliquo manifesto sue presentie iudicio, aut inuitum et coactum, perspicuam tamen ueritatem promentem ac sponte confitentem, aut aliquo iusto et legali iudicio deprehensum reuelat in publico, Nolite, inquit, ante tempus iudicare, donec ueniat Dominus, qui et illuminabit abscondita tenebrarum . Mundeburdem autem uulgo quoddam genus regalis uocant tuitionis, quod qui habuerit, speciali quodam priuilegio ita regia tuetur auctoritate plerumque, ut nec ui, nec iudicio aliquid, etiam in culpa deprehensus, ab aliquo patiatur,  antequam in 114 presentia eiusdem maiestatis audiatur. Si autem mortalis ita timetur potestas, si litteris sententia prolata hodie quidem subsistentibus  , cras uero aut igne, aut aqua, aut uetustate deletis, nullum robur obtinentibus, ita custoditur; qua reuerentia, quo timore illius debent seruari edicta, cuius, celo et terra transeuntibus, non transeunt uerba?  Quem uero apertiorem requiris Mundeburdem ad defendendum  specialiter principes uel ministros, quos ille Rex regum potentissimus [supple posuit] in Ecclesia, quam nolite tangere christos meos?  Wiffam etiam quoddam uocant signum, quod qui regali habuerit dono, et alicuius inuasu alicui subiacuerit damno, uindice defenditur gladio. Quod autem terribilius inueniri potest signum quam pontificale pedalum  ? Perspicaciorem quam desideras wiffam, quam eam quam capite gestant coronam? Stola uero, planeta, dalmatica, cingulum, calige et sandalia quid tibi, etiamsi nil intus aliud intelligere ualeres, nisi manifestissima diuine tuitionis pariter et uenerationis, dum contra ceterorum consuetudinem eos his uti cernis, tibi produnt insignia? que etiam tibi ne tuo iudicio obuenerint, non nichil timeo,  dum tam uilipendi a te considero, ut magis predari et occidi, quam his optes defendi.

13. His contra tam peruersissimum et inconuenientissimum etiam laicis iudicium breuiter prelectis, non te quem supra rogo consideres, cum [subauditur episcopi] inter se quoque propria, si aliquid excesserint, habeant iudicia. uidistine unquam militem aut plebeium, qui ausus fuerit reprehendere, nedum iudicare iudicem palatinum  ? Denique satisfactum tibi iam esse poterat, iudices eos [id est episcopos] esse omnium, non solum hominum, sed et angelorum, apostatarum utique . Sed ad inculcandum, ne uolubilitate excedat animum diuersarum curarum, iterum arbitror replicandum, aliquid etiam, quod forsan adhuc  aut ignoras aut dissimulas, adiiciendum. Noueris itaque quatuor futuros ordines in iudicio; unum qui iudicet cum Deo, alium qui per iudicium liberetur a Deo, tertium qui per iudicium damnetur, quartum qui iam iudicatus ad nil aliud, ut credimus, aderit, nisi ut ipsa amplius piorum felicitate crucietur, ut in psalmo legitur: Peccator uidebit, et irascetur , et quod pre angustia spiritus sunt dicturi. Et ut hoc euidentissimis pandam exemplis, audi Dominum promittentem: Sedebitis, inquit, super sedes duodecim , id est in soliis apostolorum, non quidem solummodo duodecim illorum, sed et omnium eiusdem officii iustorum. Et ne nouum hoc et forsan a nobis estimes coniectatum, audi ex his unum, sed iam tertium decimum,  quia post Matthiam, e celo uocatum: Nescitis, ait, quoniam angelos iudicabimus?  Frustra autem de sede huius ordinis dubitas, cum apostolos eos, quantum et id agunt, esse scias, si tamen et idem te non fallit uocabulum, quia Grecum; et Psalmista concinat: Principes, inquiens, populorum congregati sunt 115 cum Deo Abraham . Congregati uero quid agant, exsultantes scilicet in gloria, letantes in cubilibus suis, dicit in  alio idem psalmo: Gladii ancipites in manibus eorum ad faciendam uindictam in nationibus, increpationes in populis; ad alligandos reges eorum in compedibus et nobiles eorum in manicis ferreis, ut faciant in eis iudicium conscriptum . Gladius si quis sit non intelligis, cum manus opera  , quibus e iudicio uindicta et increpatione uicturi liberarentur, morituri damnarentur, dederunt; aduertere possis, ut ait unus eorum iam gladium tenens, etsi non aperte uibrans. Aliis, inquiens, sumus odor mortis in mortem, aliis odor uite in uitam ; et Simeon preter alterum scilicet sensum de Domino: Et ecce positus est hic in ruinam et in resurrectionem multorum ; et Dominus ipse: Est qui accusat uos Moyses ; et  de apostolis: Ideo, inquit iudices uestri erunt ; et: uiri Niniuite surgent in iudicio cum generatione hac, et condemnabunt eam, quia penitentiam egerunt in predicatione Ione ; et, Si non uenissem et locutus fuissem eis, peccatum non haberent . Si uero, ut dixi, quis iste sit non intelligis gladius, interrogatus idem proferat Paulus: Gladium spiritus quod est uerbum Dei ; et de ultima et precipua superbia: Quem Dominus iehsu interficiet spiritu oris sui ; et: Est sermo Dei uiuus et efficax et pertingens usque ad diuisionem anime ac spiritus . Ancipites uero, id est, bis acuti quare sint; preter istud quod modo est dictum, considera, quod et gehenna, id est duplex pena, illud uocatur iudicium  conscriptum: Compedes uero et manice ferree  duritia crudelitatis comparate, satis in Euangelio habentur dicente: Ligate illis manus et pedes . Iudicantur ergo, uindicantibus et increpantibus iustis, iniusti manibus et ancipitibus, gladiis, quia hic nec opera eorum imitando attendere, sermonem uero non solum spernere, sed etiam multis persecutionibus et mortibus studuerunt insectari. Et quia hic manus et pedes sponte ligatos habuerunt a bono opere, merito inuite illic ligate in eterna erunt damnatione. Si pauci sunt, dicis, qui ad hoc erunt quandoque peruenturi, dinumerabo, inquit, eos ; et forte propter Matthiam duodecim, aut propter Iudam undecim, aut propter Paulum erunt tredecim, Super  arenam, inquit, multiplicabuntur . Considera quantos iudices, et uide si sit leue inter tot unum uel increpare.

14. Habes ordinem iudicum,  proferamus et per iudicium [subaudi ordinem] saluandorum: Beatus, inquit, qui intelligit super egenum et pauperem, in  die mala liberabit eum Dominus . Da et per iudicium damnandorum. Cum incaluerit, inquit beatus Iob, soluentur de loco suo , utique illo sinistro, perpetuo destinati supplicio. Hos duos ita sermo euangelicus 116 meritis uniuscuiusque premissis diuidit, dicens: Ibunt hi in supplicium eternum, iusti autem in uitam eternam . Quartum uero Psalmista predicente dicendo  : Ideo non resurgant impii in iudicio : ita et idem excipit sermo: Qui autem non credit iam iudicatus est, quia non credit in nomine unigeniti Filii Dei .

15. Opere pretium autem uidetur malesane hic cuiusdam obuiare sententie, qui presentibus quibusdam nec modice, proh dolor! eruditis episcopis ausus  est illud quod canitur  in Ecclesia improbare, uidelicet sanctos omnes cum Christo in eternum regnaturos fore, asserens nec dicendum nec credendum aliquem preter Deum in eternum regnare, sed fatendum sanctos tantummodo cum illo gaudere; quasi et idem non sit cum Deo gaudere quod regnare, regnare quod uiuere, uiuere quod semper esse. In quo tantum infeliciter conualuit, ut ipsum, pro quo totum [f. tantum] in presenti laborat, tante felicitatis dulcisonum a cantu Ecclesie se presente secreuerit melos; quod quidem recte faceret, si singularem deitatem, eius regnatum [id est principatum], et potentiam, qua cuncta proprio quoque et singulari nutu creata, proprio quoque et singulari regit et gubernat imperio atque moderamine, ita pie uenerando intelligeret,  ut gratuite miserationi, que ex uasis ire uasa facta misericordie , tanto ditat munere, quo non reges tantummodo esse et uocari, sed insuper Deos esse et dici ineffabili concedat benignitate, impie inuidendo contraire timeret. Sed, o ceca cecorum, et dicentis scilicet et conniuentium hac duntaxat in parte, et stultissima, si tamen defendatur, stultitia! Dum enim ex se homines Deum conantur metiri, putant et illum, ut se, inuidere alieno profectui; quasi et illum, tanta coarctet angustia possessionis et potestatis, tanta autem dilatet magnitudo cupiditatis et ambitionis, ut quod alter assequitur, hoc sibi estimet minui, cum omnia solus possidens, thesaurarium [id est thesaurum] ita equo moderatu contineat suum, ut  nec exhauriri ualeat nec cumulari; potestas uero eius nec deficere in aliquo, nec proficere queat omnino, licet omnia ipse pro sui placito naturarumque et causarum consentu et cumulet et exhauriat, quibus uult profectum, quibus uult adhibens defectum, immutabilis in se mutabilia continens, sub  se ita illuminanda ex se illuminans, cum sibi nil luminis detrahat, ut et ipsa luce [f. lux] uocari rite et benignissime concedat: quod et de regibus iam dictis satis ipse intelligere poterat, uidelicet ut illum et sciret et confiteretur essentialiter fore Regem regum, sed institutorum, sicut est Lux luminum, sed illuminatorum.

16. uerum ut ad ipsum erroris auctorem nostrum 117 iam uertamus sermonem, dic mihi, rogo, hoc aut dicens, aut tacendo consentiens, aut quod multo peius est, astipulando confirmans, apostolicis refragaris testimoniis? Nullo modo, inquis. Quid itaque in tam aperta eius sententia inesse reris arcanum, ubi dicit: Si compatimur et conregnabimus?  Quid cum in Apocalypsim Ioannis  finitum pro infinito accipiens, legis: Regnabunt cum ipso mille annis?  Quid daturum eis, quibus in iudicio dicturus est: uenite, benedicti Patris mei, percipite regnum , nisi idem, ut conregnent, regnum? Quem enim regum terrenorum illud, cum prefecturas et predia uel alia huiusmodi ad partem regni suis distribuant pertinentia, dicere nisi cum conregnaturo aut certe successuro audis filio? Aut uero propter iudicatum in sessu duodeno etiam regnantum predictum nequis intelligere numerum  ? Cum uero in psalmo audis: Unxit te Deus, Deus tuus oleo letitie pre consortibus tuis , quos consortes intelligis, nisi conregnantes? In eo uero quod angelum Marie dixisse legis: Regnabit in domo Iacob in eternum , quid, queso, intelligis? An estimas diuinitati illius, qua ceternus et consubstantialis Patri ubique sine initio et sine fine regnat, aliquod non ante habitum, et quod preter ubique esse possit alicubi regnum promissum; et non potius humanitati illius, qua in tempore pro nobis est indutus, a diuinitate, que una illi cum Patre est, attributum, ut scilicet regnet in domo Iacob , id est, in regno Ecclesie, quod ex eo cepit ex quo natus est ipse, uel ex eo quod tribunal crucis dignatus est nostri causa ascendere, Psalmista  testante fidelibus Christicolis: Dicite in gentibus , Quia Dominus regnauit a ligno  , id est a crucis ascensu, futurum [subaudi quod regnum], sine fine, cum eodem utique Iacob in eternum, hoc est, capite  cum corpore? An tu aliter sentis; et putas etiam temporarie, cum nec possit uiuere sine membris aliquid [f. aliquod] caput posse regnare? Aut forte de ipso dictum esse non recolis: Cum corpore suo quod  est Ecclesia?  Itemque: Si autem et heredes; heredes quidem Dei, coheredes autem Christi? Et cuius, queso, heredes rei nisi regni? Postremo cum in oratione ab ipso tibi tradita dicis: Adueniat regnum tuum , quid rogo petis? An ut iam maturet regnare, qui nunquam creditur non regnasse? An, quod est uerius, ut cum ipso merearis regnare adoptione non genere, munere non proprietate, dono non debito, concessione non parilitate, gratia non essentia, pietate dantis non comparatione equalitatis? Nempe ex eiusdem 118 de mansionibus , et Apostoli de stellis differentias  quasdam facientes possumus ueraciter dictis colligere, non solum ipsum, cui essentialiter idem est  semper regnare quod uiuere,  longe incomparabiliter adoptatis prestare regibus, sed etiam inter ipsos regnantes non paruam regnandi distantiam fore. Desine ergo, fili, hanc tuam non quidem sententiam, sed maximam tueri inscitiam, ne illorum in numero inueniaris aliquando, qui Deum dum defendere nituntur, offendunt. uindica quin potius et tu moribus dignitatem tuam, ne tantam perdas prerogatiuam. Inaniter enim hoc in oratione rogas, si illud adipisci, dum etiam desperas, non desideras; cum nec patrem illum aliter tuum esse, nisi et inaniter, dicas.

17. Ad te uero isto relicto reuersus, cum quo mihi iam sermo de non paruo est negotio diutius; considera, rogo, dum summus pontifex a nemine nec reprehendendus, quanto minus quilibet eorum flagellandus,  carceri mancipandus, fame et siti, frigore et nuditate ceterisque afflictionum generibus tormentandus? Unum etiam precor ut attendas, et ex te ipso perpendas. Si haberes aliquem seruum negligentem quidem, quem tamen tanto amore excoleres, ut in aliquo locorum tuorum secunda post te sede, secunda auctoritate, secunda poneres potestate, uidelicet ut quidquid tibi agendum, tibi decernendumque committeres, quidquid statuisset firmares, quidquid destituisset destitueres; benedictus ab eo, a te quoque benediceretur, maledictus malediceretur, cui tua iura, tua insignia, thronum, sceptrum, purpuram, ipsam etiam concederes coronam; nomine etiam tuo appellandum decerneres; postremo quoque nil tibi residui nisi ipsam essentiam, regimen, atque gubernationem  qua ipsum cum commissis regeres et gubernares, et quod quidquid ageret, decerneret, statueret, definiret, tua, non sua potestate faceret: inter hec aliquid eum ab aliquo  conseruorum  excedente comprehensus, te inconsulto, licet presente, ab eo iniuriaretur, carceri daretur, fame, siti, geluque necaretur, opprobriis et derisionibus et contemptui, quod gestaret, nominis afficeretur: quid ergo, bone rex, pie princeps, in huiusmodi tibi agendum decerneres negotio? Scio, ais, quid agerem; sed non est iste Deo tam charus quam dicis. Quid, inquam, nosti? Nonne uides eum solio, sceptro, corona, purpura, ipsoque nomine satis preclue  insignitum? Ego, inquis, eum insigniui. Tu? qualiter? Potuistine dare quod nec audes 119 contingere? ualuisti concedere quod etiam cogeris adorare? Fuitne unquam in tua potestate, quod tam altius nunc est supra te? Mirabile ergo quod tibi tulisti, alteri tribuisti. Sed desine hoc uel cogitare. Nam si potuisses  dare, poteras utique et auferre. Nunc uero cum rebus spoliare, patria pellere, exsulare, carceri tradere, luminibus orbare, excoriare, exmembrare, ad ultimum in tui ipsius preiudicio eum ualeas occidere; nomen autem illud, sceptrum illud, coronam cum purpura, illam benedictionem, illam potestatem ligandi te ipsum, etiam a quo ligatus tenetur, soluendique  illam, iudicium illud, principatum illum, angelicatum illum, apostolicatum illum, pontificatum illum, regnatum illum, pastoralitatem illam, postremo  unctionem et dealitatem illam non possis tua ui, tuo iudicio, tua auctoritate, tua tollere potestate: agnosce multum supra te esse, quod tantum ipso Deo uides propinquare, ut nisi ab ipso auferri, ab ipso ualeat tribui,  ab ipso in sui consortio mereatur ita insolubillime asciri, ut a nullo se intacto ualeat tangi. Nam illa omnia, que, ipso licet nolente, dum tam terribiliter interdicit, sed tamen  permittente, ab homine eis [id est episcopis] possunt infligi, licet maxima iniuria sit Dei, maxima miseria inferentis, inestimabilis tamen gloria eiusdem est ordinis; quod testantur illi qui ibant gaudentes a conspectu concilii, quoniam digni habiti sunt pro nomine Iesu contumeliam pati .

18. . . . . . grauiter  contra dantem erexit, dum tam immaniter illum offendit; quid ad te? Quia meum, inquis, turbauit regnum, concitauit prelia, predas innumeras exercuit. Non puto, inquam; at uero dicamus, fecerit, dicamus tibi morem gerendo  pro, libitu tuo. Sed, o utinam! postquam eum captum in tua habuisti potestate, Deo permittente, quanquam nolente  recoluisses illum dixisse omnibus, cum precipue tibi:  Quicunque honorificauerit me, honorificabo eum; qui autem contemnunt me, erunt ignobiles ; et illud: Dedit ei Deus locum: at ille abutitur eo in superbiam ; et de quibusdam: Auerteruntque oculos suos, ut non uiderent celum, neque recordarentur iudiciorum iustorum  Susurrasset quoque tibi Sapientis illud dicentis huiusce prouerbium: Bis uincit, qui se in uictoria uincit, et iracundum qui uincit, hostem superat maximum. Itemque: In uindicando criminosa est hereditas. Alterius quoque huiusmodi:  »Animum uincere, iracundiam cohibere, uictoriam temperare, aduersarium non modo extollere iacentem, sed etiam amplificare eius pristinam dignitatem, hec qui facit, non ego eum summis uiris comparo, sed simillimum  Deo iudico.« Ridiculum econtra, iuxta 120 eum qui supra, odio nocentis innocentiam perdere. Occurrisset etiam animo factum Dauid, quomodo persequentem se Saul, sibi a Deo traditum inueniens, et a suis ut eum feriret suasus, noluerit; potiusque dixerit: Propitius mihi sit Deus, ne extendam manum in christum Domini . In quo primum notauisses, quod propitium sibi fieri Deum postulauerit, ne faceret quod ipso locum ei dante iuste facere poterat. ue enim ei, qui secundum Psalmistam dimittitur uoluntati sue ; cum corruptos et abominabiles  utique Deo quosdam in studiis suis factos alibi notans Scriptura dicat: Post concupiscentias tuas non eas, et a uoluntate tua auertere ; et: Sunt uie que  uidentur hominibus recte, quarum finis usque in profundum inferni demergit ; et desiderent quidem plerumque nonnulli, quod malo suo exauditi solent accipere. Unde quidam satis lepide: Nil tam insanum, inquit, quam id desiderare, per quod possis perire. Alius item scilicet facete, quantum ipsa Sapientia docente: Si miserum est, ait, uoluisse praua, potuisse miserius est. Iob autem: Abundant, inquit, tabernacula predonum, et audacter prouocant Deum, cum ille omnia dederit in manibus eorum . Unde autem predones, cum Deus dederit, nisi quod, Deo permittente iuste, isti ad predam exarserunt iniuste? Unde audacter prouocant, nisi ex eo, unde eis Deus locum, aut propter castigationem, aut propter penam delinquentium dedit, aut certe malo illorum,  ut scilicet sibi relicti, nec a medico prohibiti, edant unde necentur: bibant calicem furoris Domini, unde inebriati grauius corruant in eternum perituri; exaggerent crimina, unde maior eis accendatur gehenna, apposita semper iniquitate super iniquitatem  eorum , dum scilicet maligna uoluntas eorum nequissimum peruenit ad effectum, ut non intrent in iustitiam Dei, sed deleantur de libro uiuentium, et cum iustis non scribantur . Paupere et dolente a salute Dei suscepto, ut magnificet eum in laude, et laudet nomen eius in cantico . Unde ergo, ut dixi, Dei iram prouocant, nisi unde Deo quamuis secretissimo consilii sui disposito permittente, locum accipientes, omnia que ira, cupiditas, uel superbia eorum dictat, agunt, nec permittentis iustitiam uerentes, nec pietatem pensantes, nec ancipitem Dei gladium metuentes, nec respectum super afflictionem miserorum considerantes, postremo ne uel suimet consideratione aliorum miseriis condolentes, neque prophetici illius improperii reminiscentes,  quo sub persona impie Babylonis talibus Dominus exprobrat, dicens: Iratus sum super populum meum; contaminaui hereditatem meam, et dedi eos in manu tua; non posuisti eis misericordias, et recordata es nouissimi tui ; terribiliterque post aliquanta concludentis: ueniet, inquiens, super te malum, et nescies 121 ortum eius; et irruet super te calamitas, quam non poteris expiare. ueniet super te miseria, quam nescis , ceteraque, quibus nescio, utrum, quid terribilius queat inueniri?

19. Quod si, ut ad Dauid redeamus, more . . . . usitatissimo respondens [respondeas], magne quidem patientie illud exemplum [subaudi Dauidis] fuisse, sed hodie ista non competere; respondeo  quia magis hodie competit talia quam tunc: tunc enim iuste licebat ulcisci, modo nec irasci . Hoc, inquis  , ideo quia dominus suus fuerat, egit. Tu, inquam, ideo quia pastor tuus, propheta tuus, angelus tuus, iudex tuus, Deus tuus fuerat, conuenientius fecisses. uerum si altius quid in huiusmodi facto uelis rimari, scias Dauid te in isto turbato, ut dicis, regno iniuriam tuam significasse; Saul uero unctum quidem, sed iusti persecutorem, prepositorum in Ecclesia, sed negligentium ordinem. Saul itaque purgat uentrem , cum quilibet eorum de se male opinionis elicit fetorem. Dolet Dauid se oram chlamydis eius abscidisse , quia ualde metuendum est cuilibet . . . . . . etiamsi sit et ipse unctus ut Dauid, uel  in extrema actione reprehendere quemlibet Hebreorum. Regale autem nostrum esse sacerdotium , et Petri testimonium, et millia approbant testimoniorum. Quod denique testimonium alio festinans ponere non proposueram, sed quia se ultro obtulit, abiici nullomodo potuit: forsan nec minus alias sui opportunitate ualebit.

20. uerum potest fieri, ut per totum ita se rem non habere, ut dicis, inueniamus, si uentilemus discussius  . uideor enim mihi optime intelligere quid desiderares. Lupus enim cum sis ipse, pastorem timidum canemque mutum uelles inuenire. Et cum Ecclesie sis publicus predo, contradictorem inueniri uelles nullum. Sed, o importabilis sarcina! et ubi erit: Non solum qui faciunt, sed etiam qui consentiunt facientibus, digni sunt morte?  Ubi quod dicit alibi idem: Quicunque uoluerit amicus  seculi huius esse, inimicus Dei constituitur?  Ubi illud Psalmiste: Si uidebas furem, currebas cum eo , id est, consentiebas ei? Hec, 122 ut opinor, causa fuit dissidii; hec nota, quod ingeris, criminis; quod uidelicet tu res omnes uolebas tenere Ecclesie, eum uero  mercenarium tui, non pastorem gregis esse Christi; hocque sibi displicere aliquo resistendi monstrauit genere, regem te ipsa etymologia pensus ubi recte ageres, furem ubi sacrilegium perpetrares  . Ceterum quidquid factum sit, quidquid perperam contigerit  quod ne fiat et contingat, interdicere labor hic noster contendit: nunquidnam non debuit auctor facti iudicio canonum prius legitime  examinari, et si legaliter fuisset conuictus, ipse sue damnationis testis, iudex et censor effectus, non iam damnaretur ut episcopus, sed eo, si ita se lex haberet, deposito, et alio Ecclesie substituto, et iste penas, si uelles, iuste lueret pro commisso, et tam sacratissimum ministerium non uiolaretur in aliquo, et Ecclesia mater per tam diuturni temporis spatia, tam nimia deperditione suorum filiorum non sustineret preiudicia? Ubi enim  , quos uno saltem paschali tempore eadem debuit parere, filii, ipsa uidua, ut ita dicam, sine consortio tanquam uiri existente matre? In animo excedit dictum: Quod Deus coniunxit, homo non separet ; cum et in primordialis  uirginitatis commendatione primi hominis prophetiam exponens Apostolus  dicat: Sacramentum, inquiens, hoc magnum est: ego autem dico in Christo et in Ecclesia .

 21. Cui uero  imputabitur, quod tanta multitudo, que pie per gratiam Christi liberata, regna debuerat intrare celorum, impie derelicta cumulauit infernum?  Nam, ut ad ipsum, de quo superius satis prolixus est sermo habitus, modicum quid a proposito digressi redeamus, quorumdam  relatu cognouimus, quod eodem quo [subauditur episcopus] absens fuit paschali tempore, cum baptisterium non fuisset  in eadem ecclesia celebratum; tanta clades in ciuitate contigit infantium, et hoc solummodo non baptizatorum, quantam nullus meminit unquam priorum: 123 ita ut passim per domos a matribus non quidem sponte suffocati, unum totius ciuitatis facere possent  lamentum, pro uindicta diuine animaduersionis lugentibus aliis, aliis tam temporalem, quam eternam et natorum et genitricum mortem plangentibus. Quid igitur super hoc , iudex ille dicturus est, cum uenerit terribilis, qui primum uenit querere et saluum facere quod perierat , mitis  nisi se frustra, quantum ad ipsos spectat, uenisse frustra illos quesiisse, nescio quo, ipse uiderit  [subaudi se] abscondente, ne inueniri et saluari possent. Frustra actionarios  , qui eos unde colligerent, constituisse; frustra sanguinem suum pro eis dedisse conquerendo clamabit. Esto episcopus deliquerit, quilibet [id est infantium]  eorum quid deliquit? Christus in quo aliquem, ut hoc pateretur, lesit? Ecclesia quid commisit? Quod si peccato delinquentis exsulati imputandum censes, bene consentiamus: tamen nec tu  Dei iudicium euades, imo tanto maius duruit quod senties, quanto de eius iniuria tuam uisus es uindicare: cum ille te suo exemplo (utpote [ monet, non solum ut in illum causam non referres, sed ut nec fratri malum pro malo , quin magis bonum pro malo rependeres, ut filius tanti Patris esse merereris; quod quia refutasti, uide cuius filius   merearis uocari. Forsan autem, ut et hoc aditum [l. addatur], super eo consultus respondere tibi propheta potuerat Eliseus: Non, inquiens, percuties, neque enim eum cepisti, gladio, aut arcu tuo, ut percutias . Quid autem in illo supplicio quod tu illi iuste quidem secundum te, iniuste autem et Deo penitus exsecrabili, seculoque Christiano penitus iniusto ordine, quantum ad officium [subauditur episcopale], intulisti, Deus indulserit; sicut latroni in cruce , et quibusdam aliis legimus contigisse, qui pro criminibus dati suppliciis, Christi gratiam in ipsis meruerunt tormentis: nunquidnam putas et Deum tantum sui regni dispendium relinquere impunitum? Num si  quid iste deliquit, tu iniuriis 124 emendasti? Quod tu agis cuius iudicio committis? Nempe Deus, ut in Iob habetur, nil inultum abire patitur . Ipse quoque, etiamsi tu errare uelis, et quasi dissimulando abscondi, ut dicit Apostolus, non irridetur . Nunquam uero scelus scelere uindicandum testatur Sapientis prouerbium. Perturpe est enim quod obiicitur in obiiciente cognosci, et scelestum a scelerato damnari. Tantis igitur tamque terribilibus sententiarum tonitruis ipsam iudicii tempestatem, que in turbine ueniet, preeuntibus, non solum experrectus, sed et perterritus, ab afflictione cuiuslibet ecclesiastici, licet minimi, licet negligentis, contine queso uim, linguam et manus; ne forte Deo per te illos, ut iam alios [subauditur  corrigit] per alios, corrigente eruditi, stent et illi cum aliis in magna constantia aduersum te, qui eos angustiasti , tuque cum tuis gemens pre angustia spiritus, seroque penitens, incipias dicere illis te iudicantibus districte: Hi sunt quos aliquando habuimus in derisum et in similitudinem improperii . Hec tibi quantum ad rem breuiter, cum possem infinite, uolui demonstrare. Et si ignarus horum in hoc nefandissimum et singularis contra Deum rebellionis facinus incurreres incautius; penas ego pro tui perditione luerem, quandoquidem alia [supple crimina] minoris ualde periculi pandens, dum istud tacendo recusarem interdicere, uiderer sparsisse.

22. Sed ut ad aliquem horum, quos nunc Boree diuisimus  , tetrarchiam satis strenue noui gubernare,  hec cuncta referam; otiose me ista prelibasse puto, in quantum te Christianissimum fore conspicio, nec tyrannide imperium, nec potestatem insania commutauisse. Tantos etiam tales et tam maximi numeri sciam [l. scio] adhuc in Ecclesia doctores haberi, ut si, quod absit, . . . . . . impellereris  huiusmodi, ab his satis ualeres cerceri. ue enim ipsis, si aut te, Deo posthabito, tantum timeant, cum eiusdem qua illi conditionis, eiusdem sis pulueris, nichilque nisi permissus possis; potestatis autem auctoritate ab eis diu multum supereris: aut in tantum odio habent, cum sis eorum tu ouis, filius, defensor, aduocatus, atque patronus, et forsitan (quod adhuc licet ex malo est  amplius atque onerosius aliquo eis sacramenti   genere confederatus: cum ueracissima illa sit Clementis pape sententia, quia Unicum negligere non minus 125 est quam odisse. Et uerissime: Qui enim, ut ait sapientium quidam, succurrere perituro potest, dum non succurrit, occidit. ue etiam adhuc eis imminet deterius, si cum sint canes ad hoc Domini prepositi ouibus , ut eas latratu a luporum defendant semper incursibus adeo obmutuerint, ut non solum easdem defendere [supple negligant, uel aliquid simile], sed etiam unum  quemlibet suorum, licet debilem et inutilem, omnigenoque egritudinum genere confectum, nulli etiam usui penitus aptum, tamen eorum consortem, canem quoque et pastorem uocatum, permittant ore pessimi et inauditi generis silentio infelicissime per quemdam eiusdem  ordinis obturato, coram suis a quolibet strangulari; cum ueracissime sit dictum in causam eiusdem negotii  : Mortem languenti, qui cum potuit non abstulit, inflixit. Nam si tanta hodieque, ut iam fecit [f., fuit], feruesceret rabies, nonne debuerant hac occasione pro fratre, imo pro Christo, suas sponte gladio submittere ceruices? Nunc uero cum tam clementissime quiuis nostrum sit lenitatis, tam obedientissime Deo uoluntatis, tamque affabilissime hominibus benignitatis, ut quibuslibet precantum precibus liberalis, firmum prebere non moretur assensum, magisque ignorantia quam malitia in quempiam proruat lapsum: quod, rogo,  excusationis sibi obtendere ualeant uelum, nisi quod uidentur omnino seipsos negligere, dum sibi non prospiciunt: dumque te forsitan proditum iri, quandoquidem sinunt, cupiunt, semetipsos interficiunt? Nempe audeo incunctanter dicere, nec in eo mihi uideor errare, quia nullus consilium, consensum, uel adiutorium in huiusmodi labendi crimine tibi ualet, uult, aut audet tribuere, nisi qui Deum aut non nouit, aut negauit, aut uite, regni, atque honoris tui, presentis scilicet et futuri, proditor esse uelit, uel etiamsi nescius sit, aut [aut hic abundat] sacramentum, quod tibi fecit, aut non intelligit aut non recolit, dum illud tam peruerse negligit: Intelligite hec, qui obliuiscimini Deum, nequando rapiat, et non sit qui eripiat .

 23. Tu uero, bone rex, Christianissime princeps, dum te ab istis similibus prudentissime caueris respectu illius, a quo quotidie prosperis ad uota successibus attolleris, debella post hec hostes, conserua ciues. Accipe, si accipis, ab extraneis; da tuis; et ut minaris [id est emines], et quorum uteris sepius obsequiis, perpende. Etiam nomen  in Greco officiale [f., officium] tuum, et inter Grecam Latinamque illud interpretando 126 formam agnosce, te populum portare debere; non premere. Esto superbis erectus, humilibus uero submissus, mitis cunctis, affabilis uniuersis, discretus, munificus, moderatus, potentiam propter utilitatem cogitans, propter timorem dissimulans. Audi sapientiam dicentem: Misericordia et ueritas custodiunt regem. Itemque:  Tolle impietatem de corde regis, et roborabitur clementia thronus eius . Cui illud quoque uulgare uidetur concinere, quia non debet habere potestatem, qui non habet patientiam. Dilige itaque, iuxta cuiusdam sapientis dictum iure, bonos, et miserescere malis. Res enim, secundum alterius prouerbium, optima est, non sceleratos exstirpare, sed scelera. Eleemosynas non solum assidue, ut alii, sed continuatim facito. Dicerem etiam tibi, sed timeo ne succenseas; sed tamen facias necne, non audeo reticere. uereor enim, quod in Euangelio audiui pridie: Qui me erubuerit et meos sermones, et hunc filius hominis erubescet, cum uenerit in gloria sua et Patris et  sanctorum angelorum . Quid est, inquis, quod dicere cupis? uide, aio, unde facias eleemosynas, quibus, cur, qualiter. Unde: hoc est, ne alii tuleris: Qui enim offert sacrificium ex substantia pauperis, sic est quasi qui uictimat filium in conspectu patris sui . Nam etsi de mammona iniquitatis iuberis amicos facere ; non hoc ideo, ut alii auferas inique, quod alii tribuas benigne; sed ut noueris diuitias, undecunque fiant [f. sint] collecte, de iniquitate procedere. Omnis enim, ut ait Hieronymus, diues, aut iniquus, aut iniqui est heres. Iniquum est enim, ut quod Deus omnibus contulit generaliter, quidam congregent singulariter. Aut iniquus ergo si congregat, aut iniqui heres, si congregatori succedit. Lucrum autem sine  damno alterius fieri non posse et uetus prouerbium et quotidianum approbat experimentum. Et ideo mammona iniquitatis diuitie appellantur, quia qui eas colligunt suadente spiritu philargyrie, que Punice  illo uocantur nomine, iniuste omnium generalia sibi faciunt specialia; sicut econtra de dispergente et dante pauperibus dicitur, quia iustitia eius manet in seculum seculi . Quibus facias? id est, primum tuis, inde uniuersis. Quid enim affert [f., refert], quod tuum bubulcum nudum dimittis, alterum uestis? Cur facias? id est, primum pro debito; dispensator enim es eorum que tibi contulit, imo commisit Deus; et ideo multa commisit, ut plurimum eroges; deinde pro statu et pace regni tui: hinc demum 127 pro preteritis et quotidianis  et tuis et tuorum facinoribus; quia multa tui audacia, tui auctoritate, tui obtentu contra rem aguntur a tuis, que tu etiam nescis. Periculosa enim est, ut ait quidam, domus sarcina, et ipsi Domino uehementer onerosa, si moribus uitiosa sit familia. Unde ille rex potentissimus, fortissimus, iustissimus, temperantissimus, prudentissimus, sanctissimus, quem tu quoque debes imitari, clamabat: Delicta quis intelligit? Ab occultis meis munda me, Domine, et ab alienis parce seruo tuo. Si mei non fuerint dominati, tunc immaculatus ero, et emundabor a delicto maximo . Ecce quantum istud metuebat delictum, quod uocabat maximum. Ut enim ante nos est dictum, quidquid a te procedit, in te recurrit; quidquid etiam a discipulis delinquitur, ad magistrum  respicit. Postremo, ne securitate eleemosynarum futura et quotidiana criminosa etiam uelis admittere,  sed preterita deleas, preterita uel futura caueas. Futura autem dico, non que uelim ut ueniant, sed que euenire nisi caueantur poterunt. Quod alterius quam mea, que nulla est preter officium, auctoritate tibi suggerere malo; siquidem etiamsi illud digne depromere ualerem, non a te libenti animo percipi scirem. Difficile enim, docente Gregorio, esse scio, ut quamuis recta predicans, qui non amatur, libenter audiatur. Adsit ergo hic auguste recordationis ille Aurelius, aures tui cordis decachordis suis mulcens modulatibus : »Exercete, inquit, uos in misericordia, in eleemosynis, in ieiuniis, in orationibus: his enim purgantur quotidiana peccata, que non possunt nisi subrepere in animam propter fragilitatem humanam. Nolite illa contemnere,  quia minora sunt; sed timete quia plura sunt. Attendite, fratres mei, minuta sunt, non sunt magna. Non est bestia quasi leo, ut uno morsu guttur frangat, sed et plerumque et bestie minute multe necant. Si proiiciatur quisque in loco pulicibus pleno, nunquid non moritur ibi? Non sunt quidem maiores, sed infirma est natura humana, que etiam a minutissimis bestiis interimi potest. Sic et modica peccata: attenditis quia modica sunt, sed cauete quia plura sunt. Quam minutissima sunt grana arene: si arena amplius in naui mittatur, mergit illam ut pereat. Quam minute sunt gutte pluuie; nonne flumina implent, et domos deiiciunt? Ergo ista nolite contemnere. Sed dicturi estis: Ecquis potest esse sine istis? Ne hoc dixeritis  , quia uere nemo  potest. Deus misericors uidens nostram fragilitatem, posuit 128 econtra remedia. Que sunt remedia? eleemosynarum, ieiuniorum, orationum. Ipsa sunt tria; ut autem uerum dicas in oratione, perfecte implende sunt eleemosyne. Que sunt perfecte eleemosyne? ut ex quo tibi abundat, des ei qui non habet, et quod, uel cum te ledit aliquis, ignoscas illi. Sed ne putetis, fratres, quia facienda sint quotidie adulteria, et eleemosynis quotidianis mundanda. Ad ea scelera maiora non sufficiunt quotidiane eleemosyne, ut ea mundent. Aliud est ubi mutes uitam, aliud ubi toleres uitam. Illa mutanda sunt, ut si mechus eras, iam non sis; si fornicator eras, noli fornicari; si homicida, noli esse homicida; si ibas ad mathematicum, uel ad ceteras pestes sacrilegas,  iam desine. Arbitraberis hec, nisi fieri desinant, quotidianis posse eleemosynis mundari? Illa dico  quotidiana peccata, que aut per linguam facile committuntur, ut est uerbum durum, aut cum labitur quis in risum immoderatum, aut in huiusmodi nugas quotidianas. In ipsis etiam concessis peccata sunt. Cum ipsa uxore si exceditur concumbendi modus procreandis liberis debitus, peccatum est. Ad hoc enim ducitur uxor, quod et tabule indicant, ubi scribitur, liberorum procreandorum causa. Quando tu uti uxore amplius quam necessitas procreandorum liberorum cogit, uolueris, iam peccatum est; et ipsa talia peccata quotidiane eleemosyne mundant. In ipsis etiam alimentis, que utique concessa sunt, si forte excedis modum, et amplius accipis quam necesse est, peccas. Quotidiana sunt ista que dico: tamen peccata sunt, et non sunt leuia;  quia  uero quotidiana sunt et plurima, timenda est ruina multitudinis. Talia peccata dicimus, fratres, quotidianis mundari eleemosynis.« Item post aliquanta. Quanta donatis histrionibus, quanta donatis uenatoribus, quanta donatis turpibus personis, qui uos occidunt? Per ipsas enim exhibitiones uoluptatum interficiunt animas uestras; et insanitis quis plus donet. Si insaniretis quis plus seruet, non essetis ferendi. Quis plus seruet insanire, auaritie est; quis plus donet insanire, profusionis est. Nec auarum te Deus, nec profusum te uult. Collocare te uult que habes, non proiicere. Certatis quis uincat in peius, non datis operam quis sit melior: atque utinam  non daretis res uestras, et diceretis: Christiani sumus. Ad fauorem  populi proiicitis res uestras, contra iussa tenetis res uestras. Ecce non iubet Christus: rogat Christus, 129 eget Christus. Esuriui, dicit Christus, et non dedistis mihi manducare . Egere uoluit propter te, ut haberes ubi seminares terrena que dedit, et meteres uitam eternam.« uidetis, fratres mei, Christi misericordiam. Deo gratias, quia pericula mortifera uiuentes audistis. Nemo uos fallat, odit ista Deus, uindicat ista Deus.

24. Eia, optime princeps, quis tibi hodie ista dicere auderet? Nempe, si ego dixissem, aut degenerem uel bacularem  appellares, aut insanire me diceres: ipsos etiam bromios  nequirem ferre tuos; eorum in me conuicia nulla caperet mensura.  uerum huiuscemodi fuit antiquorum constantissima seueritas, quos mira comitabatur sanctitas; dum purissima afflaret ueritas, feruentissima accenderet  caritas. Cum talibus quoque res agebatur, qui ne irascerentur nil omnino metuebatur; dum illi sibi in talibus consuli omnimodis gratularentur, sicut clementissime recordationis imperator sub hisdem temporibus egit Theodosius . . . . .  ut impleatur quod per prophetam dictum est: Disperdet Dominus caput et caudam incuruantem et refrenantem in die una . Nemo inuenitur, sicut nec in docentibus mendacium, ita nec in conuentu longeuorum, qui tuum tibi audeat monstrare, saltem aliquo ut Natham Dauid ingenio, periculum ; cum non sis, quod Deus omnino auertat, filius Belial, ut nemo tibi possit loqui, neque in eorum, Deo gratias, te sciam currere uelle numero, de quibus dicitur quasi  de uno: Considera opera Dei, quia nemo possit corrigere quem ille despexerit . Ideoque timendum est, ne ad euge perpetuum comparandum in illo examine, nullius pene istius eui alloquatur actio Domino  dicens: Loquebar de testimoniis tuis in conspectu regum, et non confundebar ; manifestato illorum peccato; a quorum te Deus separet consortio, qui dixerunt Domino Deo: Recede a nobis , dum predicatoribus scilicet non obaudierunt eius appropriare cupientis, et inambulare, et habitare, et cohabitari, ut esset illorum ipse Deus, et ipsi eius populus desiderantis  . E quibus duobus, ut euadas alterum, ut nanciscaris , perexpediamus quod de eleemosyna cepimus, ut ita demum de ceteris ad id pertinentibus  te copiosissime instruamus.

25. uide qualiter facias, hoc est humiliter, non superbe, ne tibi contingat cum Phariseis audire: Amen dico uobis, recepistis mercedem uestram . Quid enim debet quis superbire de eleemosyna, cum etiamsi fieri posset, (Iacobo Ioanneque non posse fieri testantibus, quorum unus: In multis enim, ait, offendimus omnes; alter . . . . . [ tamen non sua est, quam largitur, 130 pecunia. Ideo enim iustitia uocatur et non misericordia, quia eius est que datur pecunia, qui precipit ut agatur eleemosyna: quam si fideliter erogas, pro iustitia coronaris; si auare retines, pro iustitia damnaris; si arroganter tribuis, de fraude iudicaris. Fraus enim est rem commissam non ad committentis, sed ad  proprium libitum, ad proprium redigere, uel dispergere fauorem. Quod si [subaudi eleemosyna] pro  peccatis agitur, [supple et] exinde superbitur; tale est, ac si quis egrotus substantiam suam in medicos effundat, atque in phrenisim actus, quod egrotando ad hanc deuenerit necessitatem, gaudeat, . . . . . quod necessitas, imo insania est, deputet; cum melius illi esset, ut sanus suas diuitias possideret, quam infirmus perderet.

26. Nec hoc me ideo autumes dicere, quod uelim in aliquo nomine opera leuigare, quasi astruens meriti nullius esse pro peccatis eleemosynam facere. Non hoc astruo; quin potius pro posse contra uenio. Quod enim maius peccatori meritum, quam beatitudo, que paratur indulgentia peccatorum? Beati enim, quorum remisse sunt iniquitates, et quorum tecta sunt peccata . Non perdit itaque  substantiam, qui pro peccatis agit eleemosynam; cum, ut iuste uideri potest, ideo eam [refert ad substantiam] susceperit, si tamen non malo aliquo, sed eam acquisiuit labore uel ingenio; at uero fecerit [subaudi eleemosynam]; nec tamen et in hoc illius deest misericordia, qui querit, et saluum facere quod perierat uenit . Adest enim regula talium magnus ille gratia, licet pusillus statura, Zacheus; adest, inquam, clamans, sed inspiratus: Ecce, inquit, Domine, dimidium bonorum meorum do pauperibus; et si quid aliquem defraudaui, reddo quadruplum . Sed quis nouit  , inquis, utrum hoc facto placuerit? Subiecit euangelista dicens: Ait autem iehsu ad eum: Quia hodie salus domui huic facta est, eo quod et ipse filius sit Abrahe  , imitatione utique, non genere Sicut enim Abraham Dei precepto reliquit Chaldeam , ita iste Dei dilectus abdicauit auaritiam. Non perdit, inquam, substantiam, qui pro peccatis facit eleemosynam; imo ex ipsa acquirit ueniam, per Dei gratiam exstinguit sibi gehennam, et preparat uitam eternam. Perdit autem substantiam, qui dat propter uanam gloriam: imo acquirit sibi penam, et Dei iram: penam propter fraudem; iram, propter superbiam. Fraudem quam? Illam, quam iam diximus, rem commendatam usurpando ut propriam, et ad sue elationis dispergendo libidinem, cum utique hoc facto nil aliud, ut omnem computem summam, sit exinde capturus, quam uentum inanem, hoc est, adulantium fauorem; 131 et forte nec ipsum inuenit,  quem toto annisu quesiuit. Iram autem Dei quam prouocat inuenit, eumque sibi inimicum acquirit, quem illo opere sibi reconciliare debuit. Deus  enim superbis resistit: cum econtra humilibus det gratiam .

27. Est autem preter hos quintus eleemosyne modus, cui sextus prestantior multum ceteris, fraterni sit remissio excessus, quem sequitur septimus, cum exhortatione pia alimoniam ignoranti uerbi porrigimus; quem uidelicet quintum tactis breuiter sequentibus, non ex meis proferre, sed ex illius, quem superius introduxi, malo dictis, ne scilicet me mei causa  finxisse dicere uelis. Ait autem idem hoc sensu, iisdemque uerbis: »Omnibus quidem misericordia inopibus iure debetur; sed maior quedam, cum ex diuitibus atque nobilibus in ultimum statum atque egestatis necessitatem aliquos erumna deiicit, miserationis pulsat affectus.« Habes parua,  sed prudenti sufficienter dicta, eleemosyne faciende documenta. Transeamus ad cetera.

28. Sed urget animum sententia ab infante quidem mihi percepta, sed  non primitus pueriliter inuenta, cum preter id quod est sapientissima, sit etiam ueracissima. Nam interrogatus, me audiente, quidam puerulus a quodam ioculariter, Cuius homo esset rex, continuo nil etiam hesitans respondit: Cuius opera facit. Quod cum pro tempore non paruum stuporem ingessisset mihi, cognoui quodam referente, id prouerbium in concionibus celebrari, conuersusque ad Deum optaui, ut et id ita, ut mihi, audire contingeret tibi; quatenus illud cum Dominica uoce conferens dicente: Nemo potest duobus dominis seruire ; reminiscens  etiam dictum esse: Qui facit peccatum, seruus est peccati , et quia a quo quis superatur, eius et seruus est ; pessimum non modo Dominum fugeres; sed nobilitatem tuam moribus uindicans, erecta ceruice illi resisteres, eique subdi dedignatus, optimi Domini totus esse contenderes, nec alterius homo, quam [subaudi illius] qui te ut homo esses, imo ut ceteris hominibus precelleres fecit, esse, eius opera faciendo certares. Scimus enim pre ceteris tibi sollicitius fore cauendum, ne  quando rex Babylonis interfectis filiis, quod timemus, tuis, id est dissipatis, si quos Deo generasti, bonarum cogitationum operumque fetibus, uel certe commissis 132 tua culpa aut exemplo perditis in Reblatha, que interpretatur multa hec, que  et a Domino lata et spatiosa seculi huius uocatur ad perditionem ducens, uia ; dum contra illum [subaudi regem Babylonis] brachium  pro natis interfectis, penitens scilicet pro excessis, moribus in melius commutatis, armis iustitie correptis, non erigis, processu impie dominationis, ipsis etiam luminibus orbatus, in carcerem ab eo trudaris, ut sicuti Samson  ille quidem fortissimus, femineis illecebris eneruatus, ad molam deputeris , cuius in gyro impii ambulant , terrene et inexplebilis sollicitudinis, hoc est, uisu rationis, quo te tibique commissos debueras preuidere, adempto, carcerem improuidus subeas eterne perditionis. Solet enim miserrime anime id sepe contingere, ut dum uirtutibus paulatim quotidie deficientibus, humeros mentis ad reparandum in pristinum aut certe meliorem non exerit statum; crescente miseria ad hoc  deueniat, ut regnante peccato in mortali eius corpore , ita ad obediendum eius subdatur concupiscentiis, ut lumine ipso carens rationis, nec acta recolat, nec agenda uideat. Quod ne tibi contingat, illis [id est concupiscentiis] fortissime repugnando a corde tuo expelle demonem  : iugum Christi suaue et onus eius leue assumens, subiectos prouido regimine sub te illi militare non tantum preceptis quam exemplis facito, ut sine fine regnare mercaris cum ipsis. Et ne, rogo, floccipendas, tametsi a puero prolatum tam salubre, licet permodicum, superius documentum, quandoquidem, ut hodierna monet solemnitas  , ipsi Deo testimonium placuisse noueris etiam non loquentium.

29. Neque etiam, ut iam iter carpamus arreptum,  tibi omnia licere putes exsequi, que uoluntas suggerit cordi. Cum audis, quia cor regis in manu Dei , scias tribus ut inuestigare quiuimus modis hoc posse intelligi, quorum prior tibi, alter subiectis, sequens generaliter congruit omnibus, qui et firmius tenendus et sollicitius est seruandus. Nam ut de primo dicamus tecum, scias cor tuum in manu esse Dei; et tunc noueris eum illud dirigere, cum quod precipit, corde percipere, opere studueris implere. Cor autem, non illam, que sub costis latens ita appellatur, carnis particulam, ex qua riui prodire noscuntur uenarum, dicimus; sed illam uim, qua cogitationes fiunt; que, ut et maiores senserunt, et magnus quoque dixit Pater Augustinus,  133 ideo hoc appellatur nomine, quia sicut motus non cessat, unde sese pulsus diffundit usquequaque uenarum in corde, ita non quiescimus aliquid cogitando uersare. Ex toto itaque isto corde, hoc est ista ui anime precipimur Deum diligere: ex ista, denique uocantur excordes, concordes, discordes, uecordes, et socordes. Inde quibusdam dicitur: Reddite, preuaricatores, ad cor ,  ut intelligant se amentia agi, non corde regi, dum suam uolentes statuere, uoluntati Dei nil nisi iustum et bonum amantis dedignantur se subdere , nec cor ad id Deum uertere, sed aduersarium amentiam implere  . Secundo hoc ideo dici agnoscas, ne quis tuam plus iusto timeat iram, aut ambiat gratiam: Bonum est enim sperare in Domino, quam sperare in principibus ; cum etiam maledictus ab alio dicatur propheta, qui spem suam ponit in homine . Itemque per alium: Ego Dominus formans lucem et creans tenebras, faciens pacem et creans malum . Dicendo enim: Cor regis in manu Dei, quocunque uoluerit uertet illud , uult omnes monere, te nil posse perficere iratum,  nisi quod ipse permiserit; nec concedere placatum, nisi quod ipse uoluerit. Quocirca se solum timeri, se solum amari, sibi omnino nil cupit conferri, nedum preferri: quod una sententiola breuiter pulcherrime est ab apostolo comprehensum: Deum timete, regem honorificate . Ac si dicatur: Dominum timete, ministrum honorate. Sed cur mutando uerbum leuigo dictum? Deum timete, regem honorificate dixit: nec perfunctorie quidem, ut autumo; honoratus  enim aliorum redderis obsequiis, qui ex te eiusdem es conditionis. Ut enim potens esse possis, non in te, sed in seruientium manibus situm ueracissime noueris: unde et quos terres, ipse plus metuis. Metiri autem sese quemquam dicit, ut [l. quisquam debet, ut] Auienus dicit,  propriisque iuuari laudibus, nec alterius bona ferre, id est computare sibi. uide ergo ut et tuis honoretur ille seruitiis, cuius honoraris preceptis; alienisque utens bonis, ingratus largitori ne exstiteris. Nam cum alibi dixisset: Subditi estote omni humane creature ; statim intulit; propter Deum; hoc est, honorate creatum propter Creatorem; subdimini facto, non facti, sed factoris amore; siue regi, inquit, quasi precellenti , subaudi propter Deum: uidelicet ut agnoscat, quanta reuerentia ipse debet Creatori subiici, cum tanta illi impenditur a creatura conditione consimili. Quid sibi exigit [l. exigat] iure omnium Dominus, dum tanta exigere uidetur communis nature a confamulis seruus? Deum timete, regem honorificate. Timete  flagellantem Dominum, honorificate ipsum, per quod [l. quem] ab eo corrigimini. Metuite patronum, honorate quo sustentamini baculum. ueneramini patrem, nec uilipendatis qui uos erudit auctorem. Pauete ad uocem genitoris, nec spernatis personam tutoris.

30. Ita enim dicitur: Cor regis in manu Dei; quocunque uoluerit uertet illud , sicut:  Omnia quecunque uoluit Dominus fecit in celo et in terra, in 134 mari et in omnibus abyssis ; et: In manu eius omnis finis terre . Cuius ista allegationis tota est summa, nisi fallor, iste est finis: Quidquid fit, quidquid factum est, quidquid fiet, res sit, corpus sit, actio sit, passio sit, aut disponente et uolente, iubente, adiuuante, perficiente eo aut annuente, concedente uel permittente eo agitur, disponitur et perficitur; nilque neque ab homine, neque ab angelo, neque a bestia ulla, aura ulla, elemento ullo, serpenti, uerme, ipsa denique musca alicui potest contingere, quod sine ipsius nutu, uoluntate, et potestate ualeat euenire. Quo etiam illud conficitur quod a sapientibus iam definitum firmissime tenetur: quod tamen   non nisi perpurgate anime possunt conspicere; tanta scilicet Dei prouidentia iustitiaque gubernari omnia, ut nulli, nec ipsa mors inique possit accidere, etiamsi eam iniquus forte uideatur inferre. In naturis quoque nullam esse, que non ab illo sit; in uoluntatibus uero nullam bonam esse, cui non prosit; nullam malam, qua bene uti non possit. Bipartito enim  prouidentie nutu preesse uniuersis certissime creditur creaturis, naturis quidem prestans ut sint, uoluntatibus uero ut nil absque illius iussu uel permissu possint. Quod utrumque in Iob passionibus patet manifestissime, qui frustra et non frustra, et Dominica assertione, etsi apta pronuntiatione,  flagella dicitur suscepisse. Nam illi et diabolus omnia abstulerat, et tamen dicebat: Dominus dedit, Dominus abstulit; sicut Domino placuit, ita factum est . Domino autem certum est nil nisi iustum placere. Ipse autem aduersarius, qui contra Deum singulariter superbit, uires non tribuit sue malignitati, sed Dominice potestati, cum dicit: Extende manum tuam, et tange cuncta que possidet . Ipse autem Dominus quid de minutis animantibus dicat audiuimus; ait enim: Nonne duo passeres asse ueneunt, et unus ex illis non cadet super terram sine Patre uestro ? Quid ergo mirum, si in manu Dei est cor regis, aut alicuius alterius hominis, in cuius manu est et penna minutissimi uolatilis? Aut quid in manu eius non  tenetur, qui celum metitur palmo, et terram continet pugillo ? Ne tibi itaque arroganter soli uelis tribuere, quod constat omnes creaturas generaliter accepisse, ut cor tuum sit solummodo in manu Dei, extra cuius manum, si aliquid est, perditum sine dubio est: imo audenter dico, quia non est: Nihil enim, dictum est ei, odisti eorum que fecisti ; et Apostolus: Ex quo omnia, per quem omnia . Manum autem, id est potentiam eius, aliud quid esse preter ipsum, credere, non solum desipere, sed incomparabiliter  est insanire. Sapere enim, posse, uelle, uiuere, et intelligere idem est ei quod esse.

31. Ne autem, dum aliquid moliris, iniuste Deum dicas ad id cor tuum uertere; scito certissime 135 illum nil mali uelle, eumque nullius cor ad aliquod crimen impellere, sed diabolum, sed uoluntatem propriam; quod facete, et quo non facetius quis, idem qui paulo superius, est prosecutus in epistola 166, n. 5, ad Hieronymum dicens: Certus sum animam nulla Dei culpa, nulla Dei necessitate uel sua, sed propria uoluntate, in peccatum esse collapsam. Ipsum uero, sicut iam multipliciter diximus, occulto suo iudicio, nunquam uero iniusto, etiam quod non uult, aliquando permittere non denego, quin potius astruo. Quare uero preter id quod superius exinde  dixi, hoc aliquoties contingat, reddit Apostolus causam in Epistola ad Romanos dicens: Quoniam, cum Deum cognouissent, non sicut Deum glorificauerunt ; et: Propterea tradidit illos Deus in reprobum sensum, ut faciant que non conueniunt [al., conueniant] . In quo studiose te admoneo, ne intelligas quod Deus aliquem malo tradat. Sed tradidit dicit [supple id est], tradi permisit, sicut dicit: Ego induraui cor Pharaonis ; id est, indurari permisi; et Dauid si Deus, inquit, concitat te, id est concitari laxat [id est sinit]; et de Semei: Dimittite eum ut maledicat; Dominus enim precepit, ut malediceret Dauid : precepit dicens pro siuit; et nos in oratione dicimus quotidie ne nos inducas in tentationem  , id est ne induci sinas, ceteraque his similia. Cum igitur aliquid boni facis, Deo ascribe; cum aliquid mali, tibi imputa. Ipse enim consueuit  licet nullo nostro merito, sed suo beneficio multa bona facere, non solum per nos, sed etiam de nostris malitiis, sicut nos econtra multa mala de ipsius agimus beneficiis. Hoc itaque ita se habente, nullius aut gratia, Deo relicto, ambiri, aut potestas, etiamsi aliqua sit que se super regem efferat, debet formidari. Illa uis singulariter amplectenda, illa solummodo est metuenda, que ad quoslibet usus uoluerit, etiam ea que non diligit sibi seruire compellit: in cuius gubernatione omnia non in suo sunt possidere  relicta, cuius in laude quidam sapiens  orator perorat sapientissime: Nosti enim, Domine, inquiens, bona facere per iniquos, cum conuerteris ad adiutorium, quod paratum est ad nocendum, potius esse diiudicans lesiones  ad utilitatem conuertere, quam causas malorum radicitus amputare. uerum si omnia que hinc occurrunt, uel occurrere, si enucleatim exquirantur, possunt, uelim congerere, fateor deficiet septimana, nedum dies sufficiat ipsa.

32. Ad tertium uero intellectus huiusce sententie accedentes modum, ipsum quem superius ut hoc  expediat proferamus in medium. Itaque exponens dupliciter illum psalmi uersiculum, ubi a quibusdam dicitur: Anima mea in manibus meis semper , ab aliquibus uero in manibus tuis; et priorem quidem sensum non respuens, secundum uero sibi eligens  his ait uerbis: Scit propheta, ubi anime sue presidium locet, unde opem speret. In manus Dei constituere uult animam suam, quia cor regis in manu Dei. Quicunque proprium corpus subegerit, nec eius passionibus turbari animam suam rector sui congrua uiuacitate permiserit; is bene regia potestate se cohibens, rex dicitur, quod regere se nouerit, ne captiuus trahatur in culpam,  nec preceps feratur in uitium. Alius autem tanto lautius, quanto succinctius, inquit: Tu si animo regeris, rex es; si corpore, seruus. Item uero alter uir ait: Habere [f. Habe rex] honorem, dabo tibi magnum imperium, et impera tibi. Hinc etiam est, quod usu locutionis communi ea, que antiqua et recta est, regia dicitur uia; et regia uocatur porta, qua intratur in aulam; regale insinuans fore quidquid recte incedens, uiamque  et inter ortum aliis recti itineris et beate mansionis propriis monstrat exemplis. Ut enim et etymologia ipsius innuit nominis, rex a recto deriuatum obtinens uocabulum ostendit illi nil nisi rectum, ne scilicet a nomine discordet, agendum. Quid ergo mirum, si regia iure quelibet recte suum gerens corpus bona dicatur  anima  , cum regia recte deducens dicatur et uia; regia qua non aliunde ascenditur, sed legitime intratur, et ianua [subaudi dicatur]? Nam et illud, quod non paruam male intelligentibus afferre solet iactantiam, de Prouerbiorum libro, hoc est, Diuinatio in corde regis, in iudicio non errabit os eius , de rege [id est Deo regum rege] potius intelligendum alia translatio monstrat ita dicendo: Nil falsum dicetur regi, et nil falsum exiet de ore eius; quia nimirum, ut et Beda exponit, nec ullo mentiente potest falli, nec aliquando mentiri. In eius quoque regis hilaritate est uita; quia quicunque in illo supremo examine hilarem eius uultum uidere merebuntur, his in eternum cum illo uiuere dabitur, de quibus in expositione superioris  quoque sententie idem taliter ait: »Quare cor regis in manu Dei esse, et non potius omnium hominum perhibet, cum scriptum sit, quia in manu eius omnes fines terre , nisi quia regem quemcunque esse dicit, qui uitiorum bella in se uincere et uirtutum militia nouerit stipari? Sicut enim Dominus multifidis aquarum diuisionibus terrarum fines et eris late simul implet, tegit quoque aquis superiora celorum ; ita cor regis  quocunque uult inclinat; quia sicut diuisiones gratiarum, iuxta uoluntatem suam, et angelis et hominibus tribuit, ita corda sanctorum quibuscunque uoluerit digna donationibus reddit, neque ullum habet Pelagianista locum, quod absque Dei gratia quis saluus possit fieri .«

33. Ceterum ut iam sufficiant ista, quanquam modica, magna uero dicentium auctoritate suffulta, pauca tibi adhuc uiuendi suggero dogmata, et sic te relicto, pergo ad alia, hoc ante omnia 137 proferens, quia iustum est te legibus obtemperare debere. Tecum enim iura tua ab hominibus custodienda scias, si et tu illis reuerentiam prebeas. Teneris enim tu, ut dicit Isidorus, tuis legibus, nec ipse damnare, contra hec faciendo, tua debes iura,  que in subiectis constituis. Iusta est enim uocis tue auctoritas, si quod prohibes populis, tibi licere non patiaris. Multos autem, ut ait ueridicum prouerbium, timere debet, quem multi timent; et, ut uerbis iam dictis te alloquar, scias moneo, quia principes seculi nonnunquam intra Ecclesiam potestatis adepte culmina tenent, ut per eamdem potestatem disciplinam ecclesiasticam muniant. Ceterum intra Ecclesiam potestates necessarie non essent, nisi ut, quod non preualet sacerdos efficere per doctrine sermonem, potestas hoc imperet per discipline terrorem. Ecce que et quare tibi potestas in Ecclesie sit rebus concessa.

34. Ne ergo decidat [f., decidas] a ministerio, priorum tuorum exemplo ecclesias Dei restaura,  monasteria releua, opibus dita: erit enim forte tempus, quo et ipse expendentur pro salute tua. Interroga quis regum anteriorum iuste sapienterue incessit? quis uoluntatem Dei, amplius ut faceret, quesiuit? Quis iure populum rexit? quis ecclesias construxit, monasteria fundauit, xenodochia statuit? et illum amplectere, illum sequere, illum imitare. Caue, ne unquam aliquis existat, qui possit suadere, ut aliquid ex his aut ad tuos, aut ad tuorum auferas usus. Scito certissime, quia si illi mercedem pro dato, tu penam habiturus es pro ablato; si illi dando mercati sunt, uitam eternam, tu auferendo acquiris gehennam. Res enim ecclesie ignee. Nam nec eleemosynam exinde potes facere, nec manducare, nec bibere, nisi aut Ecclesie dono, aut tuo sacrilegio. Ipsum  autem quid legibus mereatur, non indiges doceri qui et uindex a Deo et a populo constitutus es super huiusmodi. Noueris autem Ecclesie Dei te aduocatum esse institutum, non dominum ; tutorem, non dispensatorem, quem scias esse, Domino docente , pontificem; patronum, non ministrum, quod [l. quem] eumdem esse ipsum quoque, si legis,  potes inuenire dixisse in Euangelio   Dominum  . uerere autem, ne si plusquam perceptum est usurpare uelis, penas pro inuasione in iudicio luere cogaris. Audi Dominum, ut etiam iuxta litteram illud accipias, in Euangelio dixisse: Nolite sanctum dare canibus . Audi eumdem per legem clamasse: Quidquid Domino offertur, sanctum sanctorum est, et ad ius pertinet sacerdotum . uide ergo siue tu, siue quilibet etiam eorum [id est sacerdotum] ne quod alendis collatum est pauperibus, siue sacerdotibus pascendis, tribuas canibus.

35. Inter 138 hec uxorem dilige, concubinarum consortia fuge. Usus quidem prioris eui iste fuit pro paucitate hominum; sed deficiente necessitate, debet quoque et quod propter necessitatem agitur,  cessare; presertim cum sciamus nouum hominem noua precepta dedisse . Ministros et consiliarios tibi tales elige, qui non tua, sed te probentur diligere; nec tantum morigeros, quantum amicos, id est anime custodes, qui te scilicet corripiant in misericordia et increpent, neque oleo noxie uel mortifere adulationis caput, id est mentem tuam, demulceant. Caue etiam delatorum fallaciam: memento illorum fraude multorum iam innocentiam fuisse prescriptam, e quibus ut uel unum periculi causa memorem, scias Ioseph carcerem subiisse  insontem . Agnoueris, Egesippo teste, nunquam illos defore, si illis credulus uolueris esse. uide ne cum in edictis, epistolis, siue decretis uocari ambias pius, in factis appareas impius; et ut aliquid de secularibus adhuc audeamus tangere: Erubesce, Sidon: ait enim mare . Animaduerte etiam, rogo, quid peta tibi dicat, inquiens in satyra:

Exspectata diu tandem prouincia cum te
Rectorem acciperet, pone ire frena, modumque
Pone et auaritie, miserere inopum et sociorum.
sociorum, inquit, non seruorum, non subiectorum: Omnes enim in Christo, secundum Apostolum, unum sumus . Sed studebo iam te relinquere, ne alicuius uidear uelle mores  carpere. Simul etiam uel sero debeo meminisse, me contra flumen non debere natare.

35. Regina es? preter alias innumeras, multa etiam que et tibi iam superius posita competunt documenta, habes quas imiteris, Helenam scilicet Constantini post Mariam Christi, Radegundem reginam pariter et uirginem, Clotildem Clodouei, et Placillam Theodosii. Has si uolueris imitari, et hic sceptra feliciter regni presentis, et illic, ubi iam ille precesserunt, si tamen sequi non dedigneris, felicissime obtinere premia ualebis regni celestis.



INCIPIT LIBER QUINTUS.


 Mirari forte aliquem contingat, cum tricipiti uoluminum lintre contiguos proposuerimus estus tentare  qua de re tam enormis in isto, quem Deo donante transnatauimus, 139 granditatis, subierimus carabum, impares uel de ceteris finibus concedentes carinas. Sed nouerit preter temporis incongruentiam, etiam aurarum maxime id expostulasse inconsonantiam; dum non unum aut duos tantummodo, sed perplures, qui infractis cautissime scopulis rectam per equora deducerent puppim, res depoposcit naucleros. Nam dum gauderet pelago se iam exemptam nostri carina sermonis, brachia rursum fluctifragis concedere remis proxima monebat Charybdis. Adeo his totum calamitatibus opus exstitit tempestiuum, ut mirum non pertulisse naufragium,  sed potius euasisse uiuum  nostrum nobis uideatur nauclerum. Sed aggrediamur iam, Christo auspice, et hinc equoris tametsi inequalem, enimuero nec permodicum sinum. Forsitan enim et hic aliquod pertulit  [f., perferet] periculum, ex quo Gubernator cunctipotens omnium carabum liberet nostrum: unde plurimos, dum placidum adhuc modicum quid stat mare, aduocantes socios, precemur, ut accipiant in modicos [f., immodicos] ducantque per equora remos, citius optata ut tangat littora ratis, mortibus exemptum nostris spectantibus nauticum reddens amicis. Eia igitur! et nouum da Deus, auxilium, atque animis illabere nostris [id est prestans, ne, etc.] ne a te in aliquo deuiet nostri callis prestans sermonis.

2. Episcopus es? Nomen ipsum, rogo, te admoneat, officium doceat; dignitas tanta conueniat, antiqua perpende, presentia compone. Considera quam altum quod gestas uocabulum, quam sanctum,  quam sit uetustum. Attende tuum in Abel sacrificium acceptum , munditiam in Enoch tuam translatam , te in Ne propter iustitiam reseruatum . Arcam intellige Ecclesiam , animantia  diuerse  distincta affectibus hominum genera , diluuium mundum , et euigila contra naufragium. Si quando datur tranquillitas, caue ne subrepat ebrietas. Perpende Melchisedech obtulisse panem et uinum , et regale tuum figurasse sacerdotium. Abraham fide , qua uiuis, si tamen iuste uiuis, placuit; et sacerdos, ut tu quoque, si tamen es quod diceris, fuit. Isaac cum Rebecca quid nisi Dominus et Ecclesia?  Denique et ipse postquam est quia uoluit oblatus, uictimas sepe obtulit, gregem pauit, puteos fodit, quos allophylis implentibus alios rursum fodere non distulit, sibi laborans, te instruens, ut uictimis assiduis, id est, mortificatione carnis et contritione cordis, Domino Deo te ipsum quotidie in ara mentis offeras.  Sacerdotium tuum ipsi a quo illud accepisti commendes 140, puteos effodias, hoc est Scripture abdita ab imis mysteriorum educens, rationalibus ouibus offeras tuis, ne ignorantie eas enecet sitis. Iacob caput in lapide ponens, eumdemque fuso desuper oleo in titulum erigens , nonne tibi euidentissime  , pandit, super Christum caput mentis, cum a secularibus uacando dormitas curis uel actibus per contemplationem debere ponere, ut angelorum ascensum descensumque merearis conspicere, id est, ubi sese diuina celos super attollant eloquia: ubi uero uobis [l. nobis] quo utcunque capi possint condescendendo, quasi ad nostrum concordent, humilia debere intelligere, ipsam denique petram oleo misericordie et  compassionis fraterne superfundere, quod est ut semper superexaltes misericordiam iudicio , ut eamdem et ipse consequi merearis a Domino, ipsumque Christum actuum tuorum caput, id est, initium et finem, et totius glorie tue spem, coronam, titulum, et ueluti cuiusdam super aggeres, sibilis [f., nobilis] arcis esse debere insigne, hoc est, ut sobrius manens fratribus, mente autem excedens Deo, si quid gloriaris, in Domino glorieris . Denique Iacob fratrem supplantauit, greges pauit, uxores duas  duxit: quem in his maxime omnibus nisi te docuit?  qui diaboli astutias prudenti prouisione illudere, actiue uite per exercitia pastoralis  sollicitudinis uberes operum fetus gignere, per intentionem uero etheree contemplationis speculatiua semper Deo debes que sunt querendo, sapiendo, uel amando inherere. Nulli enim pariter  ista duo congruunt ordini maxime, quam pontificali excellentie. Ioseph uero tunica talaris et polimita quid nisi tui sacerdotii designat insignia? Iob pro filiis octauo die sacrificium offerens, eisque benedicendo sanctificans dictis et factis, quem potissimum quam te instruit? Moyses uero ipse pene totus tuus noscitur esse. Nihil enim in uerbis gestisque eius inuenire poteris, quod, si bene intelligas, aut ad litteram aut ad sensum non imitari cogaris. Quid de Aaron eiusque filiis, Iosue, Samson, atque omnibus Isrel iudicibus, Samuele quoque illo orationibus impetrato, in templo etiam nutrito, omnibusque ecclesiastice functionis insulis insignito, cum actus persone, ipsa etiam officiorum uocabula, tuos mores, tua iura, tui sacerdotii predicent, instruant,  et pandant insignia? ueniamus ad Dauid illum sanctissimum uatem, potentissimum regem, fortissimum bellatorem; pugnatissimum [f., pugnacissimum] militem, 141 acceptissimum Deo sacerdotem. Quid in omnibus que de ipso leguntur erit, nisi te aut spiritualiter aut moraliter etiam in his, que secundum litteram reprehensibilia uidentur, quid ageres docuit? Denique pauit gregem, ursum occidit et leonem, ictu lapilli prostrauit. gigantem , cantu psalterii mitigauit demonem , inimico pepercit , filium fugit , coram arca Domini saltauit ; quid in uniuersis his moraliter spiritualiterque acceptis intelligis, nisi pastoris ecclesiastici fortitudinem, audaciam,  orationum emolumenta, patientiam, exercitiaque diuini cultus, postremo recte predicationis et uite schemata sacerdotalis? Salomon omnesque reges Iude et Isrelis, omnibus suis bonis actibus, ipsa quoque unctione, quem, nisi te, docuerint maxime? Prophetas quid opus est decurrere, cum prophetas imitari, prophetas exponere, propheta ipse quoque debeas esse? Siquidem, testante Domino, noua et uetera de thesauro cordis debes proferre . Machabeorum ala illa fortissima in omnibus preliis uictoriarumque prouentibus, quid, nisi tuam contra uisibiles et inuisibiles hostes qnotidianam orationis, predicationis, pieque operationis predicat pugnam, triumphisque promittit palmam, brauiumque post uictoriam? Hec  quidem de ueteri, ut antiquitatem tui agnoscas atque amplectaris ministerii.

3. In nouo autem Testamento que lingua dicere, quis intellectus sufficit capere, quanta documenta tibi  suppetunt uiuendi? Hic melius, ut reor, te alloquor, tueque industrie totum committo. Scrutare Scripturas, diuini eloquii libros reuolue, apostolos aspice, martyres uide, confessores attende, ipsas etiam, que cum seculo et sexum uicerunt, uirgines contemplare. Instauratos secundum Iob contra te tot testes  Dei perpende; pacem cum his, dum coambulant in ista presentis itineris uia, et tibi et eis consulens conciliare, et aliis [l. alios] ut similiter agant stude docere; neque enim aliter quod diceris mereberis esse.

4. Denique pondus quod te premit aspicito, onus quod ferre uideris pensa; et si iam bonus es, si sanctus, si iustus, si per cuncta irreprehensibilis attamen considera tuos, tibi commissos attende;  utrum et hi tales sint sollicite prouide. Neque enim solus ut alii, sed cum toto grege Domino habes presentari, nec ut referas, prout gessisti, tantum tui propria corporis gesta , sed totius tibi commisse plebis. Si autem, ut leuius grauiora silens dicam, te presentari contingat solum, ubi euge tuum  ? Quo ne careas, sollicite clamantem audi et consiliantem Sapientie librum: Fili mi, si spoponderis pro amico tuo, defixisti apud extraneum manum tuam. Fac ergo quod tibi utile est, et temetipsum libera, quia incidisti in manus proximi tui. Discurre, festina, suscita amicum tuum, ne dederis somnum tuum, et non dormitent palpebre tue . Audi, et per Ezechielem tibi clamantem Dominum: Speculatorem 142 te dedi domui Isrel  , etc.: de te in eodem libro  Ieremiam quoque conquerentem in Threnis: Paruuli petierunt panem, nec erat qui frangeret eis . Expergefaciat te illud saltem uel iudicii tonitruum: Serue male, inquiens, et piger, quare non dedisti pecuniam meam ad mensam, et ego ueniens utique cum usura exegissem illam . Et hec quidem torpentibus et desidiosis.

5. Quid uero putamus illis manere improperii, qui cum nullam doctrine acceperint pecuniam, impudentia et fronte canino de non concesso quasi concesso gloriantur talento; qui passim prorumpunt pastores uocari, cum nullas uite pascuas nouerint, et dispensatores Dominice uideri uolunt substantie,  quos constat inedie peste laborare? Quid autem, queso, erogat, qui nichil accipit? quid dat, qui nichil habet? quid ministrat, qui omnibus indiget? Dicente autem patrefamilias: Pasce oues meas , unde, rogo, eas pascit, qui ipsa adhuc pascua nec ipse inuenit? Cum autem fidelis debeat fore dispensator et prudens, quem Dominus super familiam suam constituit, ut det illi in tempore tritici mensuram ; quid dispensat qui ab eo, quod dispensari debet, ipse ieiunus et stultus laborat?  quod triticum erogat, qui penitus et quid sit triticum ignorat? Hinc mecum ualde metuo, ne contingat audire: Amice, ad quid uenisti, aut quomodo huc introisti ? quo ostio? qua ianua? quibus meritis? qua prerogatiua? uirtute? an sapientia? an doctrina? An forte  , etsi defuit predicationis gratia, commendauit te uite innocentia? Nonne predixi tibi, quod et ipsi carnalibus oculis cernere potuisti, dicens: Nunquid potest cecus cecum ducere? nonne ambo in foueam cadunt ? Quid tibi conuenit, quod non potuisti tentare? quid tam onerosum tollere iugum, qui portare nec poteras temetipsum? Et qui tue tenere moderamina non noueras uite, iudex fieri utquid ambisti aliene? Quomodo suadere tibi Sapiens non  potuit ille, qui dixit: De re, que ad te non partinet, ne sollicitus fueris? Ubi, rogo, aures habebas, quando dicebatur: Altiora te ne quesieris ? ubi non solum tibi, sed et omnibus, qui sub celo sunt sapientia, sermone, et uirtute, utpote Dei colloquiis assueto  , indicibiliter prestantiori, dictum legebas, ultra uires tuas esse negotium? Quomodo tibi sonuit, quomodo non commouit, non terruit, non ab incepto reuocauit euangelicum illud: Succede illam, ut quid etiam terram occupat ? Quid de te cogitabas, cum me conquerentem audiebas: Tenentes legem nescierunt me ? Psalmus quid tibi suadebat dicens: Nescierunt neque intellexerunt, in tenebris ambulant, mouebuntur omnia fundamenta terre ?  Et qui te [f., quid tibi, et subaudi irretito] diuersis uitiis et passionibus terreni corporis ob ignorantiam, qua non solum alios ferre, sed te quoque in soliditate morum non noueras continere, desuper posito tibi totius domus Dei onere, censebas 143 contingere, nisi commoto fundamento casurum sine dubio et id, quod erat superedificatum?

6. Hec uero cum in semetipsis nimium grauia, in comparatione grauiorum uideantur leuia, ipsa grauiora partim tangentes, non prout sunt omnino proferentes  quid his putamus manere tormenti, qui non solum pascere, etiamsi ad hoc uideantur idonei, gregem sibi negligunt commissum; sed ad  insaniam quoque tanti quod gestant nominis, semetipsos agere non desinunt per abrupta uitiorum; qui ludis secularibus, uenatibus, et illecebrosis iugiter occupantur aucupiis; qui

Teutonico ritu soliti torquere catcias. 
sanctas penitus desuescunt scripturas; qui Deo exuti, mundo induti, ipsis laicis non timent uestibus indusiari? Quid uero de laicis conqueror, cum uiderim persepe  quosdam peregrini ritus, et barbaricis, ut ita dicam, redimiculis  , ad dedecus sacerdotii ita inconuenientibus, longe quam sese dignitas habeat tanta, amiciri, uel quod est uerius, deturpari, ut

. . . . . Quirinali trabea cinctuque Gabino. 
quam habitu insigniri pluris penderent ecclesiastico? qui uenatores quam doctores, audaces quam mites, callidi quam simplices, Machabei [id est uiri fortes] magis optant dici quam episcopi. Atque utinam hoc uite nomine in illo uterentur certamine, in quo Christus eos de mundo posuit triumphare et eius principe. Qui trocho ludunt, aleam uero nequaquam fugiunt; qui tabula quam Scriptura, disco exercentur  quam libro; qui melius damnosa canicula quantum rodat  , quam norunt quanta salutaris ueritas iubeat, uetet, uel promittat, quidque dixerit; [subaudi magis] ferant senio, quam quod ipsi referre debeant Deo; qui histriones quam sacerdotes, temelicos [thymelicos] quam clericos, bromios  quam philosophos, nebulones quam ueraces, impudicos quam uerecundos, mimos carius amplectuntur quam monachos; qui Grecas glorias, Babylonicas pompas, exoticos ambiunt ornatus; qui scyphis aureis, scutellis argenteis, cuppis auctioris pretii, crateribus imo conchis ponderis 144 grauioris et inuise ulli seculo magnitudinis instant operandis auro; sessilis  quibus depingitur obba, cum iuligine oppleta eis adiacens uideatur basilica.

 7. Inter hec obsonia refertissima, epule ipsa sui diuersitate preter multiplicitatem mirabiles; et in his omnibus, qui auidior ille dapsilior, qui sagacior ille melior, qui locupletior ille prudentior, qui massutior  [f., massucior] ille celebratior, ille uir, ille uulgatus, ille famosus, ille cunctorum ore laudatus. Frugi autem dici in tantum hodie exsecratur, ut iam et in ipsis monachis uituperetur: quanquam et largitio caritatiua uirorum liberalissimorum in usu munificentissimo a nobis non solum minime reprehendatur, sed  et maximis iure preconiis  efferatur. Sine causa enim uiuere uidetur episcopus, si non fuerit pecuniosus. Preter  ea ioca tecum [subaudi est] risus intemperans, de simplicitate quoque Dei hec timore abdicantium plerumque congestus; cithara in conuiuiis et lyra, ut dicit et propheta ; opus uero Domini in nullius memoria, nec ue promissum agentibus talia. Tecum symphonia et omnia musicorum genera, cantorum lenocinia, saltatricum pestis, sermo totus, qui forte ad rem pertinet de homine non de Deo, de creatura non de Creatore, de presentibus non de futuris, de seniore  terreno non de celesti Domino. Tunc ille celebratur, istius nec quisquam reminiscitur; illius nomen iuratur, istius nec recordatur; pro salute illius  bibitur, iste sitiens nec potatur;  crapula illius amore distenditur uenter, iste fortisan etiam in carcere micis indigens non reficitur pauper; ille preponitur, iste supponitur; illius memoria in primis, istius nec habetur in secundis. Canes preterea ipsa currunt in mensa, equi pernicibus uolant magis quam cursitant curribus, cappo  prepetem librat uolatum, accipiter raucisonam preripit gruem. Propheta inter hec nullus, nullus apostolus, nemo doctor, nec aliqui prope canones, nusquam scita patrum, procul decreta pontificum, longe passiones, frugalitas, humilitas, egestas, uel gesta sanctorum a memoria remota cunctorum. Diues ille superbus 145 nec presentatur obtutibus; canum saltem linguis non lingitur, quin potius corroditur Lazarus . Baltassar pro huiusmodi  nec recordatur interitus . Amphora illa cum talento plumbi de propheta, de talibus in terra Sennaar alis milui delata , nec uenit in memoriam: [supple nec] gibbum cameli, acusque foramen animaduertit , nec ullus superuentum diei Domini reminiscitur. Nullus ore pleno epulis, lacrymantibus oculis, lingua iocis resoluta inconditis, nuper quemdam obisse nemo [nemo abundat], curat aduertere; nec Deum ob id precepisse nos omnitempore orantes uigilare . In die conuiuii primi fratris  Iob filios exstinctos omnium subterfugit oculos. Loth a Sodomis nemo meminit exeuntis, nec Ne arcam intrantis. Postremo canones oblitui dantur, precipientes de cunctis redditibus ecclesie, quia sancta sanctorum sunt Domini, quatuor partes fieri; que si fideliter fuerint acte, non dico crater, concha, uel uasculatorium, aut  lebes, sciphus certe unde fiat, deerit. Ipse  ipse quotidianus persepe uictus cogetur more illius in lacum clausi  a Deo reparari  , uel serotinus. Mentior, si non testimonium ferunt tante per orbem destructe basilice, uidue, orphani, peregrini, pauperes innumeri, captiui, uincti, carcerati, ceci, claudi, debiles, infirmi,  monachi, uirgines, pro debitis quoque constricti, et alieno ere oppressi, ad ultimum omnes ad quodcunque destinati. Aliquod suffragium  pro necessitate singulorum, si ualet et non uult prerogare, damnationem fraudulenti dispensatoris uidebitur incurrere. Dictum est enim a quodam non contemptibilis auctoritatis ueracissime, quia quilibet Christianus, si non aliquibus pro posse subuenerit, iudicabitur; episcopus, si aliquem neglexerit, condemnabitur.

8. Pone tamen hec omnia iuste pleniterque impensa nil obstarent ad luxum. Debetne doctor ea ambire, que docet aliis fugienda omnimodis esse? Quid enim si apostolica illa percellatur sententia, qua dicitur: Qui predicas non furandum, furaris ; et Dominica uoce feriatur dicente: Eiice primum trabem de oculo tuo ; et: Medice cura teipsum prius ? Ubi autem erit illud 146 eiusdem apostoli, castigo, dicentis, corpus meum, et seruituti subiicio, ne forte cum aliis predicauerim, ipse reprobus efficiar ? Ut enim a peritissimo sanctissimoque ante nos iam dictum est doctore: Cuius uita despicitur restat ut et predicatio contemnatur . Quid uero  sibi ipsi intimis talium quis, cum  aliis dicit foris: Non in commessationibus et ebrietatibus ; et: Humiliamini sub potenti manu Dei ; et: Nolite diligere mundum neque ea que sunt in mundo ; et, Quicunque uoluerit amicus esse seculi huius, inimicus Dei constituitur ? Esto illa quanto minus facere, nec uelit docere; quid cum compellitur sursum corda clamare?

9. uerum ut relicta specie, iterum paululum quid uaricato gressu transeamus ad genus; uini post hec  madidi potionibus confecti, ne in ullo penitus preter idololatriam, cum nec desit in altero, hoc est auaritia ipsa, uideantur dissimiles illis de quibus dictum est: Sedit populus manducare et bibere, et surrexerunt ludere ; editum  arduumque linquentes suggestum, currus, ut ita loquar, rhedasque conscendunt, spumeosque subeunt equos habenis aureis, murenis argenteis, frenis Germanicis, sellis Saxonicis faleratos, ad quoslibetque properant, quos crapula dictauerit, lusus. Tunc ille sedens asello , fortis et potens in prelio , non alicui occurrit in animo. Tecum  reges ipsi seculi gloria preiri, quam apostolorum paupertas imitari; diuitum uoluptas superari, quam piscatorum sanctitas sequi ambitur.

10. Lectus post hec ornatur aureis distinctus mirifice crustis, fulcra sericis depicta proferuntur facturis, culcitra ipsa pallio optimo cooperta, scabellum tapete Gothico tectum. Inter hec  presepe nostri infantis, ipsi nec panni, nec ipsum menti adest  diuersorium ; procul a memoria ille caput non habens ubi reclinet . Mordacibus tandem somno curis excusso, in ipso oblectamine tori sese uolutantes, nec quiescere ualentes, pro matutinis hymnis murmuria quedam  proferunt, iniurie potius apta quam gratie, contemptui quam receptui, exsecrationi quam exauditioni.

11. Ubi uero uentum fuerit ad uestitum, peregrinis, ut dixi, quam patrioticis amiciuntur 147 ornatibus, cruribus  teretibus instar, torno, ut ita dicam,  potius aptatis quam manu, ita ut queuis earum columna rectius dici possit quam tibia. Corpus uero totum tanto studio comitur, ut heresium  ipsum, quod solo frigoris debuerat obtentu parari, tanto melius quanto spissius, cum sit ex pallio factum optimo, limbum habeat ex alio, quod, si inueniri posset, melius sit optimo; cuius latitudo ceterorum, nisi quidem modicatur, sed ad cubiti, superat mensuram; cui si quid genus uestimenti superponitur, tanta huic elationis industria coaptatur, ut aut subtilitate, aut qualibet etiam cum damno scissura, ipsum quod subtus tegere debuerat, prodat miraculum. Lumbare  autem ipsum, pedibus usque sedentis porrectum, aurea fibula compactum, aureum in summitate uidentibus offert et balteum,  non sine graui ambitionis tormento uisibus ingestum multorum, ita ut in hoc solo posset uideri completum, quia dum superbit impius, incenditur pauper . Tum uero uideas quosdam mastruga pro cappa  , galero Ungarico pro sacerdotali pileo, sceptro uti pro baculo, nec cogitare illud Apostoli: Non in ueste pretiosa ; nec illius dicentis reminisci: Quod superest date eleemosynam ; et, Quod altum est hominibus, abominatio est ante Deum ; et, dicturi: Nudus fui et non operuistis me , cum ipse percussorem suum non solum de mille, sed de duabus tunicis quoque unam indigenti preceperit dari .

12. Missa dehinc excursa potius quam excantata,  uel  aliquoties penitus neglecta, pane accepto et bibere  , quod utique ad regale prandium posset sufficere, nullo existente, qui nec ad litteram, nec ad sensum, uelit dictum reminisci, quia ue terre, cuius principes mane comedunt, et cuius rex seruus ; iterum Faliscos, non quidem quos pridie, ne forsan assiduitate uilescant  uidentum, subeunt 148 equos, aureis ornatos torquibus, frenis argenteis, tanti uero ponderis, ut ipsi solummodo ferendi fortissimis quoque sufficere possent equis, quibus, ut uerbis ornatius id exsequar peta:

Aurea pectoribus demissa monilia pendent,
Tecti auro fuluum madunt qui dentibus aurum;
Et uel.

In gramineis exercent membra palestris;
Contendunt ludo, et fulua luctantur arena;
Aut:

Exercentur equis, domitantque in puluere currus,
Aut acres tendunt arcus, aut lenta lacertis,
Spicula contorquent; 
aut his similia, ut ad nostra redeamus, exercent;  aut certe relictis celestibus, tractant et curant solummodo terrena; qui decernere [supple deberent] ecclesiastica, sanciunt quomodo sese agere debeat respublica. Atque utinam nil aliud inibi tractaretur; hoc solo illic Deus offenderetur, esset fortassis ueniabile, etsi non approbabile. Non utique contingeret quod nuper, id est isto eodemque tempore [subaudi contigit.] Prope anno  siquidem preterito [subaudi quidam episcopi], ambiebant placere, ne id illud eos pariter contingeret incidere, quod consequenter in eodem uersiculo soliti erant taliter canere: Inclinabit se, et cadet, cum dominatus fuerit pauperum; dixit enim in corde suo: Oblitus est Deus, auertit faciem suam, ne uideat in finem . In tantum enim succedente infortunio, crescente  incommodo, illum derelictum non tantum cogitabant, etiam dicebant, a Domino, ut ipso festo sancte Dei Genitricis quidam seuerissima fuerint increpatione redarguti, quod osculum illi in ecclesia 149 concesserint  pacis, putantes felices et prudentissimi eum ideo, non quia peccatorem  , [subaudi sed] quia  deceptum, damnatum; cum culpam non faciat pena sed causa, et, teste auguste recordationis Aurelio, pena reorum quedam absolutio sit eorum. Crastina itaque peracta die  , nil promissorum exhibetur opere: mandat tamen per internuntios ille summus, in quo tota fiducia boni erat prouentus, sepissime, ne a suo consilio deuiaret  in aliquo, promittens omnia sese fine pacturum optimo, tantum in pacto perstaret promisso. Quod et fecit  , suo, ut cernitur et putari potest, malo, re autem, ut credi debet, uera et perspicua bono. Mitti quoque sibi actutum quosdam ciuitatis ab eodem primarios rogat. Quod cum fecisset, quemdam, ut ita loquar, quasi laqueum sibi quo teneretur iniecit. Cum ipsis [subaudi primariis] siquidem est actum, quod presentem   ubique illum nequaquam latuit oculum, quodque Cunctipotens pie aut uindicet aut relaxet in presenti seculo, ne districte puniat in futuro. Quid magis? Sermonem quidem hinc texere satis possumus longum, sed multo magis hic eum censemus deuorandum, propter illud quod in prefatione nos superioris libelli meminisse recordamur periculum, ne quod uidelicet pariat nobis ipsa ueritas odium. Supprimantur hic ergo tam infanda talium acta, ne si fortuitu insolenti relatu producta proferri cogantur et agentium uocabula  , maximam discordie turbam [supple sint] 150 futura. Taliter uero hec presentia cum sese habent tempora, nullus tamen  inuenitur saltem Dei respectu, qui pro indigentibus interueniat, pro damnatis exoret, qui causam pupillorum et uiduarum uel quorumlibet afflictorum suam faciat, quod approbat et istius  afflictio leuigata a nullo.


EPISTOLA EIUSDEM  .

RATHERIUS exsul WIDONI atque SOBBONI archiepiscopis ceterisque cepiscopis in concilio residentibus.

Istud, domini, pro presentia suscipite nostri, et legere precor dignemini. Fortassis enim non erit inconueniens negotio presenti.

13. Concilia dehinc Ecclesie nusquam, conuentus synodici non alicubi, nil ecclesiastica lege aut approbatur  aut improbatur, accusatur aut excusatur, defenditur aut opponitur: sed omnia ui, potestate et iudicio seculari imperantur, perficiuntur et tolerantur, iuste aut iniuste, cuius rei quoque astipulator exstat et iste  , a cepiscopis quidem [supple non indicatus, uel aliquid simile], a 151 laicis uero nulla preeunte audientia exsilio deportatus, deficiente omnino qui interponeret defensionis sepem , et ascenderet ex aduerso, opponens se murum pro domo Isrel, et stans in prelio in die Domini ; id est gaudente seculo  , exhonorato, quantum ad ipsos, Domino, cum siquidem illa res sicut  non una solummodo  occasione, ita non unius tantummodo, sed plerumque multorum eueniat probatione. Nec enim frustra ante ianuam diuitis iacuit Lazarus, sed ut, unde ille exercebatur, iste damnaretur; ille, quia indigebat; iste, quia non tribuebat. Nam cum in psalmo Dominus dicat: Probaui te ad aquas contradictionis ; ubi, rogo, uigoris zeli et fortitudinis pastoralis monstrari potest uel debet intentio, nisi ubi non quecunque, sed maxima est contradictio? Et cum non coronetur, nisi qui legitime certauerit ; unde, queso, coronam aut sperat aut requirit, qui imminente fugiens bello, nusquam pugnauit? Quid enim? Et si obtineri non potest uictoria, debentne ob id semper hostibus tribui terga? Nonne confosso persepe milite,  prolem eius remuneratam uidimus pro patris audacia, constantia, uel deuotione? Nostra uero cum longe alia sit pugna, grauiora sunt et pericula; siquidem fugiens in eternum moritur; cadens uero, tantum ne deficiat deuotio  , non solum rursus erigitur, sed etiam pro iniuria in eternum coronatur; obtinenti [subaudi uictoriam] uero eadem sit corona quod scutum, quod arma, quod uictoria, hoc est Deus ipse omnia, qui protegit quos incitat, coronat quos protegit, erigit quos cadere sinit, remunerat quos uictores esse concedit. Siquidem in ista non alius pugna nisi ipse cum aduersario preliatur. Ipse dimicat, ipse obsidetur, ipse includitur, ipse assistit, ipse murorum septa defendit; et uictoria nobis cedit, nobis ascribitur, nobis imputatur.  Quid tam desides quemlibet conuenit gerere animos, cum a Deo certamen eius, non eius, sed Dei sit, ut etiam nec cogitare quomodo aut quid loqui debeat , nequaquam indigeat; tantum ne deuotio, ut dixi, qua loqui uelit, deficiat? Quid trepidare aliquem conuenit, cum idem ipse qui remunerator, ipse sit et protector, ipse denique et pugnator? Nam, in tantum cum pugnas, adest; cum dimicas, presens est; ut etiam, dum putaris feriri, ille, non tu, feriatur: si quidem ita hodie audisti, cum et heri legisses: Qui tangit uos, quasi qui tangit pupillam oculi mei ; et: Qui uos spernit, me spernit .

152 14. Ne ergo lenocineris hosti, si uis placere imperatori; nec enim eum poteris promereri, si a te  istum nolueris separari [l. superari]. Nullo enim excepto, dicitur ab Apostolo: Omnes, qui pie uolunt uiuere in Christo Iesu, persecutionem patientur . uidetur ergo nolle pie uiuere in Christo  Iesu, qui persecutionem non patitur pro Christo Iesu; recusat etiam, ut ante nos dictum est, esse in corpore, qui non uult odium mundi sustinere cum capite. Non audeo, inquis: periculosum est hodie . . . . Et Dominus: De ore tuo te iudico, serue nequam . Abiurasti enim militiam, si perdidisti audaciam. Ut quid ergo arma sumpsisti? ut quid militie nomen dedisti? pastor uocari ut quid ambisti, qui lupo ueniente fugere deliberasti? Baculum quare cepisti, si occurrere periculo timuisti? Si defendere non audebas gregem, ut quid sumpsisti mercedem? Lac qua fronte comedis gregis, qui contra furem aut uocem dare, aut patremfamilias excitare, aut canes instigare pauescis? Lanis quare indueris ouium, qui in tantum formidas etiam hedum agnis admistum,  nedum frementem contemnas leonem uel ursum? Pecuniam meam quare sumpsisti, si hanc erogare, cum scires, timuisti? Et qui te contra me tam audaciter erigis, quomodo tam meticulose ipsi te, quem sub pedibus teneo, subiicis? Periculosum, inquis, esse. . . . . Tempestas ergo est in mari, si pericularitet nauis? Quid ergo agere uis? Monstra cur remum sumpseris, an ut caput, moriture, ingeras sentinis? Exere potius uires, fortiter dimica, instanter nauiga: presto est portus, iacet in naui, licet dormiens tibi, cui obediunt mare et uenti .

15. Metuo, ais, offensam senioris [id est regis]: Econtra Apostolus: Ego, inquit, si adhuc hominibus placerem, Christi seruus non essem . Quid enim tibi faciet offensa senioris? Commutabitur,  forte auferet concessa. Forte totum hoc rite timeres, si non promissum dicentis haberes: Gaudete et exsultate; ecce enim merces uestra multa est in celo ; et si non dictum ab Apostolo scires: Quis est qui uobis noceat, si boni emulatores fueritis? sed et si quid patimini propter iustitiam, beati; timorem autem eorum ne timueritis . Timeo plus aliquid, inquis. Quid? Mori, ais: quod est dicere: Leo in uia, in medio platearum occidendus sum . Sed audi Dominum: Capillus de capite uestro non peribit . Audi et illius eiusdem quo fungeris ordinis seruum, id est sepissime hic inditum Augustimum: Time, inquit, mori, si potes non mori. Audi et alium: Qui natus ex homine est et 153 moriturus erit. Audi et Apostolum:  Ego non solum alligari, etiam mori paratus sum pro Christo Iesu . Audi et quemdam ad tui uerecundiam ethnicum: Tolerabilior, inquit, est qui mori iubet, quam qui male uiuere.  Occidere te ualet regis ira, potest ne tibi ne moriaris prestare eius gratia? Sed, rogo, ne erres. Non rex quemlibet occidit, sed ille qui dixit: Ego occidam et uiuere faciam . Si enim preter istum aliquis quempiam occidere ualeret, caminus ignis tres pueros non reseruasset, nec leones famelici pepercissent Danieli. Susanna quoque, ut putabatur, legibus damnata, tam uelociter non fuisset liberata. Ceto etiam Ionas sorbente uoratus, non fuisset, Deo iubente, euomitus. Quid enim ad necandum paratius leonina rabie? quid ad absoluendum difficilius, quam damnata lege, que nulli nouerat parcere? quid ad absorbendum uoracius marina profunditate, uel potius belluina edacitate? Et tamen neutrum horum, cum uim obtineant, Deo uolente  concessum, aliquid ualuit contra protectionem diuinam: unde pulchre de uno illorum [id est, de tribus pueris primo exemplo nominatis], Deo in Ecclesia consueuimus canere: uim uirtutis sue oblitus est ignis, ut pueri tui liberarentur illesi .

16. Utrum uero hec se ita ut diximus habeant necne, potes etiam ex dictis Cassiodori, si uelis, ita dicentis perpendere: »Mirum preterea uidetur rem incorpoream membris solidissimis colligatam, et sic distantes naturas in unam conuenientiam fuisse perductas, ut nec anima se possit segregare, cum uelit, nec retinere, cum iussionem Creatoris agnouerit. Clausa illi sunt uniuersa, cum precipitur insidere; aperta redduntur omnia, cum iubetur exire. Nam  etsi acerbus dolor uulneris infligatur, sine Auctoris imperio non amittitur, sicut nec sine ipsius munere custoditur.« Que cum ita se haberi intitubabiliter ipsa duce ratione etiam ex nobis ipsis possimus colligere; uirili omnimodis deposita constantia, muliebri assumpta ignauia, Deo erecti  , mundo subiecti, desides et effeminati, inanis quoque glorie inexplebiliter cupidi, inuicem prouocantes, inuicem inuidentes, negligentes et infelicissimi, superbia tumidi, bonitate uacui, carnis uoluptatibus subditi, fratribus elati, in acquirendis rebus auaritie facibus accensi, congregandis autem uirtutum opibus inefficaces et pigri, dum affectamus honorem seculi, gloriam que a Deo est, perdimus, heu dolor! miseri; dumque superferri fratribus ambimus, superbiendo,  lugendo genere  , cui preferri debuimus supponimur mundo; contemnentesque Dominum dominantem, patimur seruum; et qui potestate concessa, calcare debuimus serpentes et scorpiones, et omnem uirtutem inimici , retrogrado ordine calcamur quotidie ipsi, ita ut et in nobis compleri quandoque possimus timere  , quod et in Iob legitur ita dicente: Fugiet arma ferrea, et incidet in arcum eneum ; et: Qui timent pruinam,  irruet super 154 eos nix ; quod fit cum timetur temporalis ira, incurritur sempiterna; metuitur terrenum periculum, et irruit supernum et ineuitabile ire celestis iudicium.

17. Quod si honorem magis nostrum, quo non solum ad imaginem Dei conditi, sed etiam omnibus sub celo per officium creaturis prelati [subaudi sumus], uoluissemus moribus uindicare, Christo scilicet, ut antecessores nostri, subiecti, mundo erecti, alter alterius onera, secundum Apostolum, portantes , inuicem nos iuuantes, honore inuicem preuenientes, idipsum in Domino omnes sentientes, spiritu feruentes, zelo caritatis pro domo Isrel exemplo Helie zelantes, in doctrina docentes, exhortando mutuo nos exhortantes, commoda pro  necessitate alterutrum [id est, alterutrorum] in simplicitate tribuentes, prelaturam in sollicitudine administrantes, in hilaritate nobis inuicem miserantes, dilectionem Dei et fraternam sine simulatione habentes, odientes malum, adherentes bono, caritatem fraternitatis inuicem custodientes, non alta sapientes, sed humilibus consentientes : fateor, non solum aliquem non timeremus, sed etiam ab omnibus timeremur. Nec uero ut, proh nefas! in nobis illud impleatur propheticum dicentis: Unusquisque carnem brachii sui uorabit, Manasses Ephraim, et Ephraim Manassen, simul ipsi contra Iudam , hoc est confessione Dei insignem Ecclesiam  , inuicem mordentes, ab inuicem consumimur, diuisique ab alterutro desolamur. Nec  enim mentitur ueridica semper ueritas dicens: Omne regnum in seipso diuisum desolabitur ; nec refutanda cuiusdam, quanquam Deum nescientis, sententia dicentis: quia concordia parue res crescunt, discordia maxime dilabuntur. Apostoli  quoque in mente semper habenda monentis: Que pacis sunt sectemur; et que edificationis sunt inuicem custodiamus . Qui enim in hoc seruit Christo, placet Deo, et probatus est hominibus . Itemque: uis non timere potestatem, bonum fac, et habebis laudem ex ipsa . Et: Hec est uoluntas Dei, ut benefacientes obmutescere faciatis imprudentiam hominum et ignorantiam . Alterius autem: Cum placuerit, inquit, Domino, uie hominis, inimicos  quoque illius conuertet ad pacem . Et per Psalmistam Domini: Si populus meus audisset me, Isrel si in uiis meis ambulasset, pro nichilo forsitan inimicos eorum humiliassem . Per Ieremiam [Baruch] item: Si in uia Dei ambulasses, habitasses utique in pace super terram . Per Moysen quoque: Ecce mitto angelum meum, qui precedat te, et custodiat semper; obserua tantum, et audi uocem meam. et inimicus ero  inimicis tuis, et affligentes te affligam .

18. Nos uero e diuerso  potius uindicare nos solemus quam uindicari: defendere nos ipsos ipsi, quam a Deo defendi; et cum ad id non sufficimus, fedus quoddam cum 155 ipsis inimicis, eis in malo consentientes  inire magis, quam Deum protectorem corde cum manibus ad eum leuato inuocare, et contra internum raptorem, qui nunquam melius uincitur, quam cum exterior amatur, arma corripere properamus; illisque non dissimiles, qui salutis, que a solo Deo datur, causa, ritu sacrilego  ad fontes uel arbores reddunt uota pro commodis terrenis, ipsam potius terram quam eum precari studemus, qui fecit celum et terram. Et ne in aliquo precum effectu fraudentur  optato, relicto penitus eo qui uos preposuit mundo, relicto omni preter nomen officio, ipsi ita specialius  deseruimus ceteris mundo, ut dum ceteri Deo que Dei, mundo que mundi sunt contendunt reddere, nos econtra mundo que Dei, id est omnigenum amorem et cultum; Deoque, que debuerant mundo reddi, reddamus, id est omnigenum despectum et contemptum; et ut ipsi [scilicet mundo] alligemur arctius, ne quando scilicet, dum ab eo non recognoscimur, despiciamur: relicto ritu, cultu, habitu quoque nostro, ipsius mundi consuetudine atque studiis,  amictibus etiam in tantum utimur, ut solo  , ut ita eloquar, barbirasio et corona, et quod non a nobis, ut ab eis, ducuntur uxores, qualescunque etiam, quas Domino  reddere uidemur laudes, in nullo alio secularibus uideamur dissimiles: ita ut de nobis, proh nefas! dictum prophetie possit credi, quod continent tempora presentis eui: Et erit sicut populus, sic sacerdos ; et quod alius in Threnis deplorat: Quomodo, inquiens, obscuratum est aurum, mutatus est color optimus, dispersi sunt lapides sanctuarii in capite omnium platearum ; detractam quoque iam de celo in terris lugere possimus magnam partem stellarum  id est deiectos a sublimibus in ima tantum sectari multitudinem  sacerdotum  , quorum opera lucere  debuerant coram hominibus, ut glorificaretur Deus .

19. Nec otiosum uidetur talium causa isto in loco breuem quidem, tamen utillimam presbyteri cuiusdam, nostri pene temporis, ponere sententiam: qui cum uidisset episcopum suum, horrendum dictu! ad tabulas ludentem, subsannatus mouit frigutiens  caput: quo intuito, iratus episcopus, et quidem satis iuste, sed si ei cui deberet  , interminatus est continuo carcerem, nisi confestim diceret, ubi hoc fieri sibi canonica lex uetuisset. Ille simulans metum, cum in promptu haberet, quo fugitiuum stringeret, 156 neruum; pedibus eius prostratus, Ignosce, ait, domine; tanto enim sum concussus pauore, ut ne primum quidem primi psalmi meminerim  uersiculum, nedum aliquid ex decretis proferre ualeam canonum. Sed obsecro a te, piissime, hunc mihi recordari sensum  , siquidem ipsum pauore amisi. Tunc cum ioco risuque totis cum astantibus resolutus episcopus, instante tandem presbytero, primum cum altero protulit uersiculum dicens: Beatus uir, etc. . Sed in lege Domini uoluntas eius, et in lege eius meditabitur die et nocte. Presbyter ore proprio captum huiusmodi respondens instruxit episcopum. Optime, inquit, Pater sanctissime, quod superest, ad tabulas lude  . Hec uero istic nobis ideo placuit ponere, ut in hac breuissima sententia, et quid cauere et quid debeas agere euidentissime ualeas coniicere. Sed studebo te iam relinquere, ne hortis  sitientibus, aquas in flumine uecors uidear mittere; cum et timendum, ne ab aliquo horum, qui iuxta petam nigrum in candida uertunt, dum malum bonum, bonum dicunt malum, tenebras lucem, lucem tenebras putantes, ueritatem falsitatem, falsitatem ueritatem estimantes, dicatur mihi: Morte morieris, quia mendacium locutus es in nomine Domini . Pergam potius ad alia mee professioni  quantum propinquiora, tantum formidolosiora.

20. Ex monacho fortuitu assumptus es? uide unde, quo deueneris, uidelicet de maximo ad magnum, de maxima quiete monasterii ad magnum laborem seculi, de sinu tutissimi littoris ad procellas frequentissime tempestatis. Nauiga itaque suspectus,  qui in portu gaudere noluisti securus; conare, satage,  stude aliquid agere ceteris sublimius, imo humilius et perfectius, sciens ponderibus te subiacere duobus. Compelleris enim monacho que sunt monachi, episcopo reddere que sunt episcopi. uide ne tibi suadere aliquis ualeat illum unquam mutare habitum, etiamsi hoc approbare ex antiquorum exemplis uelit Patrum, excepto cum ad illud diuinum accedis ministerium, quod sibi proprium exigit ornamentum. Tunc quoque cum non gestatur corpore, non recedat a corde. Audi Apostolum dicentem: Habentes damnationem, quia primam fidem irritam fecerunt . Ieiuniis itaque refectionem, orationibus corporis delectationem, lacrymis tempera seculi iucunditatem. Quod si forsitan assumptus ex abbate, aut, ut assolet, duobus  aut certe pluribus iam prefuisti 157 monasteriis; pensa que causa huiusmodi fuerit demutationis. Nec tibi, queso, parcas, non te decipias, non te palpes, non tibi quod optime nosti uelis celare. Nulla enim apud Deum, ut ait Augustinus, latebra, etiamsi plena sit abscondentis perfidia. Neque ideo ille non nouit, si tu te fingas ignorare: quin potius tu humiliter agnosce, si uis ut ille ignoscat Prima est uero, ut ait gentilium quidam, ultio, quod se iudice nocens absoluitur nemo. Cogita igitur, utrum his [scilicet monasteriis] rite prefueris. Quod si inueneris, dole quod non perseueraueris; sin minus, etiam ob id in omni uita quotidiani non desinant gemitus. Memento tot te subiacere ponderibus, quot prefecturis  infulatus largitori indigne his utens exstitisti ingratus; dumque prodesse debuisti pluribus, paucis aut forsitan nullis causa alicuius fuisti profectus: imo his destitutis, ad alios subinde migrans, nullumque nec de his nec de illis, quin etiam nec de teipso ad horreum Dominice aree fructum apportans, quot debuisti manipulos ferre, tot exigeris in iudicio componere.

21. Fac itaque, dum adhuc dies est, quod suggero. Dum adhuc uacat tempus sationis, dum adhuc economus spectat [id est exspectat], dum custos aree triturat, paleam non exerit, uentilabrum non arripit, dum adhuc non uentilat; labora, sere, congrega, nullas dederis ferias, nullum tibi colludium, nullam pausam, nullum tempus  indulgeas uacationi. Insiste omnimodis sationi, ne desit quod afferas triturationi: ipsam etiam incessanter mentis oculis adhibe, ipsam attende; cogita quotidie ne superent palee, ne superabundent zizania; memento triticum in horreum debere recondi , paleas autem comburi igni inexstinguibili. Prope itaque positos creberrimis exhortationibus, longe remotos epistolis sepissimis ad Dei cultum reaccende. Preteritam et tuam et illorum segnitiam accusa, redargue; et tecum ut excitentur, ut reuiuiscant, animos  attollant, industriam reparent, uires exerant, constantiam resumant, fide, spe et caritate in Deum recalescant, inuita et obsecra; nec hoc uerbo tantummodo, multo magis operibus tibi noueris exsequendum. uera est enim Leonis pape sententia, quia ualidiora sunt exempla quam uerba, et plus est opere docere quam uoce. Necessitatibus quoque eorum in temporalibus sedulus adesto. Si quid fraudasti prelatus, restaura episcopus. Si quid de te minus, abbas dum esses, recordaris fuisse, pontifex ne uerearis componere.

22. Nec hoc agens uerearis, ne quis te peccatorem, te olim dixerit exstitisse fraudatorem. uide tantum ne Christo opprobriosus, ne Deo horridus, ne Spiritui sancto pareas exsecrandus. Hoc fit,  si nec preterita diluis, nec presentia emendatione componis: quin potius cum de te hoc dicitur, gaude humiliter in Deo, si tibi 158 cum ceteris uere dicatur: Fuistis aliquando tenebre, nunc autem lux in Domino; et hec quidem fuistis, sed abluti estis, sanctificati estis . Si quis itaque detrahat, obloquatur, maledicat, factumque uituperet; tibi firma spes, solidum refugium in illius sit auxilio, cui a Propheta est dictum: Maledicent illi, et tu benedices ; et erigens mentis aciem indesinenter clama: Aufer a me opprobrium et contemptum , non utique opprobrium hominum quod pertransit, potius tuum, quod si hic non desinit, illic finem non inuenit. uereor enim, ne dum transacta ut  sunt digna opprobrio iudicas, etiam presentia digna contemptui deputes. Quod fit, si et transacta corriguntur segniter, et presentia exercentur negligenter. Illam etiam Sare orationem ad tuam profer utilitatem: Peto, inquiens, Domine, ut de uinculo improperii huius absoluas me, aut certe desuper terram eripias me , non quidem substantialiter ante tempus predestinatum auferendo, [supple sed] mentem meam ad te penitus erigendo. Hic est, dicent, nouellus propheta, recens apostolus, subito angelus effectus. Iste sanctus Martinus, Zeno est iste sanctus, modo de celis demissus. uanitatis, inquiunt, signa sunt ista, hypocrisis, simulatio, uel leuitas; mutatio affectuum ista, non aliqua religio uera. O quam asperum uerbum!  sed uide ne sit uerum.

23. Caue etiam prope latentem uenantium laqueum. Multi enim hoc aspero uerbo  perterriti, exasperati et uerecundati, bonum relinquentes inceptum, capti sunt in muscipulam uenantium. Tu econtra his corde, non ore responde; ipsum etiam te hec cogitans caue. Non desunt enim et tibi quedam introrsus cauerne, ubi alique latrocinantis inimici adsint insidie. Dic ergo in corde, pauidus cogita, sed suspectus dic, quod quidem longe te incomparabilis dixit, dissimilis certe; nec  mentieris. In melius mutare propositum non est leuitas, sed  uirtus, neque culpa, sed gratia. Erunt etiam qui dum nulla considerant, imo nolunt habere sua, tua si qua uiderint, statim bona incipiant laudare  , et mirari uelut maxima. Quihus si tue conscientie relicto testimonio credideris; fateor, nec mentior, illico perditus eris. Tu econtra dum exhibes presentia, semper stude meminisse preterita, simulque Dei districta et incomprehensibilia cogitare iudicia. Sepe enim unde mereri putatur gratia, contrahitur offensa; unde contrahi timetur offensa, acquiritur gratia. Linguam non solum a criminosis, etiam ab otiosis contine, sciens dictum per Iacobum esse: Si quis se putat religiosum esse, non refrenans linguam suam, sed  seducens cor suum, huius uana est religio .

24. Sed ut semel incipiens paucis adhuc te alloquar, suggero ut et si quid in iuuentute, si quid etiam adhuc in monasterio positus, antequam scilicet ad aliquod regimen esses assumptus, egisti, 159 sollicite retractes: forsitan et ibi aliquid, quod non parum debeas metuere, inuenies. Reperietur etiam tibi, quo ordine assumptus, qua necessitate fueris electus. Procliuis enim semper in deteriora humane ambitionis superbia, uniuersa iam occupans secula, nec ipsa hodie deserit cenobia, uidelicet ut eligendi non uirtutum meritis, sed putride istius, quam ita uocant, terrene nobilitatis, re autem uera corruptibilitatis taxentur preconiis. Nec exquiritur quis obedientia  ceteros preeat, humilitate uincat, prudentia antecellat: [supple sed] cuius arca cumulatior, cameraue fortior, donis sit repletior; stabula quis amplius plena, predia et beneficia latius habeat distenta; cuius pater ditior, frater locupletior, prosapia generosior, propago potentior. Inter hec nec ipsa honoratur canities. Iuuentus senectutis locum inuadit; et illud, quod totum est diuinum, datur ad premium; et lucra captantur terrena, unde animarum solummodo congeri debuerant mercimonia. His denique et aliis, qui huiusmodi solent comitari, pessime ambitionis casibus si forsitan te interceptum repereris; letitie, queso, locum in corde ne dederis. Forsitan  enim his auspiciis euectus, ad hoc es perductus, ut  ad illud, quo modo fungeris, honoris fastigium, aliquo secularis suffragii iuuamine te contigerit ascendisse. Quod si ita se habet, quantum lugendus sis, enarrare non sufficio satis, etiamsi omnia membra corporis cunctimodis concrepent linguis. uerum ne putes me hoc ideo dicere, quod te aut deiicere aut uelim desperare. Consilium  si quod ualeo tibi dare non negligo, cetera tue industrie committo.

25. Sunt multa sanctorum Patrum iam ex his dicta diuersis opusculis indita: hec relege, et negotium ex his tibi salutis acquire. Mihi tamen uidetur, dum interim hec captas, et consilium inueniendi et exsequendi quod dixerint, forsitan impedit tarditas, ut nullo modo desperans, in eo, qui omnia fecit de nichilo, firmiter spem ponens, lacrymis te totum dedas, pia opera  non quasi qui ab ipsa inceperis exercens infantia, sed quasi qui totum uite tempus prauis datum atque consumptum habens delectationibus, residuo si quid datur spatii, Deo tantum te debere memineris mancipari. Et licet sciam te hoc ordine per ostium  non introisse, aliunde potius ascendisse; non tamen te penitus audeo desperare, quia tantam noui pratrisfamilias istius potentiam esse, ut ex ipso fure pastorem, si uelit, possit efficere, qui de lupo ouem sepe legitur fecisse. Quid enim non potest Omnipotens? quid non potest nisi quod posse nolit? Non potest de impio inuasore pium pontificem facere, qui potuit de lapidibus suscitare filios Abrahe?  160 Non potuit interfectum reficere, qui potuit non existentem creare? Difficilia, ais, sunt nimium hec: sed cui? nunquid Deo? Quid illi difficile, qui cuncta de nichilo potuit facere? Ipsius non audisti hodie sermonem dicentis: Si potes credere, omnia possibilia credentis?  Nescis in rebus quoque  humanis huiusmodi haberi consuetudinem, ut tanto plus laudetur medicus, quanto amplius desperabatur egrotus: cum et quo desperatior anime sit mortis occasio, tanto plures plerumque eodem corrigantur exemplo? Hinc enim quidam nostrorum dicit eodem sensu premisso: uide Dauid, considera Petrum, quorum quo gradus altior, eo casus grauior: quo autem casus grauior, eo pietas erigentis gratior. Unde et idem nimis pulchre consueuit orare: Deus, qui omnipotentiam tuam parcendo maxime et miserando manifestas, multiplica super nos misericordiam tuam. Quid enim si hec cuncta ideo ita permisit incidere, ut haberes unde eum amplius posses laudare, sinens uidelicet te periclitari in pluribus, ut sine defectu clamares?  Quid si te exemplum uoluit esse talium, qui  innumerabiliter ita hodie per uniuersum instituuntur seculum, ut capiant aliquodcunque de se quoque ipsi consilium, dum te uiderint resuscitatum quem nouerant exstinctum, quo anathematis lethum, si fieri possit, euadant canonibus promulgatum, maledictionemque a se expellant  principis apostolorum per clementiam Dei et Domini apostolorum? Nam et pro nobis ille fieri dignatus est maledictum , ut nos a maledicto redimeret non tantum legis, sed et originalium atque actualium criminum; tantum est ne desperes, ne segniter agas, ne ad dexteram per elationem, ne ad sinistram deflectas per desperationem; ne qualitate boni, aut quantitate, ut assolet fieri, mali fallaris; ne aliorum mores intuens, te aut arroganter erigas, aut desperanter humilies; neue locum aduersario in temetipso ulterius tribuas, ne quod tibi contigisse doles, alicui [subaudi contingere]  nunquam concedas, nec labi te amplius sinas in talibus aut etiam similibus, cogitans  quam difficile elisus erigi ualeas rursus.

26. Pulchre autem te quidam tuique similes satisque utiliter, licet paulo mitius quam sese auctoritas canonum habeat, commonet dicens: Quicunque tales sunt, si nolunt, ueniente Domino, de Ecclesia auferri; auferant et ipsi ista   de cordibus suis, nec faciant domum Dei domum negotiationis. Horum autem omnium  . . . . sacratico illo exemplo, quo dicit: Sum quidem libidinosus; meum est ipsam 161 libidinem superare; tue uirtuti, tue cautele, tuis nil committas uiribus; illius totus contende esse, atque eius te totum committe, nitens corde  et manibus, custodie, cui te creare, redimere placuit, et uocare  . Ipse te custodire ualet paulo erectum, qui uoluit erigere penitus deiectum; ipse continere sanum, qui sanare uoluit contritum; ipse perpetim efficere spudium  , qui contra naturam citraque omnem spem colligere uoluit etiam infatuatum. Quamuis autem sine illo nil boni possis, saltem nec uelle, nedum facere, tamen nec sine tuo aliquanto conamine credas te saluandum omnimodis fore, cum ob id rationabilem te a Deo creatum scire possis certissime, indulta arbitrii libertate. Ipsi ergo non raptim et quasi in transitu, indesinenter inherere stude, cum quo esse nisi feliciter potes, sine quo esse nisi infeliciter uales. Quod si inter hec, iusto imo piissimo iudice  misericorditer disponente, tibi aliqua aduersitas euenerit, aut infirmitatis scilicet, aut damni rerum familiarium, uel quodlibet aliud genus uindicte; ne contristeris quasi despectus humiliter, gaude quasi pie respectus, sciens et confitens pro peccatis  tuis hoc tibi accidisse, et minora multum esse, quam iniquitas tua merebatur, profitere  . Rubigo enim tantorum scelerum consumi non potuit, nisi igne diuersarum penarum. Exsulta itaque gaudens in Domino humiliter, quod in hoc seculo partim tibi contigit uicissitudinem malorum recipere, que in illo [id est in futuro seculo] ualde metuendum erat simul omnia ferre, cum nil impunitum constet Deum relinquere: suo autem peccato predicti  hoc modo solent eius misericordia liberari. Temet itaque incessanter in conspectu illius accusa, sicque cum Propheta declama: Iustus es, Domine, et rectum iudicium tuum ; et cum alio: Iustus es, Domine, in omnibus que reddidisti nobis ; et:  Omnia que fecisti nobis, Domine, in uero iudicio fecisti; quia peccauimus tibi ; et: Iram Domini sustinebo, quoniam peccaui ei, donec ipse iustificet causam meam .

27. In ipsa autem tribulatione nec te dederis segnitie, quasi certus  pro hac pena omnia tibi remissa, aut certe partem grauiorum tibi peccatorum 162 donatam. uigiliis, orationibus, et ieiuniis, preter hec que necessitas agere cogit, crebrius et sollicitius insiste, ignarus uidelicet quo sis percussus flagelli genere, utrum eo quo corriguntur filii, an illo quo flagellantur serui, aut puniuntur malefici. Cum enim, Scriptura teste, omnis filius qui recipitur castigetur ; multa flagella peccatoris  , laqueus, ignis, sulphur, et spiritus procellarum . et cum uideantur omnimodis hec intolerabilia, tamen non totius pars est calicis eorum ; et: Plaga insanabili percussi te castigatione crudeli ; itemque: Quid clamas ad me super contritione tua? Insanabilis est dolor tuus ; penamque describens in eternum damnatorum, Induantur, inquit, sicut diploide confusione sua ; unde et bis idem in psalmo precatur: Domine, ne in furore tuo arguas me . Alius autem: Corripe me, ait, Domine, uerumtamen in misericordia et non in furore tuo, ne forte ad nichilum redigas me . Que omnia cum ad illud flagelli genus, quo exemplo Pharaonis et Herodis et in presenti et in  futuro impii flagellantur, perpenderis pertinere; noueris, teste Gregorio, solos flagellis temporalibus ab eternis liberari, quos hic ab iniquitatibus contigerit mutari. Scias etiam te cum aduersario in agone consistere tanto seuius bacchante, quanto  ei de amissa tui dolet potestate; et insuper hoc eum grauius afficiat  , quod a te, qui ei solitus eras seruire, prouocetur in certamine. Ipsis quoque, quorum fraude proditus  , negligentia destitutus, dolo captus, factione ad hec es incommoda deuolutus, ne cuncteris parcere, certus quia si eorum admissa in corde retinueris, tuorum quoque uenia ueritatis uoce docente carebis ; cum dimittens et de tuorum relaxatione quandoque gauisurus, et de filiatione Dei perenniter sis letaturus. Tibi uero totum quod pateris ascribe: tue culpe omnia, tuis peccatis imputa uniuersa. Fortassis enim et hec tua ad aliquid fuit commotio  , cuius rei gratia huiusmodi datus es supplicio. Quod si non; amplius habes unde gaudeas; si uero amplius  quod defleas, sed tamen non desperatiue, quia diuitias bonitatis Dei nullus ualet pensare, nedum estimare. Non minus 163 uero  , si ita est, temetipsum tuosque quam ipsos lugere conuenit traditores, maxime si aut tue Ecclesie fuerint filii, aut forte, quod absit, eiusdem cuius es officii; cum et te occasionem quia materiem, mortis recognoscas filiorum fuisse, et dolere possis tot celi luminaria tuis tenebris inuoluta, tuo fore casu exstincta. Sed quia hic pie iustus [nempe Deus] districte quedam solet ferire, ne inueniat quod illic eternaliter debeat punire; inter ipsa lamenta te eius misericordie reficiat memoria, qua scilicet actum est, ut canere possis cum Psalmista: Ego autem in Domino gaudebo, exsultabo et letabor in misericordia  tua, quia respexisti humilitatem meam, saluasti de necessitatibus animam meam, nec conclusisti me in  manibus inimici, statuisti in loco spatioso pedes meos . Quod totum recte dicere ualebis, si indulta penitentie tempora non neglexeris, si penam illatam patienter tuleris, sciens de causa peccati preteriti hanc processisse penam peccati presentis qua te [l. tu] nec peccare peccans uidere [l. uideri], ut non peccares, ab iniquitatibus comprehensus potuisti  . Precare itaque sedulus, ut et istud tibi clementissime diuina pietas parcat, et illa  , ob que in istud uel potius in ista es deuolutus  in isto necessitatis camino absumens deleat, teque in hoc seculo ita emaculet, ut nil inueniat quod edax ille inexstinguibilis ignis futurus exurat; potius  eius gratia [subaudi inueniat] quod remuneret, iustitia quod coronet.

28. Destitutionem uero tuorum  cum magnopere debeas plangere, non tamen inconsolabiliter te id conuenit agere; cum pastorem summum per prophetam noueris dixisse: Ecce ego ipse requiram oues meas, et uisitabo illas, sicut uisitat pastor gregem suum in die, quando fuerit in medio ouium suarum dissipatarum . Et per quemdam sapientem dictum agnoueris, quia necesse est adesse diuinum, ubi humanum deest auxilium. Quod si prolixitas  te excruciat temporis, et perditio contristat  obeuntium sine subuentu baptismatis, idque tuos non curare tortores  , tantum de tui cruciatu suas ut compleant 164 uoluntates, perpendis;  Dei te totum subdens uoluntati et disposito [id est, dispositioni], uitam ipsam dare, ne dicam dispendium  omnimodum honoris pro grege paratus subire, illius dicentis utere uoce: Si propter me hec tempestas est, tollite me et mittite in mare , tantumne diutius mei causa nauis periclitetur Ecclesie, tam innumeros, heu dolor! [id est obeuntes sine baptismo] filios morti transmittens eterne. uerum ista modo uolumus sufficere. Deus illa tibi concedat prodesse  . Amen.

29. Clericus es? Ipsum, queso, te conueniat uocabulum, uidelicet ut de sorte perpendens te esse debere Domini, aliud preter ipsum ambiens, tanti boni consortium perdere nonnichil timeas; magis tali socio te dignum exhibeas. Canonicus si diceris  , uide ne a canonibus deuies sanctis. Quod si forte eos respuis, cogita in quali ordine iudici debeas  presentari, qui scilicet laicum [subaudi ordinem] abiurasti, et ecclesiasticum non seruasti. Presbyter es? Grauitatem quam ferre uideris nomine, conserua operatione. Diaconus es? Ministrum te agnoscens esse sacramentorum celestium, pudicum  te secundum Apostolum omnimodis agens, tantis dignum officiis, Deo cordis et corporis conserua celibatum, sciens manibus immundis tam sacratissimum tractari non debere sacrificium, quod institutum ad delicta emundanda est omnium. Subdiaconus es? Subditum te esse debere non solum Deo, sed omnibus scias Ecclesie prelatis, ut a Domino et hic exaltari, et in futuro remunerari merearis. Exorcista es? Ipsum, quem adiurando a corporibus aliorum expellis, dominari  non permittas sensibus tuis. Ceroferarius es? Lumen aliis ministrans, te peccatorum et ignorantie tenebris obscurari ne sinas: magis et ipse intus illuminari, et aliis lumen boni exempli prebere, queso, contendas. Lector es? Id instanter, unde agnomen trahis, agendo, stude, ne discrepes ab officio. Ostiarius es? Cor tuum Deo pande, uenienti diabolo claude insidianti.

30. Monachus es? Nulla admonitione indiges [f. nisi] non tantum ut in eo quod bene cepisti optime perseueres, si tamen es quod diceris, quod putaris, quod in habitu pretendis. Quod si aliter, quod 165 absit, ue tibi qui lupum sub pelle ouina tegis. uide tamen ne desperes  . Expelle magis lupum a corde, et redde ouem pelli sue. Memento  Dominum, ut iam alibi diximus,  ex lupo ouem, imo reddidisse pastorem. Sed ut illum excusando te magis accusem, aliud est  ignarum boni aperte seuire, aliud sub pretextu religionis et alios decipiendo fallere, et iram sibi Dei simulando quod  non est prouocare. At ut forte non simulatione illud agis: quadam negligentia consopitus segniter torpescis. Repara itaque uires, resume constantiam, induere fortitudinem, ut gigas pugna fortiter contra ereas nequitias; neque enim aliter eas deuincere, neue alio modo tam arduum culmen ualebis ascendere. Meditare regulam, uitas sanctorum Patrum crebrius relege, in his te quasi in quodam speculo conspice, et uitam tuam ad illorum compone. Obedientiam tibi primum indicito, conuentus publicos caueto, contubernia secularium fugito; scito a quodam uerissime dictum, quod et  a nobis, heu dolor! experimento quoque constat probatum, quia ouis que de ouili egreditur luporum morsibus patet. Si quando uero obedientia aut aliqua iusta  necessitas tibi processum indicit in publico, habitus ipse, sermo, uel potius solitudo ipsa, incessus, uultus, et color sit admirationi cunctis, timori, et exemplo. Meum et tuum quasi quoddam uita sacrilegium, sine quibus quietissima omnium generalitas ualuit esse. Et, postquam cuncta compleueris, que uero conueniunt monacho, memento te in hoc periculoso adhuc nauigare salo, in quo omnia pene incerta, omnia dubia, tam secunda quam aduersa, tam naufraga quam tranquilla. Donec igitur peruenias ad portum, ne te reddas securum. Audi Ambrosium: Laudari ante gubernator non potest, quam in portum nauim deduxerit.

31. Abbas es? Memor esto quod diceris, quamque  difficilem rem et arduam susceperis; utque in te finem istius claudamus sermonis, attende, queso, tanti dignitatem nominis, cuiusque uice fungeris oculis perspice mentis. Monachus est, qui se ita interceptum angustiis uidens, usque ad desperationem pene adductus, sed omnipotentissime miserationis Dei anchora, ne in carybdim ipsius penitus proruat, retentus, timorem illum de miseratione Dei existere ratus, ad se reuertitur, laqueumque, quo cum Iuda strangularetur, imponere sibi deuitat, relinquensque omnia que in seculo possederat, ambitum scilicet ipsum cum sensu, monasterium petit, totumque se Domino tradit, nichil sibi utique reseruans ex omnibus, quippe qui nec ipsum corpus in propria retinendum nouerit atque decreuerit potestate; 166  quid manducabimus, aut quid bibemus, aut quo operiemur, nedum dicere, cogitare saltem sibi computans interdictum, omnia necessaria a patre monasterii sibi prouentura securus. De monacho, inquam, satisfactum decerno.

 32. Nunc uero quid de abbate dicemus? Diximus quidem paululum, sed et de eodem paulo plus prosequamur. Abbas est omnium monachorum, si loqui auctoritas ita concederet, monachissimus, qui utique plus ieiunare, plus ualet orare; plus legere, plus psallere; inediam, nuditatem, inopiam, contumelias, despectum, famem, sitim, algorem, uentum, imbrem, niuem, grandinem, probra, derisiones, subsannationes, ad postremum omnia incommoda patientius tolerare; beneuolentiam, ubi beneficentia non suffragatur, omnibus etiam odio eum insectantibus amplius ceteris exhibere, qui docibilior atque docilior ceteris; qui, si fieri potest, hoc est concordantibus ceteris uirtutibus, sapientior, qui caritate refertior; qui discipline rigore uolentior, qui benignitatis  copia mansuetior, qui liberalitate prestantior, qui ad compatiendum calamitosis paratior, qui humilior sit omnibus, atque submissior. Et hic quidem ut de monacho, sic et de abbate satisfactum decerno.

33. Isti etenim, quos passim compertum, proh nefas! habeo, monachis tantum preesse, non autem monachi affectant, certifico, esse; et ideo eos fugiendos potius quam sequendos autumo fore, nedum eorum exemplo consultum sit uiuere, quos constat tam noxia, tam innumera, tam grauia, tam immania de se protulisse. Opportunum sane censeo narrauisse quid  horno anxietati contigerit mee. Lauduni namque cum essem natiuitatis Domini die, rogauit me abbas, ut in festiuitate sancti Stephani in capitulo sororum uenirem, et   eis aliquid boni dicerem. Annui, et post consuetam lectionem, petita et accepta benedictione, dixi: »Rogatus aliquid boni uestre dicere caritati, non inuenio  aliud, nisi qualecunque sit quod ista nocte mihi contigerit, uestre referam dominationi. Sollicitatus nimium heri pro recipienda prouisione abbatie sancti Amandi, cum ad nocturnale officium uigilando, ut, proh nefas! sepe somnians, starem, dum lector ad eum peruenisset tractatus beati Hieronymi locum, ubi Dominus in Euangelio quibusdam prefatis prosequitur dicens: uenient hec omnia super generationem istam , et ego explanatione eiusdem iam fati doctoris hoc ita intellexissem, quod qui hodie fratrem suum, hoc est Christianum aliquem, iniuste interficit, tanto maiorem noxam sibi contrahit 167 ab his, qui ab Abel iusto usque ad sanguinem Zacarie filii Barachie aliquos occiderunt, quanto et illam [scilicet noxam] omnem pro  consortio generationis utique habet, et suam insuper, quam imitatione commisit ipsorum. Cumque me hoc nimium terruisset, ut sepe contingit, ex aliis alia colligens, et quod de homicidio sensum fuerat sentiri, et de ceteris criminibus ratio euidens postularet ualere, cepi intra me dicere: Tunc ergo debes abbas cum huiusmodi conscientia fieri? Monachus primum efficere.« Nam de presulatu  tum temporis exciderat, nisi quod et hunc indigne subierant multi. Igitur quia ab illo quo libri huius clausula fieri debuit longe digressi sumus loco, anchoram nostram in isto figamus modo, ut paulisper recreatus proreta, uires citius expeditiusque resumat. Huius itaque nostri scilicet textus sermonis in laudem desinat sancte Trinitatis. Tibi laus, tibi gloria, tibi  gratiarum actio, o beata Trinitas. Miserere, miserere, miserere, licet indignissimo de, te tamen indecenter loquendi trepido, cuius nomen non ignoras, mihi.



INCIPIT LIBER SEXTUS.


 1. Usuale est nautis non minus piratas quam procellas, plus uero nonnunquam ipsius uicinia portus, quam ipsum formidare pelagus, dum  dromo sepe preter granditatem onustus, improuise illiditur  syrtibus, spesque tota laboris cum ipsis deperit laborantibus, amicis e uicino spectantibus; quod ne et nobis contingat,  exsurgens precamur: Salua nos ne pereamus , te enim sine, nil altum mens inchoat, nedum perficiat [f., perficit] sextus hic, gubernatrix Dealitas summa, dum de te nobis presumentibus sulcari nititur sinus, portum iam respiciens quo tendimus. 168 Ut iam itaque ordinibus sacris breuiter tactis, ueniamus ad hominum  discretos effectus, eosdem quoque alloquentes, quo possumus succinctius. Iustus es? Suggero, dissimula, imo cogita te non esse [subaudi iustum], ut possis ueraciter esse. Peccator es? Contende quantum  uales non esse [subaudi peccatorem], recognoscens te ueraciter esse. Hoc enim pacto, Deo adiuuante, poteris aliquando non esse. Iustus es? uide ne corruas. Peccator es? Conare ut surgas. Iustus es? Teneat te casus angeli ad cautelam. Peccator es? Animet te ascensus hominis ad penitentiam. Nec tu itaque prior de propria actione confidas, nec iste de Dei misericordia desperet, quia si scitur hodie quales sitis, cras uterque quid futuri sitis, omnino nescitur. Mutabiles enim tam tenebras quam  lucem cordis esse, et lapsus tantum  , et erectio quotidie monstrat lapsorum. Unde, et quibusdam, cum et alibi dixerit: Qui stat uideat ne cadat , dicit Apostolus: Fuistis aliquando tenebre, nunc autem lux in Domino . Peccator es? Audi unde gaudeas: Gaudium est in celo super uno peccatore penitentiam agente, quam supra nonaginta nouem iustis, qui non indigent penitentia . Iustus es? Audi quid caueas: uidebam Satanam sicut fulgur de celo cadentem .

2. Ceterum nec iustus adeo, nec peccator adeo: medius quidam inter hec duo te delectat locus? Time, rogo, ipsum ualde teporem, ne ab ipso rursus labaris ad frigus. Nam sicut a tepore ad calorem, ita sepenumero ab eodem declinatur, teste Gregorio,  ad frigus. Audi denique quid angelo dicatur Laodicie: Utinam calidus esses aut frigidus; nunc autem quia tepidus es, incipiam te euomere ex ore meo . ue autem qui ex ore irrecuperabiliter euomitur Dei. Quo contra Psalmista de sanctis: Ibunt, inquit, de uirtute in uirtutem ; quia uidelicet, ut Leo beatus ait, scientes arbores se esse in Ecclesie uiridiario plantatas Dominico, non solum cauent ne deficiant in peius, etiam dant magnopere studium ut proficiant in melius. Cum autem pulcherrima cuiusdam nostrorum, quia mitissima, habeatur sententia dicentis, non futurum extra misericordiam, qui uel partem bonorum operum fuerit assecutus, non minus tamen receptissima alterius, quia uerissima, est retinenda definitio dicentis: Qui  non proficit, deficit, et qui nichil acquirit, nonnichil perdit. Cui assentiens nec inferior alter, Omnis, ait, defectus ad nichilum tendit. His itaque ita connexis, timendum ne dum non inhias profectui, succumbas defectui, deuenias 169 nichili. Sunt autem quidam, teste Gregorio, a quorum liberari satage consortio, qui ut fruantur seculo, dispensatorie seruiunt Deo. Sunt contra alii, quorum in numero stude inueniri, qui ut fruantur Deo, transitorie seruiunt mundo. Hunc autem medium esse iustitie locum estimo. Quod si omnino te erigere non uales  ad supremum illum Deo placendi ordinem ullomodo, saltem uel ad istum te humiliter firmissimeque teneas medium postulo, ne quando scilicet ruas ad illum infimum  ordine deuio; neque enim ideo  debes fieri perditus, quia non uales esse perfectus, nec ideo pessimus, quia non potes existere optimus. Ipsa denique humilitas, qua de te uilia estimas, si sit uera, et non potius segnitia, te quandoque erigere ualebit ad sublimia, teste uoce Dominica .

3. Ne uero, dum hec mitius tecum ago, me tibi suadere putes, uel etiam forsitan concedere, ut ab aliquibus dum abstines, alicui deseruias quasi cum uenia uitio, cum, docente Apostolo,  nouerim quia modicum fermentum totam massam corrumpit . Audi dictum a Iacobo. Quicunque totam legem obseruauerit, offendat autem in uno, erit reus . Legem autem hanc utrum Euangelii aut ueteris Testamenti, an simul utramque dicat, studiosis relinquimus disquirere, cum et interrogata in duobus preceptis totam ueritas ipsa legem et prophetas dixerit pendere , et Apostolus plenitudinem legis dilectionem dixerit esse . Scimus uero Augustinum dixisse: Si quis unum mandatum custodiat, aliud preuaricetur, non ei prodest. Custodit se aliquis ab auaritia, non custodit ab adulterio? Utique in uno conuictus, damnatur etiam seculi legibus; nec prodest ei alterius  criminis abstinentia, qui in altero fuerit deprehensus. Hoc sensu cum terribile sit ualde quod protulit, sed tamen super hanc eamdem Apostoli sententiam Hieronymum iam consuluerit; nec incognitum nobis, legem totam intelligere decem illa generalia precepta, unde omnium specialitas uelut e quodam riuo fidibus decachordi distincta deriuatur: que [scilicet decem precepta] cum insolubiliter a duobus illis maximis et primis deducta, decem faciant riuos, septem uidelicet ad dilectionem proximi, tres pertinentes ad dilectionem Dei, ita suam seruant unde emerserant naturam, ut unum sine altero, sicut nec caput, ita nec amplecti ueraciter respuique ualeant membra. Nam sicut Deum non diligere probatur, qui proximum  non diligit, Ioanne dicente: Si quis dixerit quoniam diligo Deum, et fratrem suum odit, mendax est ; et non tam proximum, quam etiam inimicum, Domino dicente: Diligite inimicos uestros, bene facite his qui oderunt uos, ut sitis filii Patris uestri qui in celis est ; nulla autem euidentior redamatio quam patris ad filium, filii ad patrem, quem non amare conuincitur, 170 qui eius spernit iussionem: ita illa tria, que a primo deducuntur, nullus qui illud ueraciter obseruat potest preuaricari. Nemo enim diligens Deum alium colit preter eum, neque accipit nomen eius in uanum, nec aliquid facit boni nisi propter uerum Sabbatum, hoc est  requiem sempiternam. Et sicut proximum non diligere comprobatur qui Deum non diligit, nam nec seipsum diligit, Psalmista dicente: Qui autem diligit iniquitatem, odit animam suam ; ita qui illum diligit ueraciter, cetera ex hoc deducta non negligit. Nam et honorat parentes, nec mechatur, nec occidit, nec furatur, nec falsum testimonium dicit, nec concupiscit uxorem proximi sui, nec rem aliquam eius. Qui uero aliquid horum preuaricatus fuerit, omnium reus ideo tenetur, quia in ipsum excessisse fontem,  unde cuncta procedunt, uidetur, cum neutrum horum que sunt prohibita agere proximum ueraciter diligens  possit; Dilectio enim proximi malum non operatur . Hec cuncta diximus ideo, ut si saltem illum medium bonitatis locum uis obtinere, omni capitali uitio studeas carere.

4. Capitalia uero ea noueris esse, que  decachordum tabulis lapideis prohibet scriptum. Et ut eodem sensu ea dinumeremus, que iam sunt a beato Augustino digesta, sciendum est primo quia idolorum est perfidia, a qua te prohibet, cum dicit: Deus tuus, Deus unus est . Hanc sequitur error hereseos, et diuersarum superstitionum, precantationes uidelicet, et que  uulgo dicuntur facture  , et illa que uanitates et insanie false dicuntur a Psalmista ; ipsa quoque que Apostolus terribiliter enumerat dicens: Dies obseruatis et menses et annos, timeo ne sine causa laborauerim in uobis , et his similia, a quibus omnibus compesceris, cum audis: Non assumes nomen Dei tui in uanum . Periuria quoque et in hoc mihi uidentur prohibita. Hinc superbia, elatio, et inanis gloria, uel amor seculi, pro quo maxime in omnibus negotiis laboratur ab his qui Deum non diligunt, a quibus retraheris, cum Sabbatum seruare iuberis, id est ut declinans a malo et faciens bonum , uaces a peccato, et seruias Deo: omnia autem humiliter,  non superbe, propter remunerationem eternam, non propter inanem seculi gloriam. He tres preceptorum distinctiones, malorumque prohibitiones. Ad amorem uero proximi pertinent hec: Honora patrem et matrem , ubi preter carnalem genitorem etiam Dei Patris et Ecclesie matris prepositorumque Ecclesie honor specialius tibi indicitur. Non mechaberis , in quo compesceris ab omni libidine. Non occides , in quo prohiberis ab omnimoda crudelitate. Non furtum facies , in quo restringeris ab auaritia et rapacitate. Non falsum testimonium dices , in quo prohiberis a falsitate, periurio, detrectatione [f. detractione]. Non concupisces  uxorem proximi tui , in quo reuocaris etiam ab 171 adulterina cogitatione. Hec si illibate custodieris tecum, te exemplo Domini  iuueni se hec obseruasse dicenti, ut ad maiora subueharis, possum commonere . Si  autem in aliquo horum te preuaricatorem deprehendero, non te accendo ad meliora,  sed ut conuertaris a malitia ad bonitatem. Nam non est iste locus ut putabas bonitatis medius, imo est nullus. Qui enim nec Deum nec proximum diligere  , contra hec decem precepta excedendo in aliquo, etiamsi quedam illorum uidearis implesse, probaris; quam bonitatem habere te putas, antequam ea scilicet, que minus fecisse te agnoueris, corrigas? Cum autem uel usu bonitatis, uel satisfactione emendationis his te uitiis, que hec decem prohibent, purgatum; his te uirtutibus, quas  monent, id est dilectione Dei et proximi, fide et spe agnouero  ornatum; te locum credo subiisse medium, et ut ad superiora eueharis, omnia scilicet uendendo et dando pauperibus, Christumque sequendo, moneo: aut certe, ut firmiter te saltem in his teneas, suggero; quia solis his te non solum saluandum, etiam remunerandum scio, Psalmista dicente: Imperfectum meum uiderunt oculi tui, et in libro tuo omnia scribentur , hoc est perfecta et imperfecta. Perfecta autem sunt, que, ut premisimus, Dominus iuueni offerebat, dicens: Si uis perfectus esse, uade, uende omnia que habes, et da pauperibus, et habebis thesaurum in celo, et ueni, sequere me . Imperfecta uero, que iam medium iustitie locum describentes premisimus, quibus etiam seculares  perualde Deo placere credimus, perque  penitentie dignos fructus misericordissimi iudicis gratiam nos mereri, etiam post multimodum ipsius contemptum speramus, nuptialemque quam terrena lesione perdidimus uestem, etsi non cum corona, saltem cum uenia, reconciliatos nos recepturos credimus; omnia uero hec  ad reprimendam presumptionem, et excitandam deuotionem, non iniiciendam cum sint prolata desperationem.

5. Sciendum etiam minima queque persepe multum ualere, cum et largitate solummodo eleemosynarum maxima conuersis donentur peccata. Hoc agi tantummodo gratuita Dei constat gratia, que id quod miserando inspirat, miserando ut perficiatur adiuuat, miserando perfectum recipiens   coronat. Facit et hoc omnia delicta exstinguens caritas,  cuius uirtutis tanta est prerogatiua,  ut etiam eius imperfecta multum sint accepta, cum et hac [hac scilicet caritate] carens uirtus, etiamsi uideatur esse aliqua, sit nulla , teste uoce apostolica. Nam 172 ut dicamus de ipsa qua in Deum credimus fide, si propter aliud credendo eum  , quam propter illius nostreque anime amorem colimus, nil utilitatis acquirimus. Sperare autem de eo quid aliud maxime precipimur, nisi quod eius amatu uel redamatu, uisione et cognitione in eternum fruemur? Non mecari autem, non occidere, non furtum facere, non falsum testimonium dicere, non concupiscere rem proximi, nec eius uxorem desiderare, uel aliud, nisi [subaudi ab his abstineatur] pro Dei fraternoque amore, quid putamus iuuare? Quodlibet itaque bonum quanquam  minimum, si propter caritatem facis, securus esto, cum fructu facis; si propter aliud facis, ne erres, inaniter facis. A quolibet malo si caritatis amore compesceris, mercede non carebis. Si ob aliud agis, nec uenia, nedum gratia, dignus haberis. Quisquis ergo medium locum iustitie uis obtinere, hec obserua decem precepta, et hoc propter duo illa, id est, dilectionem Dei et proximi. Quod si contingat ab his te forsitan elabi; quo citius potes, recurrens ad pietatem, quem amas, medici, et contemptum paulo minus amorem ipsum confitens, multumque deflens, tuo stude loco restitui. Amat enim eos, a quibus quoque non amatur; nedum te despiciet, a quo quamlibet parum negligentius [id est aliquo modo] ex aliquo diligitur. Cum  ergo tanto amico festina reconciliari, undeque cecideras restitui; quando quidem restitutos nonnullos uides etiam ad potiora prouectos. uera autem restitutio, ubi uera confessio; uera autem confessio, ubi uera conuersio, ubi autem uera conuersio, ibi uera curatio. Nam quid pertinet uulnus medico monstrare, si eo non uis curari  ? sepius uero monstrata, nec curata plus tument uulnera, ita ut ipsos sui fetore a quibus uidentur inficiant, frequenti attactu deteriorata.

6. Penitens itaque es, aut esse uis? Considera regulam penitendi in dictis expressam Baptiste Domini! Facite, inquit, fructus dignos penitentie ; et paulo post: Qui habet duas  tunicas, det non habenti ; ceteraque exsequens [id est prosequens] misericordie opera, docet perspicacissime curam aliorum necessitatibus [supple eum] misericorditer debere impendere, qui ut misericordiam consequatur a Domino, culpas insequendo penitentie dignum cupit fructum exhibere. uestiat itaque necesse est nudum, qui amissum innocentie uult recipere ornamentum. Pascat esurientem, qui mortiferam anime desiderat euadere famem. Potet sitientem, qui uult euadere egritudinem morum. Consoletur in carcere constitutum, qui inferni non uult subire  ergastulum. Confortet dolentem, qui eternum non uidere desiderat dolorem. Recipiat hospitio peregrinum, qui uult a Domino recipi in eternum illud paradisi tabernaculum. 173 Redimat captiuum, qui a diaboli laqueis cupit liberari. Per Christum solatietur in aliquibus necessitatibus constitutum, qui de necessitatibus diuersarum uult liberari angustiarum. Sepeliat mortuum, qui perditionis eterne cupit euadere lethum. Liberet constrictum pro debitis, qui liberari a suis cupit peccatis. Eripiat eos qui ducuntur ad mortem, qui uult inferni effugere carcerem. uincat animum impatientem, qui uult diabolum superare bacchantem. Corripiat in misericordia negligentem, qui castigantem placare uult Deum Patrem.

 7. Est autem preter hos alius misericordie promerende specialior tantopere modus, quanto ab ipso Domino ore proprio institutus, hisque adiunctus, imo ordine, natura, atque utilitate ita prelatus: Dimittite, inquit, et dimittetur uobis, date et dabitur uobis ; et: Nisi dimiseritis hominibus peccata eorum, nec Pater uester, qui in celis est, dimittet uobis peccata uestra . Tertioque idem eodem replicans sensu: Cum statis, ait, ad orandum, dimittite si quid habetis aduersus aliquem, ut et Pater uester, qui in celis est, dimittat uobis peccata uestra . Quarto autem parabola, que et idem monstraret, premissa  : Sic et Pater meus celestis faciet uobis, si non remiseritis unusquisque fratri suo de cordibus uestris , uidelicet ne ore se quis estimet Deum posse fallere, qui ipso uidet in corde. Quinto uero: Si offers, inquiens, munus tuum ad altare, et recordatus fueris quia frater tuus habet aliquid aduersum te; relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Sed tu forsitan dicis: Abest longe quem lesi, nec possum eum adire. Dicit tibi angelus: Gloria in excelsis Deo, et in terra pax hominibus bone uoluntatis . Dicit et psalmus: In me sunt, Deus, uota tua, que reddam laudationes tibi . Dicit et Apostolus: Si fieri potest, et utcunque pacem in uoluntate retine; ita enim et Dominus: Si ibi fuerit filius pacis, requiescet super illum pax uestra; sin autem, ad uos  reuertetur , id est, non deerit a uoluntate et remuneratione uestra, etiamsi ab illo non fuerit recepta. Dicit et Gregorius: Debemus itaque ad proximum quamuis longe positum longeque disiunctum mente ire, eique animum subdere, humilitate illum ac beneuolentia placare. Sexto demum Dominus: In qua, inquit, mensura mensi fueritis, remetietur uobis . Septimo 174 dicens de adultera: Qui sine peccato est uestrum, ait, primus in illam lapidem mittat , hoc est, feriat alterius sine misericordia admissum, qui in se nullum habet  quo feriri possit peccatum. Hinc Seneca: uide, ait, si adhuc malus es, et similibus parce: uerum si esse desiisti, cur aliis bonum emendationis abscidas, si tamen huiusce istic non dissonet persona? Octauo: Eiice primum trabem de oculo tuo, et tunc perspicies ut educas festucam de oculo fratris tui : festucam iram dicens subitam et leuem; trabem superbiam, odium et inimicitie retentionem. Nono: Medice, cura teipsum , id est, emenda prius in te iram uel odium et ita demum alterius insequendo cura peccatum; exemplo uidelicet cuiusdam philosophi, qui cum ad iracundiam, ut iam in alio uolumine  retulimus, concitaretur, eidem a quo incitabatur dixisse fertur: Iam te percuterem, nisi iratus essem. Quod si alicui fidelium contigisset  dixisse, quid aliud ageret? non [legendum uidetur nonne] custodia proprie mentis sospitate, illius phrenesim haustu patientie curaret? Quid uero nobis trabem proprio in oculo ferentibus et de alterius [subaudi oculo] festucam auellere nitentibus, facto in huiusmodi gentilis idem, proh nefas! clamaret  nisi quod iam dudum propheta: Erubesce, inquiens, Sidon, ait mare ; ac si ipso exemplo diceret: Qua fronte Christianus quilibet cum trabe superbie alterius de oculo festucam alicuius uitii conaretur demere, cum me academicus nec ipsam festucam ire oculo cordis uelle uideat gestare, dum de alterius tignum elationis studeo reuellere? Decimo uero item Dominus: Diligite, inquit, inimicos uestros, benefacite his qui oderunt uos, ut  sitis filii Patris uestri, qui in celis est, qui solem suum oriri facit super bonos et malos, et pluit super iustos et iniustos . Facessat ergo omnis indigne penitentium, imo Deum hac simulatione ad iracundiam prouocantium, his diuini oris preter innumerabilia tonitruis perculsa saltem dolositas; estimentiam  ueniam se mereri nullo modo peccaminum, quandiu in corde aliquod phreneticum retinent odium.

8. Ad fructum autem dignum penitentie etiam hoc pertinet maxime, ut qui se illicita perpetrasse considerat, sese a licitis caute restringat; ipsarum etiam rerum illecebris, quas sibi causam alicuius recognoscit fuisse criminis, corpus suum assuefacere ulterius caueat: sciens a quodam ueracissime 175  dictum, quod et a nobis utinam non fuisset perspicacissime,  heu dolor! experimento nuper probatum; quia aliud est exhausta pestis, aliud consopita. Furens enim aduersarius, a corde se docens expulsum alicuius, propulsionis sue uindicare nitens iniuriam, preter alia mille nocendi ingenia, illum maxime, quo admitti solebat, obseruat introitum, cui nisi uirilis cum Dei auxilio adhibita fuerit custodia, (exemplo necis Isboseth. cuius dormiente ostiaria improuise contigit interitus , cum ininguine, ablatis etiam spicis [ plerumque irruere tanto solet seuius, quanto inopinatius, iuxta hoc quod ait Dominus: Cum immundus spiritus exierit ab homine, ambulat per loca inaquosa querens requiem, et non inueniens, dicit: Reuertar  in domum meam unde exiui, et ueniens domum, etc., Tunc uadit et assumit septem alios spiritus secum nequiores se, et ingressi habitant ibi, et fiunt nouissima hominis illius peiora prioribus . Ecce quod malum de negligentia, desidia, uel torpore generatur. Unde et Psalmista, dum necessitates carnaliter populi describeret, casus moraliter nostros ostendebat, dicens: Omnem escam abominata est anima eorum, et appropinquauerunt usque ad portas mortis . Esce autem animarum, oratio, psalmodia, ieiunia, eleemosyne, et continue sunt lectiones: que qui abominatur, nisi ei contingat quod sequitur, id est, ut clamet ad Dominum dum tribulatur , ut et necessitatibus [f., e necessitatibus] suis liberetur, eterne sine dubio mortis,  teste Gregorio, periculum incurrere creditur: desperatur enim eius etiam temporaliter uita, qui carnalia respuit alimenta.

9. Sed ut meipsum in hoc quod cepi traham in exemplum, cum paulo resolutius quam competeret nudius tertius me agerem, sensi, proh nefas! in paruissima  occasione, quam me titillans amara illa uoluptatum suauitas, etiam in carcere positum, dolore confectum, pupugerit, longe quidem quam solebat mitius, sed rursus longe aliter atque putaueram: ita ut in hoc saltem cognoscere potuerim, non mollem, sed omnimodis fortem, non muliebrem, sed uirilem cordis ianuis me debuisse custodiam adhibere. Quod, o bone Iesu, pie, celestis ac sapientissime, istic poni decuit medice,  non ut tibi reuelem, qui omnia nosti antequam  fiant, sed ut   etiam lecturis in isto prouideam, uidelicet ut causam iuste quam patior animaduersionis tue perpendant, 176 quo tuam in hoc iustitiam glorificent: considerantes quam reus in tuo conspectu parebam, cum me  illud nec esse omnimodis cecus perpenderem: cum et nunc percussus, prostratus, oculisque parumper apertis, teque ex aliquantulo  , ut mihi uidetur  sciens, et me non tam emendare quam corrigere cum tui adiutorio, ut te uidere merear, uolens, dominis quoque crudelissimis, qui me dum a te fugerem  receperunt, terga ad te refugiendo dare deliberans, nexu adhuc insolite consuetudinis et maculis retentus pernoxie frequentationis, tam miserrime ictu zabolico terebratus, iaculisque peccati percussus confodior. Rursum quam miser eram, perpendant, a te penitus auersus, qui tam inutilis adhuc pareo ad te quasi conuersus: quam impius cum me ipse crudeliter interficerem, qui tam iniquus, cum me a te refici misericorditer postulem; quid superba caro in prosperitate egerit, que adhuc in tam maxima aduersitate superbit: quid petulcus moliebatur animus, cum quedam illi pro uoto arridebant, cum adhuc euanescat, cum uniuersa ei repugnant; simul ut mei iactura sibi cautele capiant commoda: (felix [  proque memet miserrimo tuam eo obnixius postulent clementiam, quo numerosiorem agnouerint culpam, abundantiorem intellexerint et intercessionis indigentiam.

10. uerum ut ad te cum quo mihi erat sermo redeam, suggero ut dum agis penitentiam, ipsam quoque non solum a malis, etiam a bonis temperes linguam, Psalmista docente te, dum dicit de se: Cum consisteret peccator aduersum me, obmutui, et humiliatus sum, et silui a bonis ; qui tamen premiserat: Posui ori meo custodiam. Aliud enim est custodiri, ut rationabiliter, dum utilitas exposcit, proferatur; aliud penitus obturari, ne ullatenus proferatur. Unde et in alio psalmo precatur dicens: Pone, Domine, custodiam ori meo,  et ostium circumstantie labiis meis . Ostium uero et aperitur et clauditur. Peccatoris uero nomine diabolum hic expressum intellige, qui  tentationis uel penitentie tempore, ut iam dictum est, contra nos maxime probatur consistere. Nam et illum, qui uxorem patris uiolauerat, tradi Apostolus Satane precipit in interitum carnis, ut Spiritus saluus sit in die Domini . Tradi autem Satane dicitur, ad conflictum, non ad dominatum; ad certamen, non ad seruitutem; ad carnis interitum, non ad anime detrimentum; uidelicet ut dum illo cum aduersario ieiuniis, uigiliis, ceterisque corporis cruciatibus pugnante caro 177 interiret, spiritus, hoste deuicto, saluus in die Domini fieret. Unde et alibi quedam secularia in exemplum proferens idem ait: Omnis autem, qui in agone conten it, ab omnibus se abstinet . Et uerissime. Nam et in scammate  luctaturis quorumdam abstinentia  indicebatur, ita ut etiam cibus eis agonisticus daretur, id est, leuior, qui corpus reficiendo roboraret, non grauando elideret; et quia luxuria quoque nimium debilitat corpus, laminas plumbi renibus circumponebant propter pollutionem nocturnam: que omnia cum propter corruptibile brauium illi facerent carnaliter adipiscendum, nos spiritualiter agere in hoc longe dissimili potius debemus conflictu, ut et carnem spiritui subiiciamus, et diabolum prosternamus, et brauium sempiternum pro uictoria capiamus. Quamuis et alio congruentius modo possit intelligi quod dictum est: Tradere huiusmodi Satane . Satanas quippe aduersarius uel contrarius interpretatur, per quod contrarietatis nomen significatur traditum peccatorem  contrariis anterioris uite consuetudinibus: uerbi gratia, ut qui ante deliciis, nunc utatur amaritudinibus, et quidquid auersum uel contrarium est uoluptatibus, exerceat penitentie diebus, tu intereunte huiusmodi contrarietate per afflictionem carnis  spiritus in die Domini saluus mereatur existere.

11. Sciendum autem alium modum esse penitentie, quo iudicio totius Ecclesie quis certo tempore [subaudi penitentiam agit], alium quo nostra sponte penitemus omni tempore: Istud nulla constringitur lege, nisi prout quisque sibi uelit indicere tantum, ut pro modo egritudinis medicinam sibi nouerit adhibere salutis. Illud uero ea constringitur conditione, ut nil laxius sibi possit ab eo quod preceptum est agere, nisi ipsius, a quo ligatus est, leuigetur  auctoritate, aut forte ipsius industria hoc eum ligauerit moderamine, ut si ipse defuerit, ab alio sibi absolutionem liceat postulare  . Penitentiam  uero nec iste nec ille digne agere conuincitur, si dum unum quodlibet uitium sese macerando insequitur, aliud simile, aut forsitan grauius, aut certe plura alia committere non ueretur. Nam sunt nonnulli, qui pro commisso penitentes homicidio, aliud meditantur homicidium. Sunt etiam, qui cum homicidium penitent, adulterium perpetrare non abhorrent. Quid istis euenit, nisi quod dicitur: ue peccatori terram ingredienti duabus uiis?  Duabus uiis quippe terram ingredi nititur, qui unum insequendo uitium, uiam salutis querere uidetur; cetera uero exsequendo, uiam mortis incedere comprobatur; cum apertissime Iacobus dicat apostolus: Qui in uno offenderit, erit omnium reus . Hoc enim quod de homicidio et adulterio exprimendi  gratia dixi, de ceteris unusquisque nouerit debere intelligi.

178 12. Notandum interea quales impios Dominus suscipiat conuersos; ait enim: Si auerterit se impius ab impietate sua, et egerit penitentiam ab omnibus peccatis suis que operatus est, et custodierit omnia precepta mea, et fecerit iudicium et iustitiam, uita uiuet, et non morietur . Si, inquit, egerit penitentiam ab omnibus peccatis, et custodierit omnia precepta mea; ne tu te putes aliquod penitendo delere posse peccatum, si contemptor Domini fueris preceptorum. Omnia ergo crimina necesse est derelinquat, et uniuersa precepta Dei custodiat, qui indulgentiam consequi desiderat. Caue igitur, omnis quicunque es, qui penitentiam  desideras agere, ne duplici corde illud certamen uelis adire; ne forte dum Deum te posse cogitas fallere, non quidem fallere, sed eum potius uidearis irritare, quem oportuerat humillima et purissima satisfactione placare.

13. Sed ad hoc quis idoneus, cum nemo aliquid possit suis uiribus? Unde quotidie clama, imo incessanter, etiam tacendo et aliud quodlibet agendo desiderans postula: Cor mundum crea in me, Deus . Quod si nitenti tibi ipsa praua consuetudine exui difficilis occurrit effectus, ne rogo ideo deficias. Naturalis enim iste est omnium conatuum usus. Magnus enim lapis difficile euehitur ad summa, cito ruit ad infima; nec a primordio quis potest esse perfectus; teste enim Augustino, difficile est ut sic homo  mutetur, ut non habeat unde reprehendatur. Tunc tene te ad Christum, clama: Trahe me post te ; et: Educ de carcere animam meam . Et ne tuis innitaris uiribus, audi eumdem Augustinum: Pugna contra concupiscentias, Deo desistente, si potes; laborare potes, uincere non potes. Unde Psalmista: Si sumpsero pennas meas diluculo, et habitauero in extremis maris, etenim illuc manus tua deducet me, et tenebit me dextera tua , ac si dicat: Quantumuis nitar, quamtumuis laborem, quouis mentis acie euolem, quouis proficiendo conscendam, cum ipsis pennis me scio casurum, nisi dextera tua solitum prestet auxilium. De ipso uero auxilio quantum presumat, alibi ita demonstrat: Promitto uobis, filioli, et certus sum, quia si quis ex corde penituerit, et ad uomitum peccati reuersus non fuerit, saluus erit: tantum est fide [f., ut fide] non dubitet, ne delectationes repetat.

14. Inter hec igitur, subruente tentatione subita, si aut in cogitatione, aut in uerbo, aut denique in facto te improuise contingat labi; ne desperes, ne deseras inceptum, ne bene agendi in aliquo interrumpas cursum; repara rediuiuum certamen, resume conflictum, reaccende audaciam, uindica iniuriam.  Solet dux eum militem plus diligere, qui frequentibus ictibus confossus, rursus aduersarium reuocato certamine impetit, quam eum qui aut nunquam [subaudi impetit], aut 179 terga dedit, nil uirtutis inimicum expugnando monstrauit. Audi etiam super hoc Scripture sancte consilium: Si spiritus, inquit, potestatem habentis super te ascenderit, locum tuum ne dimiseris, quia curatio cessare faciet  peccata maxima .

15. Sanus es? Lauda custodientem te Dei misericordiam. Infirmus es? Lauda flagellantem pii Patris iustitiam. Bonum est, inquit Psalmus, confiteri Domino, et psallere nomini tuo, Altissime. Quomodo? Ad annuntiandum mane misericordiam tuam, et ueritatem tuam per noctem , mane prosperitatem,  noctem significans aduersitatem, ac si dixisset: In prosperitate misericordiam, in aduersitate bonum est annuntiare tuam laudando iustitiam. Sanus es? Audi a quo contineris: Custodit Dominus omnia ossa eorum . Infirmus? Audi unde consoleris: Multe, inquit, tribulationes iustorum , etc.; et: Non sunt condigne passiones huius temporis ad futuram gloriam, que reuelabitur in nobis . Infirmus es? Audi, ne impatienter doleas: Quem enim diligit Dominus, corripit . Sanus es? Audi, ne insolenter exsultes: Quod si extra disciplinam estis, cuius participes facti sunt omnes; ergo adulteri et non filii estis . Sanus es? Time ne tibi dicatur: Fili, recordare quia recepisti bona in uita tua . Infirmus  es? Opta ut de te dicatur: Et Lazarus similiter mala. Amplectere tu, nunc uero hic consolatur. Time tu, tu uero cruciaris. uerumtamen ne te solutum ipsa infirmitas, aut istum sanitas reddat ingratum, noueritis quia quibusdam infirmitas, aut quelibet flagella aut ad profectum, aut ad probationem, aut ad solam gloriam Dei sunt: quibusdam autem aut ad correctionem, aut ad initium malorum, uidelicet ut dum hic flagellantur, nec corriguntur, hic  incipiant torqueri, ut in eternum crucientur. Multa enim flagella peccatoris . uide Pharaonem, considera Herodem. Et quibusdam sanitas, aut alia bona temporalia aut ad probationem, aut ad aliorum utilitatem, aut ad iudicium dantur: nonnunquam uero ideo dantur: ut abundante uiatico in presenti liberius ad mansura bona tendatur; siue ut, dum pure quis ministrat aliena, quandoque perueniat ad sua; et dum cum Dei gloria ministrantur momentanea, gloriosus cum boni operis fructu perueniatur ad eterna. Scriptum est enim: Dedit eis regiones gentium , etc. Tanto ergo minus uel affici ad hec utraque debet quis uel extolli, quanto minus ad quid sint prerogata, in hoc ualet difficile mundo perpendi.

 16. Sapiens aut es, aut esse uis, aut forte diceris? Stultus secundum Apostolum in hoc seculo efficere, ut sis sapiens . Stultus es? Inclina, secundum Salomonem, aurem prudentibus , ne sis stultus. Sapiens es? Audi: Non plus sapere quam 180 oportet sapere . Stultus es? Audi: Qui autem ignorat ignorabitur . Sapiens es? Audi: Prudentie tue pone modum . Stultus es? Audi: Usquequo, inquit, paruuli diligitis infantiam, et stulti ea que sibi sunt noxia cupient, et imprudentes odibunt scientiam?  Sapiens es? Audi: Intellectus bonus omnibus facientibus eum . Stultus es? Intellige: Qui auertit aurem suam ne audiat legem, oratio eius erit exsecrabilis .  Sapiens es? Caue quod dicit Apostolus: Melius eis fuerat non cognoscere uiam ueritatis, quam post agnitionem retrorsum conuerti . Stultus es? uide quid dicat Dominus: Qui est ex Deo, uerba Dei audit; propterea uos non auditis, quia ex Deo non estis . Sapiens es? Euita prudentiam carnalem. Stultus? Sectare prudentiam spiritualem. Sapiens? Audi: Ne sis sapiens apud temetipsum. Stultus? Time Deum et recede a malo . Sapiens? Agnosce ipsum tuum nescire. Stultus? Aude sapere, ne tentatio te subiuget, antequam metus. Sapiens? Audi: Sapiens eris, si te non esse credideris . Stultus? Non nature, negligentie sapientia denegatur. Sapiens es? Audi: Altiora te ne quesieris. Stultus?  Que precepit Deus illa cogita semper . Audite eumdem simul utrinque: Neuter excusatur, nec ille qui legit, nec ille qui legere noluit; plus deliquit qui negauit quod legit. Ille autem, qui cum potuit, noluit scire quod faceret, nequaquam euadet; quia dictum est in Iob in cuiusdam descriptione maledictionis, siue scilicet Iudeorum crucifigentium, siue Iude tradentis Dominum [repete dictum est] siue principali illi superbie, siue generationi  communiter malorum : Reuelabunt celi iniquitatem eius, et terra aduersum eum consurget, et manifestum erit peccatum illius in die furoris Domini , cum eis [ia est cum peccato eorum], qui dixerint Domino Deo: Recede a nobis, scientiam uiarum tuarum nolumus . Itemque: Ducunt in bonis dies suos, et in puncto ad inferna descendunt; et Sapientia satis idem terribiliter: uocaui, ait, et non uenistis, etc.; ego quoque in interitu uestro ridebo , etc. Propheta etiam in Threnis deplorans: Propterea, inquit, ductus est captiuus populus meus, quia non habuit scientiam . Alius uero: Omnis, ait, iniquitas ab ignorantia descendit. Et illud: Noluit intelligere ut bene ageret . Iterumque:  Nescierunt neque intellexerunt, in tenebris ambulant, mouebuntur omnia fundamenta terre . Dominus uero in Euangelio: Qui est, ait, ex Deo, uerba Dei audit . Ne uero tu, neue ille alter ad qualemcunque sapientiam me putet uos inuitare, preter ad illam que ex Deo est; et ab aliquacunque [subaudi sapientia], cum cautelam suadeo, compescere alteram, cum nulla sit alia; conabor quo citius expedire potero  , tria sicut in corpore, ita et in animo esse genera incrementorum, uerbum e uerbo, sicut hic, id est, qui plura superius in 181 adminiculo, istius operis protulit, prosequens ipsum. »Est enim unum, inquit Augustinus, in corpore necessarium, quo naturalis conuenientia impletur in membris; alterum superfluum,  sicut interdum senis digitis nascuntur homines; tertium noxium, quod cum acciderit, tumor uocatur; etenim sic membra crescere dicuntur, reuera enim locum occupant ampliorem, expugnata bona ualetudine. Ita in animo quedam quasi naturalia incrementa sunt, cum [subaudi animus] honestis, et ad bene beateque uiuendum accommodatis augeri dicitur disciplinis. Cum uero ea discimus que mirabiliora quam utiliora sunt, quanquam nonnullis rebus plerumque opportuna, superuacanea tamen et de illo secundo genere numeranda sunt. Noxium uero illud genus est artium, quo anima sauciatur.« Istud ergo  pessimum genus sciendi omnimodis respuendum, secundum cauendum, primum est amplectendum:  ipsa est enim uera sapientia, imo nulla alia, que nulla suadet nisi honesta; nulla docet nisi utilia; nulla precipit nisi Deo acceptabilia.

17. Prudens es? Esto et simplex. Simplex es? Esto et prudens. Nec enim unum sine altero aliquid ualet, ut esse uirtus ualeat. Nam prudentia sine simplicitate calliditas; simplicitas sine prudentia fatuitas est. Audi Dominum dicentem: Estote prudentes sicut serpentes, et simplices sicut columbe . uolo ergo te, ut de quodam  satis Gregorius ait lepide, scienter nescium et sapienter indoctum. Letus es? Utinam in Deo. Tristis es? Utinam esses pro incolatu tuo. Letus es? Audi in quo gaudere debeas: Gaudete in Domino semper . Tristis es? Audi qualiter affici debeas: Que enim, ait Apostolus, secundum Deum tristitia est, penitentiam in salutem stabilem operatur . Dicit tibi psalmus: Letamini in Domino . Dicit et tibi Apostolus: Omne gaudium existimate fratres mei, cum in tentationes uarias incideritis . Audiat  igitur letus ne insolescat: ue uobis, qui ridetis, quia plorabitis et flebitis . Audiat tristis ne amarescat: Beati qui nunc fletis, quia ridebitis. Letus: Gaudete  quod nomina uestra scripta sunt in celo . Tristis: Iterum autem uidebo uos, et gaudebit cor uestrum, et gaudium uestrum nemo tollet a uobis . Letus: Spe gaudentes . Tristis: Quasi tristes, semper autem gaudentes . Audiat utique tristis: Gaudete iusti in Domino . Letus: Plange quasi uirgo . Tristis: Gaude et letare, filia Sion . Letus: Quantum exaltauit se, et in deliciis et letitia fuit, tantum date ei luctum et planctum . Audiat tristis: Tristatur aliquis uestrum? Oret equo animo et psallat . Audiat letus: Hilarem datorem diligit Deus . Hec itaque duo ita compegi, ut et tristis merorem equanimitate, oratione, et crebris,  si ad hoc idoneus est, psalmodiis mitigare contendat, ne in rancorem incidat; et letus hilaritatem sui non alio [id est aliter] quam cum Dei gratia in operibus bonis Deo ostendere 182 humiliter satagat, ne offensam pro letitia incurrat, et [supple ut] meritum pro beneficio preparet. Dictum est enim a quodam, ut credo, ueracissime : Qui panem egenti tribuit tristis, et panem et meritum perdit. Hinc et ille qui superius, id est Augustinus, sepissime: Si cum hilaritate, inquit, bonum facis, tecum facis; si autem cum tristitia, fit de te, non tu facis. Cum itaque importunius temporale gaudium cordi subrepit, respondeat intus moderatus uigor animi  dolens de cecitate presentis seculi: Quale mihi gaudium erit, qui in tenebris sedeo, et lumen celi non uideo?  Rursus dum sese tristitia intolerabiliter ingerit, erecta in arcem mentis constantia dicat: Quis nos separabit a caritate Christi? tribulatio? an angustia? 

18. Cum igitur naturale quodammodo sit omnibus magis flere quam ridere, siquidem a fletu omnes uidemur nascendo incipere; conuincitur legem nature excedere, qui dissolutior in ridendo existens,  raro, aut forsitan nunquam, nec pro desiderio celestium, nec pro iactura terrestrium, nec pro ipsa mortalitatis contemplatione, que propter ipsum ineuitabilem occasum tot quotidie subiacet casibus, quot seruit necessitatibus, fletum aliquem corde proferre, aut oculis ualet elicere. Quod enim aliquoties utilior quam letitia sit tristitia, testatur qui dicit: Cor stultorum ubi letitia, et sapientium ubi tristitia . Cui ille, qui superius, satis concinit laute: Utilior, inquiens, sepe tristitia est, que comitem solet habere grauitatem. Alius item: Ipso, inquit, nostro Deus gaudet lamento; unde dicitur: Ante ruinam exaltatum cor ; et illud quod tametsi  de futura perditione maxime, tamen et de presenti potest intelligi euenturum uarietate:  Risus dolore miscebitur, et extrema gaudii luctus occupat . Quomodo ergo inter hec utraque statum mentis debeat moderari, sapienter te docet qui dicit: In die malorum ne immemor sis bonorum, et in die bonorum ne immemor sis malorum . Hoc enim facto nec letitia dissolutum, nec tristitia faciet desperatum: quod facundissime ille incomparabilis eloquii, supra qui paulo, ore depromit  aureo: Si qua, inquiens, est presentis temporis letitia, ita est agenda, ut nunquam amaritudo sequentis supplicii recedat a memoria. His ita confectis, pensandum est cuique, unde in presenti gaudere debeat, ne in futuro doleat; uel unde tristari, ne notam rancoris incurrat: nam et rident homines in presenti et plorant; et quod rident  sepe plorandum est, et quod dolent gaudendum. Ridet enim quis quod plorandum est, sicut de quibusdam dicitur: Letantur cum male fecerint, et exsultant in rebus pessimis . Item plorat aliquis, cum ei aliquid aduersi contigerit; cum potius gaudendum esset illi, quia: Quem diligit Dominus corripit, flagellat autem omnem filium quem recipit . Unde igitur oportet 183 gaudere nisi de profectu piorum? Unde tristari nisi de defectu eorum? Unde gaudere nisi de felicitate promissa? Unde tristari nisi de peregrinatione hac diuturna? Leue enim est desiderium patrie, si desunt penitus lacryme in peregrinatione; et frigida nimis torpet caritas in corde, si de profectu fraterno  gaudere, et pro defectu nescit omnimodis dolere; unde et Augustinus: Odit, ait, patriam, et ualde uituperat, qui putat sibi bene esse, cum peregrinatur.

19. Est etiam alia non usitata quidem multis, sed tamen Dominicis mandata preceptis causa exsultationis. Enumeratis quibusdam quippe aduentum eius precedentibus signis, ait discipulis: His autem fieri incipientibus, respicite, et leuate capita uestra, quoniam appropinquat redemptio uestra ; quasi dixisset: Dum transire ea que non amatis cernitis, prope illud scitote esse quod inhianter quesistis.  ualde autem metuendum hoc exemplo cuiquam Christiano de percussione mundi dolere, ne, dum mundum compatiendo ei deprehenditur diligere, inimicitias Dei uideatur incurrere, Apostolo terribiliter intonante: Quicunque uoluerit amicus esse seculi huius, inimicus Dei constituitur . Neque enim lugendum est in precibus pro re terrena, quia uidelicet iuxta dictum Gregorii fructum nullum habent lamenta, que cum lacrymis student querere peritura, quod et Esau approbat consternatio cassa. Quanquam, licet moderate, etiam de rebus minimis Deum oporteat precari, uel, sicut in Timeo dicit Plato, Dei presidium implorari. Quid autem in talibus sit agendum, monstrat Habacuc prophete oraculum, qui dum quasdam seculi dinumerasset clades,  concludens adiunxit: Ego autem in Domino gaudebo . Et Psalmista: Letabitur, inquit. iustus, cum uiderit uindictam ; uidelicet sciens adesse in proximo remunerationem bonorum, cum crebrescentem uindictam uiderit malorum. Itemque: Renuit consolari anima mea . Hoc itaque est gaudium bonis specialissimum, huic nullus communicat impiorum. In hoc enim seculo impii eque ut iusti et gaudere uidentur et affici. Gaudent enim cum acquirunt, gemunt cum perdunt. Similiter sancti, et non similiter, quia ex rebus etiam differentibus: nam illi pro damnis terrenis, isti pro celestibus desideriis; et tamen gaudent sancti cum acquirunt utique fructum laborum; merent autem cum perdunt, id est cum aliquos  de consortio sui excidere conspiciunt. Irrident illi pie plorantes, deflent isti inaniter ridentes, inaniter etiam lugentes; a uisu enim ad luctum, a fletu etiam pergunt ad fletum, a fletu cum risu, ad fletum sine risu: luget quippe quilibet eorum proximum euntem ad regnum, cum potius deberet lugere seipsum festinantem ad interitum. Tu ergo ne insolenter gaudeas, ne inaniter lugeas; gaude in Domino, letare in Deo salutari tuo; luge in seculo, geme pro celesti desiderio; plange pro tuo et proximi peccato, suspira et tristare pro incolatu hoc diuturno. Dabit tibi ille pro luctu gaudium, pro gemitu exsultationem, pro planctu iubilum, qui est consolatio mestorum, spes laborantium, 184 auxilium pereuntium; qui loquitur per Euangelium: Iterum  autem uidebo uos, et gaudebit cor uestrum, et gaudium uestrum nemo tollet a uobis . Iam enim olim et hoc propheta promiserat: Et dabit, inquit, tibi Dominus coronam pro cinere, pallium laudis pro spiritu meroris . Securus ergo cinerem porta, cui promittitur corona; gesta meroris transitorie spiritum, cui manet sine fine laudis pallium. Obtempera precipienti sedulus, imo amplectere refouentem gratissimum. Qui flent, ait, tanquam non flentes, et qui gaudent tanquam non gaudentes : id est, si fles tristitia presentis mali, gaude  spe futuri boni; et si gaudes ad temporale commodum, time eternum iudicium. Consiliatorem enim, ut ait Gregorius, animum inhabitat, qui dolens de presentibus ad eterna festinat.

20. uerum quia ad calcem nos, Deo annuente, uidemur propinquare preloquii, cauendum est ne properantius quam expedit festinantes, quia semel cepimus omnes admonere, aliquem relinquamus, aliquem negligamus: quod ne fiat, hortor et admoneo ut omnes Christiani, omnes baptizati, omnis ordo, conditio, sexus, etas, et professio, diuites, mediocres, et pauperes, sani et infirmi, iuuenes et senes, ipsique infantes, peccatores et iusti, clerici et laici, omnes, inquam, nullo relicto, nullo excepto, qui partem uolunt habere in Christi regno, omnes  seipsos excitent, seipsos admoneant, omnes aures cordis adhibeant illi parabole, quam de rege et seruis, bono et malo , quorum unus quinque, alius duo, tertius unum erogandum suscepit talentum, osuit Dominus ipse. Hoc enim, quod illum dicit egisse, ipse quotidie non desinit agere; illa, que ipsis contigisse narrat, uniuersis in die iudicii pro diuersitate operum contingere (qui habet aures audiendi audiat  intelligat et incunctanter agnoscat. Nemo se potest excusare, nullum talentum accepisse, etiamsi omnino debilis uideatur esse, cum et ipsa infirmitas sepe detur pro munere. Habet aliquis sapientiam? Maximum hoc est talentum, nullum enim maius. Habet diuitias? est quidem minus, ad erogandum aptissimum. Utitur  qualibet arte? ualet ex ea multiplicare talentum perutile. Habet locum apud principem uel amicum? Et quod non ualet ex suo, ex illius potest operari talento. Desunt omnia. Sed tamen adest uita; adsit et uoluntas bona, nec minora congerit lucra.

21. His igitur districte et capitulatim, licet ueluti ex superfluo, quia nec proposita fuerant animo, uerum non inutiliter transcursis, ut puto, postquam paucis, quomodo diuina medicamina et omnibus omnia, et singulis congruant singula, premonstrauimus; superest ut modo illum, cui ipsum porrigimus agonisticum, alloquentes, ita demum  quedam beati Augustini interponamus de utilitate uigiliarum, et sic adoriamur in nomine Domini ipsum. Adesto itaque totus, et hec que dicuntur fenestratis  [id est apertis] animi percipe sensibus. Primum omnimodis a te uolo perquirere, utrum propria sponte hoc tam singulare uelis certamen adire. Ita est, inquis. Si igitur 185 ita est, uide ergo  in ipsis initiis, antequam scilicet hoc tam arduum iter, et a paucis agressum, a quibusdam uero segniter inchoatum, segnius derelictum; a quibusdam fortiter arreptum, longe aliter consummatum; ab aliquibus autem bene inceptum, optime peractum, adire incipias; ut primum pede solertis discretionis sollicite pertentes, utrum hoc, dum bene inchoaueris, ad  calcem perducere ualeas [subaudi iter] optime perfectionis. Incassum quippe tam summum bonum incipitur, si ante finem deseratur; nec in sacrificio Domini accepta est hostia, si defuerit cauda . Tacitis etiam fratrum indumentis, Ioseph tunica polymita refertur et talaris : polymita propter diuersitatem, talaris propter consummationem. Quibus contra Propheta impiis imprecando: Fiant, inquit, sicut fenum tectorum : illeque, qui laborantibus ad uesperum denarium reddere consueuit: Qui perseuerauerit usque in finem, hic saluus erit . Milleque hinc occurrunt testimonia, quibus monstratur nil boni ualore initia, si desit perfectio sancta. Commonefaciat itaque ad summa nitentem animum similitudo  illa Domini, quam protulit, ut in uerbis legitur Euangelii: Quis enim, inquiens, uolens turrim edificare, non sedens prius computat sumptus qui necessarii sunt, si habet ad perficiendum? ne forte cum posuerit fundamentum, et non potuerit perficere, omnes qui uiderint, incipiant illudere ei dicentes: quia hic homo cepit edificare, et non potuit consummare . Quod totum ideo constat prolatum, ut scias commodius esse, quemlibet in imis sese humiliter comprimere, quam inconsulte summa tentare, nec adipiscendo, uerecunde deficere, spectatoribus occasionem irrisionis prebere. Et quidem prouidendum summopere, ne, dum a bonis communibus ad ea, que multorum uires superant, improuide quiuis nititur, nec perseuerando ad id peruenit quod inchoando  conatur, contingat illi quod in Iob legitur: Quia omnes qui eum uiderint, dicent, ubi est?  uidelicet quia nec hic, ubi communiter cum ceteris bene ualere, nec illic inuenitur, ubi transcensis aliis singulariter uisus est festinasse. Multiplices inter hec subtilesque nimium diaboli insidias conuenit considerari, inuidiam eius maximam, hancque ueluti proprie illis intendere, quos ad sublimiora uiderit festinare. Se enim uidens delapsum ad ima, dolet indicibiliter, quando aliquem euehi considerat ad supera. Tribus quippe obsidionum generibus horum unumquemque quotidie non cessat uallare, in initio scilicet intentionis, in itinere actionis, in fine consummationis.

22. De his tribus si per singula plenius cupis edoceri,  habes ea sufficientissime in Moralibus Gregorii. Quod si obstinato, ut optamus, animo, dictum reminiscens: Qui obseruat uentos, non 186 seminat; et qui considerat nubes non metit ; huiusmodi adire luctamen interritus desideras; caue ante omnia, ne quid terrenum, ne quid seculare, ne quid bestiale in tuo resideat corde: Bestia enim si tetigerit montem, lapidabitur . Inde hoc in mari magno et spatioso, in quo sunt reptilia, quorum  non est numerus , nauim adhuc tuam esse considerans, sollicite draconem, moneo, caueto. Illude ei, antequam ipse tibi. Regulum [id est basiliscum] in ipso uisu intentionis obserua. Scito eius naturam esse, ut cum prior hominem uidens interficiat, ipse quoque uisu hominis preuentus interficiatur. Linguam quoque uiperee suggestionis sollicite preuide, et surgens prauum opus aspidalis inchoationis ualebis necare. Cumque hominis primam frontem monstraueris in principio operis, satage ne in bestiam desinens irrationabilis exsecutionis, monstro monocentauri noteris. Congregationem hypocrite sterilem caue . Scirpum ante solem  humectum in ortu eius , arentem deuita. Fecundas quidem, sed neglectas  uites conspice a bestiis et uolatilibus uoluntarius conculcari quam steriles. Terram duabus ne uelis ingredi uiis , dum et bona Dei amore facis, et placere hominibus exinde cupis. Thesaurum publice in uia ne feras, ne a latrunculis, qui uiam obsident, depredantibus perdas. uentum ne captes inanem, unde eternam debes percipere mercedem. Inter omnia enim milleformis et tortuosis flexibus innumerabiliter sinuati serpentis genera astutiarum, cautius obseruandum noueris nullum quam uitium cenodoxie pessimum. Hoc enim ita subtilissime in sanctorum utitur expugnatione, ut nisi se cauerint uigilantissime, et latrocinantis dolos, non dico in intentione. et in omnimodo actionis corpore prouide curauerint deprehendere, improuise eos  percutiens, [subaudi solet] grauius ipsa uirtute deiicere, quam soleat uitiis supplantare. Tunc demum linguam ipsam tuam prudentissime restringe. Hec enim, teste Augustino, in tantum facilis, et labilis, et ad deiiciendum ex arce animum est procliuis et efficabilis, ut sepe contingat, ut quod mens non cogitat, ipsa loquendi facilitate incurrat. Et ne leue autumes in uerbo labi sepe, audi, Iacobus quid tibi dicat apostolus precipue: Si quis se putat religiosum esse non refrenans linguam suam, sed seducens cor suum, huius uana est religio . Et alibi: Lingua inquietum malum, plena ueneno mortifero . Itemque: Mors et uita in manibus lingue . Rursumque: In multiloquio peccatum non deerit . Pulchreque  quidam nostrorum duobus adiunctis  : Nullatenus, ait, quis saluari putandus est, quandiu inordinatis moribus adherere, superuacuis uerbis delectari, turbulentis cogitationibus non timet deuastari. Deo autem gratias. Ecce enim subito et ueluti ex improuiso dum cauende istum loquacitatis gratia in testimonium ascire 187 studui, totum pene negotium, quod multis uerborum circuitionibus uix posse putaueram expediri, confeci. uis enim saluari,  remunerari, et coronari? Dum caues ab operibus inordinatis, parce et a uerbis superuacuis, contine te et a cogitationibus immundis, sequere inoffenso pede operis uocem Domini uocantis: Qui enim, ait ipse, uult post me uenire, abneget semetipsum, tollat crucem suam, et sequatur me . Sequi autem, id est imitari Christum [subaudi est], eadem qua ipse pergit uia ire post ipsum: quod est non ambire terrena, non caduca sectari lucra, honores declinare infimos; aduersitatem mundique contemptum pro amore eius libenter amplecti; cunctis prodesse, etiam ultra uires, uelle; iniurias nulli inferre, a quouis autem illatas patienter sufferre, ipsis quoque inferentibus, beneficia, si est unde; sin alias, oratione sedula illis ueniam postulare;  quoscunque ualet secum ad amorem patrie celestis erigere.

23. His pie uoluntatis conatibus si te in campo prius exercueris operationis, inuictum, fateor athletam imperatori  palestrite, editioribus spectatoribusque exhibes cunctis, dummodo et in his, ut quibusdam miserrime contigit, non defatiscaris, et semper ad potiora nitaris, donec bono certamine optime certato, cursu feliciter consummato, fide indeficue seruata, perenni remunerationis brauio gloriose diteris. Ideo autem, ut reor, ipso disponente, in cuius manu sumus et nos et sermones nostri, ita in longum producta est oratio, ut monstratis minorum actionum qualitatumue proprietatibus, tandem perueniretur ad summum, quem tu  aggredi conaris, apicem actuum; quatenus ab imis preceptorum Domini ueluti per scalam caute cessimque scandendo ad elatiora prouectus, nil amplius restet quod requiras in imis; qui per inaccessibilem multis uiuendi ordinem ipsis iam herere mereberis summis, siue etiam ut  istic inuenias quomodo te prius in tuis exercitare debeas, ut ita demum ad ea, que ultra te sunt, felici progressu conscendas, ne quando missa semel manu in aratrum, alicuius domestice prouisionis obtentu oculos intentionis ab incepto cogaris retorquere retrorsum, et aut tortuosum et inutilem facere sulcum, aut arantum uulnerare uestigia  boum. Quod si aliquis, ut iam in alio docuimus epilogo, inuenitur, qui non sui sponte, 188 sed  alterius factione hunc uiuendi ordinem imitari cogatur siue certo, siue omni tempore uite; iam in posterioribus illi me credo satisfecisse. Hic iam nil amplius credo residui nisi hoc adiicere, ut si forte ab hac necessitate cum Dei gratia contingat liberari, nullo unquam tempore ex toto assuetum in penitentia pretermittat morem uiuendi, sed diebus residuis omnibus in eius pareat actibus, quod eum suis habenis a petulantis uanitatis anfractibus iam olim cercuerit misericors Dominus. Hoc facto et meritum acquirere sibi, et gratiarum actionem magistro, et satisfactionem Domino, et laudem referre uidebitur Deo, qui eum in presenti flagellauit, ne in eternum perderet; temporaliter erudiens, ut sempiterni regni dignum heredem constitueret.  Quod si secus hanc nostri consilii declinare ei placuerit uiam, ille quid agat uiderit: nos tamen ualde metuimus, ne sibi hoc diuinum conueniat opprobrium, quia non est inuentus qui rediret et daret gloriam Deo ; et quod adhuc grauius, sententie illi subiaceat, quam idem Dominus de immundo spiritu exeunte , et octeno capite redeunte monstrauit. Unde et cuidam sanato, ait: uade, et amplius noli peccare, ne deterius tibi aliquid contingat . Et illud quod propheta deplorat: Percussisti eos, inquiens, nec doluerunt; attriuisti eos, et non sunt reuersi . Considerandum etiam huic uideo, quia quosdam longa egritudo ad uitam sepe reformat, quos postea leuissima cuiuslibet rei occasio, dum se quasi  quadam securitate resoluti incautius custodiunt, a uita funditus exstinguit. Hoc ergo ne et sibi contingat metuat, et saluti sue talium quis consilium, dum locus est, capiat, ne, dum rursus uoluerit, non ualeat.

24. Ceterum si aliquem forsitan mouet, quod modernis in hac prefatione doctorum exemplis  eque usus sim ut antiquis, et concentonem me, siue usitatius compilatorem hac de causa uelit dicere, quasi qui alienis sumptibus propria uelim construere; causam non immoror reddere. Dicente enim Psalmista: Domine, rigans montes de superioribus suis ; quantum ipso irrigante per ipsos ariditatem ingenioli mei  , qui et ipsorum superiores per se irrigauit, et per istos illos   , perque illos nos nimium adhuc arentes, non quia defuerit imber, [supple sed] quia non magis  puluereo uitiorum squalore, quam pluuia uoluntaria, quam segregauit ipse hereditati sue , complui malentes, tegmine nos quodam obteximus iniquitatum, intelligere potui: uisum est congruum 189 eorum, sicuti et antiquorum indifferenter nos uti exemplis debere, siquidem ea que ipsi acceperunt a superioribus, ita nobis pluerunt inferioribus, ut in quolibet sensu proprie quidnam  eorum debeat accipi, ipsis discernentibus pateat apertius, nec sit alicui opus errare per deuia, et propria non propriis attribuere locis, dum quid eorum quem specialiter obtineat sensum, quemue rite occupet locum, in tractatibus copiosissimis inuenis ipsorum; et ideo dum utilitas postulat te aliquid de Scripturarum testimoniis allegare, non esse opus inutilem  aut fortassis periculosum laborem assumere, sed ita ut sint [f., sunt] ab eis prolata proferre. Siquidem illorum  magis quam priscorum inniti exemplis, et labyrinthus Scripturarum adhuc perinaggressibilis mihi, et exemplum suasit duorum  , quos in Ecclesiastica historia filios pinguedinis uocitatos, et luminaria dextra leuaque assistentia candelabro legis , quos Cappadocia tanto tunc temporis uicinis regionibus fecundior, quanto ipsis nubibus completior protulit, nutriuit, et docuit, imo quibus ipsa imbuta, nutrita et edocta luminosius cunctis enituit: qui cum per tredecim annos omnibus secularium Grecorum libris, remotis solis diuine Scripture uoluminibus, operam darent, earum [scil. Scripturarum] intelligentiam  non ex propria presumptione, sed ex maiorum scriptis et auctoritate sequebantur, quos et ipsos ex apostolica successione intelligendi regulam suscepisse constabat. Et quia nemo scit nisi quod discit, dicant uero quidam etiam que ignorant, non potui ratione cogente aliqua dicere, nisi scita narrare, licet et ambigua quedam  , licet perpauca, et ipsa merori necessaria uidear inseruisse.

25. Est et alia, sed iam superius reddita, nec minor istius cunctationis ratio, uidelicet ne, si minus aliquis nostra auctoritate, que nulla est, ductus, etiamsi aliquid haberet quod de suo proferret, his que dicta uel dicenda erant, fidem dare recusauisset, saltem his qui de Scripturis ea decerpere, et  sano sensu ad nos uoluerunt deferre, nobis consonantibus credere minime detrectaret. Qui enim in  me nil unde placere alicui queam inuenire ualeo, quantum cunctis displiceam scio, uerissimamque illam esse sententiam approbo, quia cuius uita despicitur, restat ut et predicatio contemnatur ; et ideo aliquid mea auctoritate, etiamsi adesset ulla, absque illorum comitatu proferre timeo, ne notam 190 increpationis ipse [subaudi accipiam] a Domino, et legentes occasionem reprehensionis eorum que dico a me ipso accipiant qui dico. Cuiusmodi autem gratia rei libellum cudere ausim, in fine operis licet ponere decreuerim, tamen quia locus nec [f., nunc] sese ingerit opportunus, dicendum puto conuenientius. Peccatis itaque meis  facientibus et multo maiora merentibus, ad hec que patior  deuolutus, dum quid dudum fuerim, quid modo sim, quid non fuerim, quid non sim, quid esse debeam, quidue debuerim, conspicere uolo, nec ualeo, cecitatem hanc unde, ubi, uel qualiter contraxerim cogito; sed nec largitori luminis, nec ductoribus ipsis unde conquerar uel succenseam inuenio, sed proprie negligentie torpori et segnitie illud imputandum conspicio. Et hoc quidem quantum ad nec percepta  . Ubi uero ad ea que percepi quidem, sed percepta rursus contuli oblitui, uenio; maxime mee crudelitati, maxime in propriam necem tyrannidi, maximo deputo crimini, quod me proprio actu ita sauciaui, obrui, et obscecaui, ut si quando oculos attollere in illud cupiam lumen quod amisi, tanta noxie consuetudinis a meipso  obnubiler albugine, ut non modo uidere quod cupio, et ueluti somnium aduolans ad mentem reduco, nequeam ipso lumine repercussus, ipsas tenebras cum quodam oblectamine repetam quantocius  . Hoc diuturno iam multum fatigatus cecumine, ipsum lucis date perdite hesit paululum animo auctorem; iam nec licet, ut mihi uidetur, uel sero requirere, quatenus ille oculos mentis mee sue misericordie ungat collyrio, qui mihi eos sanos lucisque capabiles contulit in principio, sensumque cordis ipse splendificet  , qui omnia que uoluerit ualet. Et quia, ut dixi, paululum quid amoris iam animo hesit; ipso iam amore, eo largiente qui dedit, et ipsum meruisse me intelligo, ut sciam me non subito et impudenter ipso quo adhuc caligo uisu  debere in ipsum splendorem ingerere, ne, reuerberatis ipso fulgore obtutibus, ad peiores quam nunc  tenebras redeam cum dedecore. Captanda ergo mihi censeo quedam eiusdem lucis anteuicinia  , quibus paulatim assuefactus, et quantulumcunque oculis eorum usu expulueratis, quandoque in repercussa acie ipsum ualeam luminis radium intendere, ipsumque inhianter concupiscere; et quoties sese dignabitur ingerere, libero aspectu cernere, cretumque sine fine ualeam amare. Quod totum ut 191 merear adipisci, uisum est mihi eorum medicorum assuefieri excubiis, qui modernius quidem, sed tamen apertius, super hoc disputantes, ita sue artis condiderint libellos, ut in omnibus et imitarentur magistros, et instruerent discipulos; qualiter scilicet lux ipsa querenda, inuenienda, tenenda, cernenda, amanda, quo collyrio oculi inunguendi, quo  bono an noxio puluere expuluerandi, qua obseruantia nutriendi, qua cautela sint conseruandi. Quorum omnium me perspiciens indoctissimum, attamen iam olim eiusdem lucis amatorem effectum, libellum ex illorum dictis mei causa condere uolui istum, in quo nichil a me mea industria prolatum, in eorum medicinalibus inuentum congererem medicaminis plurimum, nec taxarem priorum ullos per me librorum  angiportus lustrare, in quibus etsi ad aliquid facilis introitus, per plura difficilis exitus; sed illos per omnia sequerer, eorumque gressibus tritum callem aggrederer, qui multigenis scrutiniis eisdem diutina frequentatione peragratis, iam absque alicuius adminiculo ductoris, solo scilicet qui eos circumfluxit, introfluxit, et preterfluxit, fontis  lumine preeunte, comitante et sequente, libero cursu ualuerunt incedere.

26. Egi autem hoc, non ut hac arte doctrinam conferre presumerem alicui, sed ne rursus hec eadem meditata, ut iam fecerant, subterfugerent mihi  . Nec mirum si pauca congeri, pauca etiam ualuerint recordari, recordata etiam non adeo diserte satis decussatimque proferri, cum et abundanter tam paruo sufficiant operi, desint etiam qui solatium ferant libri, absint et colloquentes amici, obnubilans etiam ipsam mentis aciem adsit labor infortunii, memoriam uero meror hebetauerit; cum equidem et ipsa obmutescere soleat facundia, si  egro  sit conscientia, nec male quassata chorda bene sonet in cithara. Aduerte igitur, lector, quis me ad hoc impulerit angor, que calamitas, que necessitas has mihi scribendi monstrauerit uias. Prima quidem  causa  obliuionis fuit metus, quo ut totum euomam uirus grassantis ueneni, timui, ne sicut iam omnigenis 192 uitiorum ruderibus oppressus, malorumque tenebris uallatus, ac multis secularium curarum noxiis interpellatus clamoribus, obliuiscerer ea penitus, dum me aliquid ex his retractando recolere potius se multimode sim gauisus. Secunda, ut, quia  desunt libri, desunt et confabulantes socii, adest tristitia excrucians, meror ipse animum indesinenter corrodens, haberem in hoc aliquod  solatium, uterer eo quasi quodam colloquente amico, refouerer eo quodam ueluti socio. Nec questus sum, iuxta comicum, egomet mihi dicendo: Quis leget hec? me lectorem, me operis solummodo  istius perspiciens amatorem, quandoquidem aliis [subaudi libris] indigens, hoc saltem solari posse eum qui mihi inerat uiderem legendi amorem  . Qui uult itaque legat, qui uult negligat: me nam impulsorem nemo dicat. Et qui [f., quia] ad hoc tempus paulo uacantius quam uolui reperi, in prefationibus  quidem me pene totum depinxi, conditionem, genus, nomen, officium commissum, fortunam, si dici audeat, ipsam, supplicia, tortorem ipsum quibusdam indiciis scriptitans meum, et quod illi maneat, nisi resipuerit,  supplicium, ex quo, rogo, Deus liberet ipsum. Hinc iterum quid gerendum nec gestum, gestum fuerit nec gerendum: que cum omnia quasi sub personis aliorum, ne facile ualeant expiscari, uideantur prolata, mihi tamen ita sunt aptata, ut mox fiant aperta, cum obtutibus fuerint presentata; queque uniuersa tam caute inuenire poterit exsecuta, si cui studiose eadem libuerit rimare, ut his propalandis putari possit sagacitas laborasse nostre intentionis in tam prolixa serie prefationis. Corpus uero totum operis ita compegi, ut ab oratione ad lectionem, a lectione ad orationem conuersus  , nullum nec athlete nec aduersario colludium, nullam indulserim  pausam, cum orando iste pugnet, ille expugnetur; legendo iste animetur, ille increpetur; in uno isti uirtutes accrescant, illi uires deficiant; in altero isti consilium detur, illi pauor inferatur. His ergo ita se habentibus, uidetur quidem prologus pene totus esse meus, in quo et ex meo plura, licet ab aliis 193 explorata  ponere sum ausus. Agonisticus uero ipse communis omnium luctamini manus dantium, unde nil ibi preter connexionem ipsam, et, ut ita loquar, nodos membrorum inuenies meorum; sed orationes quidem a multis compositas, quamuis et a me in ipsis initiis aliquas interpositas, quas negotio presenti iudicaui congruas, lectiones uero ex sanctorum libris excerptas. Quomodo autem ipsa prefatio, dum expediri eam succinctissime  uoluerim, tam longum uerborum obtinuerit tractum, partim adhuc et mihi manet incognitum; quantum autem est perceptum, altum [f. alium] dicendi spectat locum: siquidem adhuc est ambiguum  , quem Deus uelit ut causa uergat in exitum. Sed rogo inter hec, benigne Iesu, ueniam, dum incessanter te non ignorante contraho noxam. Cur enim ista premiserim, uideor mihi ex parte scire; utrum autem rite premiserim, cum et in pluribus uix ualeam comprehendere, in nonnullis confiteor me penitus nescire. Rite est autem omne quod humiliter prolatum non dissonat ab omnimoda, que tu es, ueritate. Si quid ergo rite est dictum, mihi, Domine, rogo ut proficiat: si quid sane absonum, tua queso clementia ignoscat, tuaque maiestas concedat,  ut hecce aliquis melius quam ego adhuc intelligens corrigat, nemo uero corrumpat, nemo deleat.  Potest tua, cui omnia ad nutum suppetunt, maiestas efficere  ut hec eadem alicui contingat prodesse, qui pro me miserrimo te uelit exorare, quem tu piissime digneris exaudire, eique uicem pro beneficio referre. Amen.


Hic ponendum quod promisimus  , beati Augustini de utilitate uigiliarum.

Igitur quia quanta sit utilitas uigiliarum, et istis et multis aliorum doctorum, insuper et multidicis sancte Scripture docemur testimoniis, admonemus olympionicen  nostrum, ut quia singulare cum peruigili hoste certamen decreuit adire, singulares excubias, quibus castra suarum uirtutum contra  multiplices eius insidias peruigilantissime custodiat, se nouerit aggredi debere. Preueniat itaque aliorum uigilias studio adeundi certaminis, ne eo dormiente improuisus irruat hostis, eo scilicet seuior, quo pridem uictus uerecundior. Ubi itaque oculos aperuerit, memor precipientis: Incipite Domino in confessione ; reminiscens etiam beneficiorum eius innumerabilium, hoc illico contra inimicum intorqueat telum, quod et sibi sit omni clypeo tutius defensaculum.


Explicit liber sextus Preloquiorum Ratherii ueronensis quidem Ecclesie euiscoui, sed Laubiensis monachi.


Qui cepisse librum dederas, finire dedisti,
   Cunctipotens, famulo dando rogata tuo.
 Hunc ego Ratherius pro te quia ferre laborem
   Suscepi, probra dilue, Christe, mea.





RATHERII uERONENSIS EPISCOPI DE  uITA SANCTI URSMARI EPISCOPI ET ABBATIS LAUBIENSIS IN BELGIO.



195 PROLOGUS.


Dominis reuerendissimis, Patribus dilectissimis, et doctoribus eruditissimis, cuncto etiam Christicolarum gregi in Laubiensi cenobio degenti, RATHERIUS eiusdem quondam monachus, modo uero ueronensium episcopus, utroque hoc licet diuinitatis Domino penitus indignus, ea in domno, que suis ipse fidelibus parauit ab initio.

1. Apud uenerabilem nuper sancte Cumane  Ecclesie iusto Dei iudicio exsulantes episcopum, reperimus libellum, pauca de uirtutibus continentem domini ac specialis patroni nostri, sancti uidelicet Ursmari episcopi. Continentia rerum quidem, auro obrizo topazioque preferenda; locutionis uero solecismis  ita pro sui modulo refertissima, ut difficile fuerit deprehendere utrum scriptoris negligentia, an dictatoris hoc contigerit insipientia. Quod cum non parum pro tempore nos offendisset, curauimus ea eiusdem operis solummodo corrigere uitia, quibus aut in sensu lectoris naufragare poterat intellectus, aut que nimia sui deformitate fastidium ingererent audientibus. Simplex autem, et  pene 196 rusticus cum totus sermonis textus altus possit uideri sapientibus, a nobis ideo minime penitus uisus est commutandus, quia et sanctarum auctores Scripturarum ferulas contemnere nouimus grammaticorum; et doctrinam simplicem piscatorum, quam sophismata philosophorum, Deo magis placuisse in saluatione conuersarum ubique cernimus  nationum. Epistolaris uero cuiusdam Ansonis, sancti, ut credi potest, quanquam non adeo diserti uiri, quam eidem suo operi preposuit, prefatio  omittenda uisa est omnino: quia tanta ei inerat confusio, ut ipsa quoque auctoris in ea lateat omnimodis intentio. Recipiat igitur uestre paternitatis sanctissima caritas hunc a uestro, non audemus dicere, filio, sed seruulo, et equidem  fugitiuo, quantulumcunque benigne instructionis uestre fructum, et cum his que apud uos leguntur, caritatiue conferat: et si consonant, optime; sin alias, discernat prudentissimum urbanitatis uestre palatum, quid ex his melius aliquid sapidiusque contineat, et hoc pro meliori sapidiorique utendum retineat: illud solerter minus eruditis nobiscum consulendo cogitans, quia iuxta cuiusdam sapientis sententiam: Bona est locutio, plane et suauiter congruenterque mouens audientem, nedum historia  aliquid continere debeat creperum [id est dubium], dum non ob aliud sit edita, quam ut causas presentium uel preteritorum ad notitiam transferat 197 futurorum. Precor interea, ut inter huius mundi miserrime fluctuantem naufragia orationum uestrarum me contineat anchora, idipsum a modicitate prestolantes mea: tantum peccatoris non dedignetur Dei pietas intendere suspiria. Deus autem Pater pacis, qui eduxit de mortuis Pastorem magnum ouium in sanguine testamenti eterni, Dominum nostrum Iesum Christum, aptet uos in omni bono, ut faciatis eius uoluntatem, faciens in uobis quod placeat coram se per eumdem Iesum Christum Dominum nostrum: apud cuius clementiam piissimum intercessorem iugiter inuenire mereamur Ursmarum  sanctissimum, cuius uitam in presenti elucidare disposuimus ad laudem et gloriam omnipotentissime Trinitatis, et edificationem populi conuenientis.



INCIPIT uITA.


2. Beatus igitur Ursmarus episcopus, bonorum omnium preconio dignus, pago Teoracensi, et uilla que uocatur Fleon oriundus, a Domino est electus per predestinationem, priusquam seculo daretur per originem. Grauida namque matre eius de eo, apparuit ei quidam uenerandus senex per uisum, in manu sua quemdam tenens puerulum, pronuntiansque: Accipe, inquit, hunc puerulum, nutriesque eum. Magna enim fames eamdem tunc temporis oppresserat regionem. Respondens uero mulier ait seni: Unde hoc faciam, domine, cum desit mihi panis ob magnitudinem quam patimur famis. At ille dedit ei panem ualde candidum, dixitque ei: De hoc pane nutries illum. Quem cum accepisset, creuit inter  manus eius magnus ualde  . Tunc eadem mulier inquit: Istud quod uideo, quid signat, domine? Cui ille: Filium, inquit, es paritura, qui de regno aliquam Christo lucrifaciet partem. Quod postea uerum fuisse ipse ore monstrauit. Tantam siquidem a Domino gratiam est consecutus, ut omnes pabulo uerbi diuini reficeret, qui ad eum gratia colloquendi uenirent. Iterum autem mater eius depressa somno aliam uisionem uidit continuo. Scalam quippe contra se stare uidebat, cuius cacumen celos tangebat, per quam idem puer scandens celum ingrediebatur. 198 Ipsa uero eumdem usque ad scale est prosecuta cacumen, sed sequi, ut asserebat, potuit, consequi omnino non potuit. In se itaque reuersa cognouit illico hec ueraciter omnia suum, quem clausum  utero detinebat, prefigurare filium. Hec et his similia quamplurima de proprio mater cognouit filio, et ante natiuitatem, et postea, que prolixum est enarrare per singula. Exsultans itaque in Domino mater aiebat: Scio certissime, quod Dei operante clementia magnus erit filius meus quem gesto, et felicem me talis nati susceptione profiteor.

3. Editus itaque puer, Ursmarus est uocatus, adultusque doctoribus sacrarum traditur Scripturarum. Qui imbuerunt eum sacris litteris diuinaque lege, non mediocriter, sed perfecte; nec seculariter, sed monastice atque regulariter. Ab ipsa uero pueritia  senilia exsequens opera, nequaquam in uoluntate propria, sed in uoluntate ambulabat diuina. Crescente sane etate, etiam morum probitate pollebat. Erat enim corpore castus, mente incorruptus; amabilis cunctis, affabilis uniuersis; animo benignus, corpore pulcherrimus; prudentia callens, fortitudine uigens; temperantia serenus, iustitia seuerus; longanimitate perfectus, eleemosynis largus; abstinentia parcus, patientia et humilitate preditus; mansuetudine ac pietate refectus, caritate non ficta repletus; fide robusta stabilis, spe inconcussa longanimis. Harum uero omnium uirtutum commercia exaggerabat eius in animo cuncto disponens sapientia. Sermo quoque eius iuxta Apostolum sale erat conditus . Si quando opportunum tempus uideret, sine  edificatione proximorum horam transire minime sinebat. Terrena quoque cuncta despiciens, ac celestia concupiscens, illi soli uacare desiderabat, cui se totum a puero deuotus tradiderat.

4. Orationi frequenter incumbens, cum lacrymis et compunctione cordis Dominum deprecabatur, ut quecunque meditaretur uel egeret in conspectu eius accepta forent. Ipse uero, qui eas potenter inspirauerat, misericorditer pias illius dignatus est exaudire preces. Pastoralem  deinde cathedram adeptus, tanta Domini sublimatus est gratia, ut pene omnes mortales anteiret, seculoque inhabitans, nichil in se seculi haberet. Scripturarum denique doctor, monasteriorum 199 constructor, prouisor ecclesiarum, custos animarum, nutritor orphanorum,  defensor uiduarum, redemptor captiuorum erat. Gregem sibi commissum ita diligebat, sicut ueritas ipsa diligendum docuerat . Nam si grassata fuisset, ut antiquitus, uesania tyrannorum, mori pro ouibus dominicis minime trepidasset. Quid plura

5. uir iste dissimilis longe fuit illis hominibus, quos nunc passim cernimus nostris temporibus: neque audiuimus aliquem qui absque carnificis gladio tam diro cruciatus sit martyrio. Nos uero idonei non sumus enarrare uel scribere omnes quas in seculo pertulit passiones, presertim cum nouem annis  et decem hebdomadibus absque alimonia uixerit panis, ob egritudinem corporis. Cibus uero, quem sumebat ipse, tam tenuis et modicus erat, ut eo sustentari saltem quiret hominum nemo, nisi miraculo, ut et ipse, diuino. Omnes autem, qui eum cernebant aut audiebant loquentem, mirabantur quod tam robustus esset et eloquens, absque alimonia panis uiuens. Aqua uero eius erat potus, et aliquoties sicera, qua tamen paululum raroque utebatur; uictus illius is erat, quem absque officio dentium sumere ualebat. Tanta quoque eius erat patientia in huiusmodi atque aliis tribulationibus, ut posset comparari patientie Iob beatissimi, qui non peccauit labiis suis, nec stultum quid contra Deum locutus est . Laudem e contra Domini iugiter concinebat,  atque secundum Prophetam benedicebat Dominum in omni tempore, laus eius semper in ore ipsius resonabat . Coniicere uero possumus ueracissime quod uir iste de illo uiuebat pane qui de celo pro nostra descendit salute. Nam, sicut fuimus prefati, ita facundus erat dono spirituali, ut quasi fons fluens, aut fluuius inundans uideretur. Quecunque uero predicabat ore, astruebat actione, ualidiora esse sciens exempla quam uerba, et plus opere docere quam uoce.

6. Opere pretium uero fore iudico iam nunc prosequi stylo quam efficax uiro sancto inerat uirtus ad effugandos hostis antiqui incursus. Erat quoddam monasterium, quod dicitur Melbodium  , duodecim  ferme millibus a Laubaco sue prouisionis distans cenobio, in quo erat sanctimonialium turba non modica: quarum unam spiritus inuasit malignus, cepitque eam uehementer laniando uexare  , atque per os eius immunda et turpia loqui. Porro illic inhabitantes grandis horror inuasit, nimiusque pauor etiam corda uicinorum perterruit. Tenentes autem eam sorores dicebant ad demonem increpando: Quomodo introire ausus es famulam Dei? Et subiungebant dicentes: Impurissime demon, exi ab ea. Quibus ille respondens, dicebat: Non exeam priusquam Ursmarus episcopus ueniat, et ipse me exire compellat. Hanc autem 200 confessionem nequaquam ei ascribimus qui ab initio mendax fuit, et in ueritate non stetit ; sed Dei  imperio cogente, uera eum fatemur dixisse, non sponte, sicut in Euangelio: Scimus, aiunt demones, quod sis Filius Dei . Quod utique cum esset ueracissimum, preter alia innumerabilia beati Petri prodit testimonium, iisdem uerbis Domino interroganti gloriose prebentis confessionis responsum ; tamen quadam sui parte mendacissimam mentitam esse malitiam, testis est dominica passio, ab impiis instinctu patrata diabolico.  Nam licet nouerit pro salute humani generis Christum uenisse, nesciens tamen ordinem liberationis nostre, illusus est morte dominica, quasi auis decipula. Ostensa namque mortalitate quam ille interimere appetebat carnis, abscondito captus est hamo diuinitatis. Ceterum si indubitanter sciret hunc esse Christum Filium Dei uiui, agnouisset mortis legibus nequaquam posse teneri. Si agnosceret posse non mori, non hunc suaderet crucifigi. Non enim intellexit humane perditionis audacissimus lanio quod suo frustraretur imperio in Saluatorem mundi seuiendo. Ignorauit antiqua malitia quia ius perditionis humane non admitteret, si se a Redemptoris hominum sanguine continuisset. Unde et Apostolus: Si hunc, inquit, principes seculi cognouissent, nunquam  Dominum glorie crucifixissent . Principes uero quos dixerit seculi, ex alia eius sententia coniicere possumus, qua ait: Non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritalia nequitie in celestibus . Ipse quoque Dominus: Princeps, ait, huius mundi uenit, et in me non habet quidquam . Quamuis et de Herode et Pilato non incongruenter possit accipi secundum illud quod Psalmiste uoce dicitur: Astiterunt reges terre et principes conuenerunt in unum, aduersus Dominum et aduersus Christum eius . Sed illi principes specialiter unius populi, non principes seculi generaliter appellati sunt. Cum ergo ueracissimum sit, Tu  es Christus Filius Dei uiui , testimonio beati Petri, mendacissimum est: Scimus quia sis Filius Dei, testimonio diaboli. Et sicut Petrus  ait: Quia caro et sanguis non reuelauit tibi, sed Pater meus, qui in celis est ; ita et diabolum calliditas astutie et subtilitas nature hoc confiteri non fecit, sed uis atque potestas eius, qui ad eum destruendum de celis aduenit. Ut uero diuina illic in homine latente presentia tortus mentiendo uera dixit dubius, ita hic dominica in beato Ursmaro operante potentia, uerum dixit inuitus: in utroque uero non suo uoto usus, sed iubentis imperio coactus. Altera igitur die ordinante Dei prouidentia, adfuit beatus Ursmarus episcopus. Cumque relatum ei fuisset de ea que a diabolo uexabatur puella, iussit  illico sibi exhiberi eam. Quod cum factum fuisset, ille non de sua, sed de Domini presumens 201 uirtute, accepto libro, cepit legere exorcismum super caput eius; dehinc benedicto oleo nares oculosque et os eius liniuit, et protinus immundum ab ea spiritum fugauit. Liberata tamen puella, pauor quidam, qui presentia diaboli seminatus fuerat, adhuc peccatoribus uicinorum inerat. At uir Domini precepit sibi aquam cum sale deferri; quibus benedictis, iussit  spargi per cuncta monasterii loca et sic omnis pauor cum auctore suo abscessit Satana.

7. Alio quoque tempore ducta est ad eum puella quedam secularis, plena demonio, quam iussit sibi in oratorium deferri. Quo facto, precepit eam uinculis quibus stringebatur absolui: et post hec cepit Dei potentiam super caput ipsius inuocare, ipsumque demonem ut a plasmate Dei uiui recederet increpare. Mirum in modum hostis ille antiquus cepit continuo anxiari et fremere, diuersasque ac diras uoces emittere. Sanctus uero Ursmarus iussit eam extra oratorium trahi, ipseque subsequens percussit eam tribus uicibus baculo quem gestabat manibus. Tum spiritus nequam exiit ab ea tam celeriter, ac si ipse fuisset percussus. Quam mox  beatus pontifex sanissimam oratorio reddidit, perungensque oleo benedicto, liberam abire permisit.

8. Habebat sanctus pontifex neptem in iam dicto monasterio Melbodiensi, quam ipse paruulam commendauerat sancte Aldegundi. Que postquam fuisset adulta, orta est quedam in eius collo seua nimis infirmitas; que gutteria  dicitur sermone Gallico. Astruebant uero medici, quod aliter curari nequiret, nisi carne incisa cum uncino ferreo foras morbus traheretur. Hoc autem illis facere cogitantibus, contigit, superuenire sanctum Domini pontificem; qui accersito ad se medico interrogauit eum dicens: Dic mihi utrumne ualeas sanare eam. At ille ait: Nequeo, nisi cum uncino ferreo carne incisa morbum foras traham. Audiens autem uir Dei hoc,  omnino facere prohibebat, quia oppido eam diligebat, et periculosum hoc ualde esse cernebat. uerum imponens manum sepius die illa super ipsum uulneris locum, dicebat: uide, filia, ne patiaris tibi ferrum imponi; credo enim in Domini pietate, quia ipse te liberabit ab hac infirmitate. Nocte uero eadem uir sanctus uberrimas preces fudit ad Dominum ob eius salutem. Lucescente uero die altera, a strato sospes surrexit puella, intantum ut nec uestigium infirmitatis remaneret in ea.

9. Eodem quoque tempore alia egrota intra eiusdem 202 monasterii septa iacebat tam ualido languore obsessa, ut omnes qui eam uidebant, de salute eius prorsus desperarent. Que cum audisset tanti uiri aduentum, cepit uirtute, qua poterat, dicere:  Obsecro ut rogetis illum ad me uentre: confido enim in Deo, me reualituram quantocius, si eum uidere meruero. Quod cum beato uiro fuisset intimatum, absque mora ad illam accessit: cumque intuitus eam fuisset, eleuata manu signum crucis super egrotam fecit, et illico fugata febre mulier conualuit, uitamque sibi a Deo per interuentum sancti uiri redditam sepissime multis ipsa narrauit.

10. Post hec itaque uenerabilis pontifex cernens paulatim sibi uires corporis minui, sueque diem uocationis imminere, curam cepit non paruam gerere, ne grex sibi commissus relinqueretur sine pastore. Tunc, annuente Deo, optantibus cunctis S. Erminus eligitur uir omni bonitate repletus, atque  magistro moribus adequandus; cunctis uero istius temporis hominibus tacito preferendus. Quem benignus Pater ut filium carissimum monuit amabiliter, quatenus gregem sibi commissum sollicite pasceret, moribus et uerbis secum ad ethera transferre satageret. Quod ipse agendum suscepit quidem moleste, sed Deo cooperante, strenue peregit; inchoauit humiliter, sed perseuerauit fideliter. Bonus igitur gregis Christi pastor Ursmarus, moribus et annis maturus, digna suscepturus meritorum premia, celestia inuitatur ad regna. Qui precibus carissimorum quos in Christo nutrierat filiorum, suum fideli Creatori commendans spiritum, ipsis presentibus exsultans in Domino, carnis quartodecimo Kalendas Maii an. 713 soluitur ergastulo, uicturus  in secula cum Christo. Angelorum euectus ministerio, celesti infertur paradiso, ubi sine fine patriarcharum fruitur fide, prophetarum spe, apostolorum consessu, martyrum collegio, confessorum ac uirginum contubernio, cunctorumque celicolarum oblectatur perenni tripudio. Corpus uero illius a discipulis religioso compositum officio, cultu est honorifico tumulatum. In cacumine quippe montis, cuius radicibus iam exstructum adiacet monasterium, oratorium est in honore sancte Dei Genitricis constructum, in quo deposuerunt beati corporis thesaurum: ubi diuina pietas demonstrat quotidie, cuius meriti illic habeantur reliquie ad laudem et gloriam maiestatis sue, cuius honor, decus et potestas permanet sine fine. Amen.





RATHERII EPISCOPI uERONENSIS  CONCLUSIO DELIBERATIuA LEODICI ACTA, SIuE  Climax Syrmatis eiusdem, qui cetera non adeo parui.

 I. 203 Quia responsi commoditate omnibus satisfecisse inexplicabilis labor cernitur esse, circuitione omni posthabita, mere, et quo apertius potero, deliberatum irrefragabiliter quod habeo, nosse dignantibus manifesto. Rogasse, rogare, rogaturum me semper Deum uniuersi nouerint, ne unquam peccatis meis merentibus mihi contingat, aliquo ut mei commodo illectus, aut incommodo territus, presente et collaudante uniuersa, cuius intererat, Ecclesia, publice mihi commissum ouile ore proprio, lupo exponam.

II. Ne  Dei ipsius ore damnatum furem et latronem; furem quia furto abstulit mihi sedem; latronem, ui et potestate quia publica; maledictionem 204 et lepram, qua eos mortifere decipit,  qui putant eum esse episcopum, sibique communicantes commaculat; . . . . . ab ordinandis [f.  ordinatoribus] manu extorsit, mei cessione atque silentio, in ouium mihi creditarum perniciem intra idem ouile cedendo iniquitati utique contegam.

III. Ne mercenarii ipse mihi nomen eumdem fugiens importem.

Iu. Ne furi cauendo, furis nomen iure mihi uindicem ipse.

u. Ne compastores atque confamulos ciere  .

uI. Ne canes domesticos, latratu ut eum canonico perturbent, desinam instigare.

uII. Ne cum tam perspicue atque sacrilege inuasionis adultero portionem posuisse meam , prostituta eidem mihi commissa conuincar Ecclesia.

 uIII. Ne sedens aduersus fratrem   , id est, uicinitatis 205 affinitate coniunctum,  pastoralitatis officio delegatum [l. derelictum], natiue patrie populum, cum peruerso peruersus suadendo ut fiat , loquar.

IX. Ne  aduersus filium matris mee , illius utique, cuius et ego baptismate sum filius, Ecclesie plebem, tam immane, infantes ipsos latet quod minime, scandalum ponam. Mei enim ipsius oblitus si fecero, taceat licet surdo; sed mihi in presentiarum, ut multis, proh dolor! hodie Deus, non tacebit, uereor, cum uenerit manifestus, cum utique ignis in conspectu eius ardebit, et in conspectu eius tempestas ualida erit .

X. Ne Nicolaitarum sectam, odisse quam se ipse profitetur Deus , incurram.

XI. Ne strudocamelontis  exemplo, quos  debueram ipse fouere, conculcantibus iudicer exposuisse.

XII. Ne quibus abesse  trimestri saltem non est concessum canonice termino, eos absentatu decepisse arguar continuo.

XIII. Ne  sputum merito in faciem ab eadem Ecclesia accipiam, libellum prior si ei dedero repudii, repulsionis legitime.

XIu. Ne  dimitte me ad unam partem sacerdotalem, ut comedam bucellam panis    dixisse prior ipse diffamer.

206 Xu. Ne mille periurum uesanus nulli estimem casum  .

XuI. Ne excommunicationis lethifera pestis uniuersam quoque si occupet patriam, nullius, aut forte minimi defendens fore periculi, nomen Dei in uanum conuincar assumere , uel, quod peius est, ut a multis assumatur, efficere.

XuII. Ne quod misericorditer, fraternaliter, et caritatiue, communi utilitate, aut necessitate, (que utique in dies maius tanto capiet augmentum, mundus in maligno positus  propinquante [ fieri non modo licere, sed etiam oportere, ab his est canonice concessum,  in quorum cordibus Deus, in quorum labiis semper . . . . . ueritas fuerat Christi, mei, infelix si cessero, destruam exemplo.

XuIII. Ne  hoc unum miseris, qui similiter erunt, inualescentibus utique Antichristi ipsius preconibus, destituendi, suisque sedibus extrudendi, patens taliter diuinitus asylum, in mei ipsius intercludam miser ipse primitus periculum. Si uos persecuti fuerint in una ciuitate, fugite in aliam . Quamuis eis, Babylon  quos insequitur  confusionis mundane, Hierusalem celestis hoc precepto suffugium haud ignorem petendum precipue.

XIX. Ne  concessum quoque eis eodem precepto canonice recuperandi in aliis, sed uacantibus, 207 qui minime ualent in suis Ecclesiis, aditum crudeliter obstruam.

XX. Ne contradictor  miser ipse malle Deum misericordiam quam sacrificium , ueniam.

XXI. Ne iudicio presulum, testimonio decretorum  , sanctione canonum, sub presentia totius Ecclesie, a legitimo archipresule, consensu, qui utique et requiritur legibus, clericorum, publice  facta infirmari ullatenus posse decernam.

XXII. Ne clementissimum atque ueracissimum  piissimi regis  concessum asseram, aut saltem credere uidear, aut inconstantem, aut  fraudulentum fuisse.

XXIII. Ne benignitatis, que obtinuit [subaudi ut ad Leodicensem sedem promouerer], ingratitudinis 208 offuscem caligine dignitatem.

 XXIu. Ne instabilitatis ipse eam cauterio notem.

XXu. Ne manum tante, que patrauit  , auctoritatis condemnem.

XXuI. Ne  mei ordinatorem tam infausto asseram ordinatum, improprie ut ita loquar, auspicio, ut ipso eodemque die, quo ordinatus post professionem a se, moris ut est, factam, fuerat, canonicis quod semper obediens foret preceptis, statuisse eum aliquid canonicis contrarium legibus, accusem; fauens utique eorum uesanie, qui meam stultissime reprehendentes eodem die, eiusdem et manu actam incardinationem, quibus potius obloquantur, ignorant.

XXuII. Ne  concessum nostris diebus illi, suo  209 atque nepoti, primatum scilicet dignissimo, diuinitus solum, neque fortuito, tam predicabile seculis omnibus priuilegium, quo scilicet uter eorum die ordinationis proprie alterum meruit ordinare, quod utique in nostro tanto est predicabilius, quanto misericordius, non laudando ipse uidear extenuare.

 XXuIII. Ne  Deum ipsum hominum supposuisse personis eumdem, sibi et longe inferiorum, cessisse illorum inconuertibiliter nequitie eum confitendo; quodque consultu canonice legis ipse fecerat, penitus dissipasse, roborari si uero perperam est quod patratum, accusem.

XXIX. Ne tante  sedis, acta ubi hec sunt, nulli faciam dignitatem.

XXX. Ne  sancti Petri, apostolorum utique principis, ante cuius sacratissimum altare pastoralem accipere merui uirgam, uilipendam orbi colendam uniuerso infelicissimus reuerentiam.

210 XXXI. Ne  pulpitum uenerabile  spectanti assignatissimum populo,  ignarus ueluti esse cuius debeat honoris, contemnam.

XXXII. Ne concionantis, archiepiscopus quoque cum fuerit, dignitatem [subaudi contemnam].

XXXIII. Ne populi tam nobilis  clamorem.

XXXIu. Ne prestantissimi cleri hymnidicam  , signorum cum strepitu, laudem.

XXXu. Ne ipsius hymni inconsideratum linquam sacratissimum, quod sonuit, atque dulcissimum melos.

XXXuI. Ne  subscriptionem septem tam uenerabilium antistitum, duo quorum et archipresules fuerant, damnare cedens ipse conuincar.

XXXuII. Ne  personas, cum episcopi fuerint  quoque, commisso qui me prefecerunt populo, unus e quibus et metropolita, uilipendere uidear legatorum.

211 XXXuIII. Ne, cum uulgata omnibus sententia, uerba episcopi aut uera sint, aut sacrilega; relationem ipsorum, concessum que  piissimi preferebat in mei negotio regis, appellare, aut credere audeam falsidicam.

XXXIX. Ne susceptionem tam spontaneam, tam hilarem, tam deuotam, tam populosam, tam clamosam, laudibus  tot  Christi refertam, plebis erga me deuotissime, accepisse calumnier ingrate.

XL. Ne  quod his que premittuntur omnibus prestare tantum sapiens quisque censebit, celum  a terra, ortus ab occasu quantum distare uidetur, tam profane impietatis admittere audeam piaculum, ut illegaliter cedens, resistere si datur, quos salua impari meritis qualitate, ab eadem, qua me, constat antiquitus auctoritate a suis in alias sedes certis pro causis translatos, cum his qui mei incardinationem accusant, damnasse conuincar; qui tot probabiles, nostratibus quoque exceptis (nulla quoniam quidem ubi factum est eorum exstitit mentio [, Dionysio licet rutilent antesignano clarissimo in martyribus, Cassiano Aeduorum sanctissimo, cum innumeris, quos aut ignorantia nobis occuluit, aut obliuio abstulit, librorum noscuntur testimonio fore. Petrus  non qualiscunque, sed cui ore proprio noscitur, Pasce oues meas , ipse Deus dixisse, inuictissimum eiusmodi precesserat agmen. Sequuntur e uestigio Felix, Eusebius, Perigenes, Gregorius Nazianzenus, Meletius, Dositheus, Alexander, Reuerentius, Ioannes, 212 Palladius, item Alexander, Theosebius, Polycarpus, Hierophilus, Optimus, Siluanus, Martinus Corsice, Ioannes Squillacenus, quidam Terracinensis. Fautores quorum existunt Calixtus papa, Antherus papa, theologus atque noster opinatissimus  Gregorius  ; damnari, si damnantur, cum quibus felicissimum iudico. At si, paruipensa tantorum taliumque auctoritate, ui publica expellor, intersit illatoris. Ego a quolibet mihi indigentissimo uim fieri malo, quam pepigisse fedus cum morte ,  et cum inferno pacem iudicer fecisse. Eleemosyne aliquod suffragium porrigenti alicui, latrone illo exceptissimo, manum ingratus non retraho. Et, o perceca filiorum ueteris Ade precordia! O tam dense adhuc Aegypti palpari ut ualeant tenebre! Inter mille enim facinus qui quasi uidentur agnoscere, conquerentium atque dicentium: Quam graue peccatum est, quod episcopus ille destitutus ita uidetur iniuste; uix unus inuenitur qui rectius diceret: Quam graue scelus, quod tam copiosus Christiani nominis ita deceptus est populus! Cum utique mea destitutio leuari pane sufficiet quotidiano; illius uero nemo aduertere ualeat quam irrecuperabilis perditio. Poterat uero aduerti utcunque, si cogitare  aliquis, refert cuius scilicet, dignaretur, utrumne alicuius  mortalis incantatione, uel, ut ita dicam, benedictione, aliquis Ecclesie fieri ualeat pastor, quem ille pastorum princeps et auctor, pastor ipse Deus et Creator, damnando et reprobando furem 213 uocitat et latronem. Aut quem ualet benedicere, anathematis maledictio iure damnatus qui fuerit ipse? Leuigare hec qui uolet, si ualet, satagat mihi grauissima fore.

Quadraginta igitur aduerbialibus  his quondam, ni me supputatio fallit, cum pro [subaudi cedendo]  episcopio Leodicensi importunissimis suasoribus obstiterim Ratherius ego, remissius sex et decem illis 214 prioribus pro ueronensi, prauigeris respondere lector me nouerit compulsoribus. Sit preterea cum Iuda Scariote illo  damnatus, qui me hinc fatigauerit amplius canonice  sanctionis censura, nec non et imperiali Cesaris piissimi potestate prorsus excepta.



[PHRENESIS.]





ADMONITIO IN PHRENESIM.

I. In negotio, quo Ratherius e Leodicensi sede expulsus fuit, preter Conclusionem deliberatiuam, quam premisimus, alium libellum inscriptum Phrenesis ab eo lucubratum memorat Fulcuinus de Gestis abbatum Lobiensium, cap. 24. Hunc librum, qui in desiderio erat, inter manuscriptos codices monasterii Lobiensis inuentum, Reuerendissimus Paulus du Bois eiusdem cenobii abbas, uotis nostris humanissime annuens transcribendum, et ad nos transmittendum curauit. Ipsum Conclusioni deliberatiue subiicimus, quia posterius scriptus fuit, dum Ratherius e Leodicensi sede pulsus, Moguntie degeret, ut ex proemio liquet . Cum porro is sub Pascha anni 955 fuerit expulsus; Phrenesim ipso anno aliquanto post Moguntie scripsisse dicendus est, cum dux Conradus , qui tunc, cum pulsus fuit Ratherius, contra ipsum regem Ottonem agebat, in gratiam eiusdem regis subinde reuersus, nondum obiisset ; obiit autem is pro Ottone dimicans mense Augusto eiusdem anni 955 .

II. In hac Leodicensi causa Ratherius uiginti libellos scripserat , quos subinde restrinxit in duodecim. Duodecim quidem uoluminum, uti uocat, argumenta in proemio Phrenesis proferat, inter que undecimum est Conclusio deliberatiua, cuius antea meminimus. Phrenesis opusculum licet omnibus hisce libellis premissum, ultimo tamen loco exaratum in laudato proemio affirmat , et celerius item ad finem deductum , propterea quod Rotbertus Treuirensis archiepiscopus, in quem potissimum scriptum fuerat, e uiuis excessisse ferebatur. Sperabamus fore, ut cetera quoque opuscula, ex quibus multa ad historiam utilia innotescerent, in eodem Lobiensi codice post ipsam Phrenesim inuenirentur. Scripsimus, ut inspiceretur, diligentius codex; sed post Phrenesim fides Ratherii tantum reperta est, que ad initium secundi opusculi pertinet. uide que hac de re pluribus notauimus in uita auctoris § 10, num. 61. Cum Fulcuinus duo tantum opuscula Phrenesim et Syrma, id est Conclusionem deliberatiuam, in Leodicensi causa commemoret; hec duo tantummodo in Lobiensibus manuscriptis suo quoque tempore reperisse uidetur. Ceterorum quidem eiusmodi opusculorum cum nulla sit mentio in indice locupletissimo manuscriptorum operum bibliothece Lobiensis, qui ineunte seculo undecimo accurate digestus fuit; ea uel tunc ibidem abfuisse manifestum est.

215-216 III. Mirum uero accidit, eumdem Fulcuinum scribere, priorem librum a Ratherio fuisse appellatum Phrenesim, eo quod quasi phreneticus nimis austere et ultra modum in Baldricum inueheretur: ubi Baldricum Leodicensis sedis inuasorem ab ipso intelligi exploratum fit ex iis que mox tradit de Syrmate, in quo, ait, in eumdem Baldricum inuehitur peruasorem, ut ipse nominat, suum. Titulus quidem proemii Phrenesis nomen idcirco prefixum indicat, quia Ratherius in ea nimis austere in quosdam inueheretur. In ipso autem opusculo multa contra Rotbertum Treuirensem archiepiscopum, et nonnulla in alium Baldricum episcopum Ultraiectinum Baldrici, Leodicensis auunculum; ad de Baldrico Leodicensi admodum pauca. Aliam porro ueriorem causam, cur Phrenesis titulum indiderit, ipse auctor in proemio declarat. Dum Leodico eiectus Moguntie otio frueretur, ea, que de se acta fuerant, in libros digerere studuit. Id ut audierunt Rotbertus Treuirensis atque Baldricus Ultraiectinus, qui eius pellendi precipui fuerunt auctores, dixerunt eum phreneticum esse. Hoc conuicium amplexus, eum, quem condere contra eos statim maturauit libellum, appellauit eorum iuxta sententiam Phrenesim, seque ipsum phreneticum, qui inusitato utique tunc temporis more non ad nummos tali in discrimine, non ad arma, ut quidam, non ad copiam amicorum, sed ad libros, ad armaria , ad priscorum confugerit iudicia. Confugerit, inquit, maturauit, etc., quia in laudato proemio ad numerum septimum usque alienam personam induens, de se uelut de alio scribit; et ita preterea scribit  ut suam indolem sequens, qua non tam alios, quam seipsum perstringere consueuit, quedam sua gesta uellicet ac in reprehensionem adducat eo fere censure genere, quo postea latius usus est  in Qualitatis coniectura.

Iu. Unum tandem in hac admonitione peculiarem animaduersionem requirit. Cum Ratherii stylus atque syntaxis aliquam identidem difficultatem et obscuritatem preferant; hoc tamen opere nichil difficilius, obscurius nichil inuenitur. Obscuritatem nimirum auctor se in ipso studiose affectasse profitetur: unde in proemio num. 3,  ait: Generat preterea et hoc difficultatem eis, quos fecit, libellis, quod creberrime posita illic cernitur parenthesis, et, ut liquidam faciat orationem, mirabilem dictionum facit sepius ordinationem, difficillimam que pariat, optimam licet intelligentibus, constructionis materiem. Et sub eiusdem proemii finem num. 9: Nosque cognoscat obscure quedam meis serio posuisse , que tamen dilucidare actutum ualebit, si constructorem industrium ac studiosum habebit. Hinc non pauca, que non ita facile prima lectione intelligi queunt, nec sine studiosa animaduersione assequi potuimus, constructione in notationibus explicanda fuerunt. At alia multa preter constructionis difficultatem negotium facessere. Nam materie ignorantia, ut ibidem auctor monuit, plerumque, ut in ceteris libris, hic reddit intelligentie difficultatem. Quedam enim facta, que aliunde perspecta non sunt, identidem ita leuiter indicat, ut quid paucorum uerborum indicio significetur, plane non liqueat. Accedit ad difficultatem mendosa scriptura: quod uitium adeo frequens hoc in opere occurrit, ut in nonnullis periodis nunc duo, nunc tria, aut plura etiam menda detecta fuerint. Multa quidem ex contextu, uel sententia aliunde cognita sustulimus. At alicubi cum res ipsa, seu auctoris mens prorsus lateret, nichil in textu corrupto audere satius duximus, quam in incertum diuinare. Hisce de causis cum non pauca adhuc implexa et obscura supersint, quorum sensum, constructione etiam subiecta, elicere nequiuimus; num ipsum opusculum edendum esset, aliquandiu dubitauimus. Cum uero in ea nonnulla suppetant ad Ratherii uitam digerendam utilia, ibidemque alleganda, que aliunde frustra quererentur; ipsum haud pretermittendum credidimus.

u. Hec cum scripsissemus, doctus et antiquitatis studiosissimus comes Iosephus Garampius, ab honore cubiculi summi pontificis, in Germaniam profectus, huic editioni aliquid opis prestaturus, monuit se, dum Colonie esset, in bibliotheca monasterii S. Pantaleonis codicem reperisse membranaceum seculi XIII, in quo uita inedita S. Brunonis archiepiscopi Coloniensis, scripta ab anonymo, integrum caput prefert de nostro Ratherio. Ipsum autem caput, cui titulus: De episcopo expulso et in sedem ab ipso domino  reducto, accurate transcriptum a Iosepho Antonio Pinzio, cui de litteris bene merenti ille alio migraturus id commendauerat, subinde accepimus. Incipit autem his uerbis, que Ratherii elogium non reticendum preseferunt: »ueronensi Ecclesie intra Italiam preerat uir strenuus nomine Ratherius, habitu monachus, totius religionis cultor precipuus et diuinarum Scripturarum tractator luculentissimus.« Que porro idem anonymus mox de ipso narrat, ex numero primo Phrenesis in partem maximam sumpta noscuntur, adeo ut non modo eedem sententie, sed identidem etiam uerba ingerantur. At mira plane hallucinatione ueronensi episcopatui Ratherii tribuit que in Phrenesi episcopatui Leodicensi conueniunt; quod hoc loco monendum credidimus, ne, si quando isthec uita S. Brunonis proferatur in lucem, que in ea dicuntur de Ratherio uti uerone episcopo, minus cautis difficultatem et fucum faciant.





RATHERII EPISCOPI uERONENSIS PHRENESIS.



Incipit proemium Ratherii episcopi in librum quem Phrenesim nominauit, pro eo quod nimis in eo austere in quosdam inueheretur.


217 1. Scripture alicuius hoc maxime impedit indagatores, materiem si ignorent, hoc est dictatorem primum, intentionem dictantis, et rem unde agitur. Phrenesis igitur cuiusdam Ratherii omnes  , quibus iste loco prefationis preponitur, uocantur libelli. Cur huiusmodi [ms. Cuiusmodi] uero notam tales meruerint, cum Inuectiua illorum  alii, alii item Apologetici fuerint appellandi, ea prodit causa uocabulum, quod pulsus episcopio ueronensi Italie, ordinatus ubi fuerat, cum ad gloriosissimi regis se contulisset Ottonis auxilium, copiaque restitutionis precessisset nulla, ipso quoque piissimo rege conante  ; data optione, interuentu 218 fratris eius Brunonis archipresulis atque patratu, postquam electus coram eodem ad Aquas, quod dicitur, Grani palatium, non solum ab his, quorum intererat specialius, sed et ab episcopis, abbatibus, comitibus, totiusque regni primoribus quarta solemnis ieiunii  septimi mensis  feria fuerat expetitus; rursum sequenti Dominica ab eodem, hoc est, Leodicensis Ecclesie populo electus, septem a cepiscopis  prelibato scilicet Brunone  , Rodberto, Baldrico, Hildibaldo, Druogone, Berengario, atque Folberto, conniuentia decretorum  , consensu atque exemplis nonnullorum, quibus et id contigerat, antiquorum, summo totius, que aderat, fauore, destinatus eidem, atque solemniter inthronizatus Ecclesie: cumque postea ingenio iam fati Baldrici  , patratuque, qui eum super ambonem ecclesie Coloniensis spectanti cuncto specialius collaudauerat populo, Rodberti Treuirorum archiepiscopi, 219 ui publica comitum Regeneri atque Ruoduolti  , nepos  ipsorum, qui et filius fratris exstiterat Baldrici  eiusdem nominis puer quidam ut institueretur; et, ut per omnia materies personarum acceptionis [ms. acceptione] pateat, neglecta timiditate iam dicti regis germani, ne scilicet iam fati comites a rege ad Conradum, qui tunc  contra ipsum agebat, deficerent, sibique cum eo inimicarentur; uel  resistendo quia nullum habere potuit idem archiepiscopus, ut inhiauerat, ex episcopi amicis, uel militibus adiutorem,  fuisset expulsus; Moguntieque benignitate archiepiscopi Willihelmi filii regis munificentissima copiosissime frueretur; data otii occasione curauit, que circa eum acta fuerant, in libros digerere, qualitas elaborans ne uel curiosis lateret sui temporis. Utique hoc audientes duo illi eius specialius inimici, Rodbertus uidelicet et Baldricus, dixerunt eum phreneticum esse.

2. Amplexus ille cum conuicio reaccensum, sopitus qui iam fuerat, scribendi aliqua rursus ardorem, presentem, quem cunctis proponeret, condere contra eos maturauit statim libellum, cuius summam appellat, eorum iuxta sententiam, Phrenesim, seque ipsum phreneticum, qui inusitato utique tunc temporis more, non ad nummos tali in discrimine, non  ad arma, ut quidam, non ad copiam amicorum, sed ad libros, ad armaria, ad priscorum confugerit iudicia. Inuehitur autem proemio in isto in Rodbertum amplius, in Baldricum mordacius; unde in initio statim pre se quasi contemnens, immunem dicit eum a phrenesis uitio, per quod intelligi uult 220 insaniam, quam purgari cicuta uetusta fecerat petica  Consigniferum  . quoque appellat in sui debellatione Rodberto, acie quamuis diuersa, id est non ea quidem dicendi, quam ille affectabat, peritia, maiore uero decipiendi  astutia. Nulli uero  , nisi quem probitas defenderit, uideatur parcere; quamuis nemini sepe minus [subaudi parcat]  sibi quam ipsi. Archiepiscopum [id est Rodbertum Treuirens.] uero quam non reddat opusculis suis intactum, uidere est indagantibus.

3. Generat preterea hoc et difficultatem intellectus eis, quos fecit, libellis, quod creberrime posita illic cernitur parenthesis; et, ut liquidam faciat orationem, mirabilem dictionum facit sepius ordinationem, difficillimam que pariat, optimam licet intelligentibus, constructionis materiem. Fefellerit sane plurimos, ne eius improuide considerata loquacitas,  morum ipsius uti et qualitas. Fateor magis eum intellectu uiguisse, quam arte, exercitio quodam  scribendi queque, non uero copiose dicendi, quam priuilegio plura sciendi: quem priscorum magis exploratio curiosa, quam ipsa artis dictare docuerint precepta. Pauca a magistris, plura per se magis didicit presumptione temeraria temperando [f., comparando], que a doctoribus precipuis alii maximo uix percepissent labore. Unde et quidam sapiens pariterque religiosus, inflatilis ne illum subuerteret caritate minime subnixa , Apostolus ut premonuerat, scientia, relectis quibusdam opusculis ait, in eo gratiam uigere, quam sapientiam, magis; mirandusque magis, quam laudandus uidetur. Miranda potius, et predicanda misericors, que talia tali deserendo, utique sese deserentem non deserens, . . . , contulit gratia.

 221 4. Nam (et ut [ dicere quam facere boni quid magis fuerit idoneus,  subseruierit cui ea utrobique simulatio uoluntatem [f., uoluntatis], certius que ademerit spectantibus de se omnino iudicium? Nam cum ad uitanda magis eum impulerit impatiens fragilitas, quam alliciens ipsorum [subaudi uitandorum] sepe uoluptas; ab agendis uero inefficax potius auocarit ignauia quam probitatis, ut ita eam uocare liceat, obedientia; irasci uisus fuit sepe letissimus, letus item maximum intus celauit sepe dolorem. Dabat non rogatus impatiens rogari, ignotum sepius odium quasi retinens lesus; multaque in hunc actitauerat  deprehendi perdifficilis modum. Forte beatus, si monachum, ut monstrat, efficeret habitus, nec abfuisset Laubiensi unquam cenobio, si constans fuisset in uoto. Ingenuitas  illi fuerat ea, quam  magis, ut fertur, commendauerat antiquitas, quam presentaret affinitas. Cuius  non approprians intempestiuitas, sed proximans eui afferre ceperat, ista dum conderet, maturitas canos. Do ad summam  : pre reus cauillatoribus pene exstiterat, exemplo si non aliquis nocuisset innoxius, aut non profuisse foret par nocuisse; utram uero in partem ita, ut dixi, erat ambiguus, uix cogitari iuste estimationis eius ut ualeat status. Leuissimis nam  , animosus multorum opinione cum esset, ita moueri fuerat [mirum dictu!] suetus, ad maxima ut esset ferenda mire quietus. Nullus ergo eum his, quos uisus est imitari, componat, ne ue 222 qui dicitis malum bonum, et bonum malum , sibi a propheta clamari non immeritus audiat. Rursus  quod probe egit, laudo, ne quis momorderit dente, ne Paruulum occidit inuidia , Iob beatus illi uideatur opponere.

 5. Maior ceterum  fuerat istius forte qualitas libelli, precisus, iam peracta uti succiditur  tela, ni fuisset, iam fati statim ut comperuit obitum Rodberti, quem tamen falsus rumor ante pretulerat. Quod et iste initio proemii satis mordaciter tangit, et in fine apertius prodit. Exempla uero de Tullio, Marone, Horatio, diuersis atque petis ea magis suo operi necessitas eum compulit indere, quod hodierni  temporis omnes, ut et ipse, magis siliquis, lutosarum sunt que pascua suum, quam conuiuiis delectantur, uita que sunt felicium animarum. Ut frequentiam igitur eis [subaudi libellis] acquireret  , talia inseruisse probatur, lectorum, quia nec summis nouerat attigisse labris quemquam sui similium huiusmodi poculum;  facile inuestigata siue quia cito uilescunt celestis doni nectareum saporem, uenenum hoc ni uenenasset liquorem. Quam igitur simplicitas uera, prudentiaque displiceat mera, probant huiusmodi affectata; dum quis sapientior ut appareat, non ut sit, ceteris elaborat, interserens suis, ut iste, aliena, legisse tantum sese pluribus quo persuadeat multa; pannulos cum potius hoc sit artibus detraxisse, non ipsas artes habere, appetere gloriam, non sequi maiorum. O imitatores seruum, ait quidam nec mentiens, pecus , carpsisse quos noster nec omisit Beotius. 223 Sibi igitur  inutiles, pernoxii mea in hoc sententia omnibus, qui deceptos si quos reddiderint, aliorum efficiunt deceptores; qui scilicet particulas scientie  aliquas mee . . . minus proinde considerantes, totam aut maximam illius summam ipsis putant cessisse, et alios predicando faciunt putare: quod interdictor nimirum mihi uidetur quoque innuere, dum coram  ceco prohibet offendiculum quemlibet ponere . Obtutibus namque quidlibet subiectum inefficax cernere, nescio an putari cecum non esse. Quod Apostolum cum constet sedulo cauisse,  neminem de se plus aliquid desiderat estimasse, quam quod in eo uideret, et ab ipso audiret ; horret, deceptissimus si quiuis peritum sese, aut nobilem, aut  iustum, non existens, scriptis precipue, que utique post mortem eo silente loquantur, mentiri et alios faciens, astruat, seque offendiculum ignorantia cecis faciat ipsum obscurum, cum multo felicius foret, ut natum, ita latuisse defunctum, quam falsi rumoris laude perfunctum. Quo fit, ut simulatores peccare non desinant etiam mortui. dum sese post mortem  quoque faciunt falso laudari. Sufficiat igitur istud de istius scriptoris scientia nec inuidiose detractum, nec mendose superadiectum, eius quod sit totius qualitatis atque conaminis argumentum.


Breuiarium librorum suorum.

6. Sit igitur  , ut capitulatim opusculorum retinemus ordinem, iste primus licet prefatio ceterorum, quantitas compellit tamen eum esse libellum. uolumen unum

Sequitur qui dictantis continet duabus cum epistolis 224 fidem, quarum una Romanam fatigare querelis non desinit sedem, cepiscoporum altera gregem. uolumen unum.

Tertius querimoniam quibusdam cum epistolis habet regi delatam. uolumen unum.

 Quartus duas continet tantum, Brunoni breuissi mam, Rodberto satis prolixam, epistolas presulibus. uolumen unum.

Quintus querimoniam Brunoni specialius, generalitatem  licet contineat, dedicatam archiepiscopo. uolumen unum.

Sextus, septimus, atque octauus ipsi sint licet inuasori  legati; carpunt tamen multimode Rodberti, mordaciter et breuiter factum maioris Baldrici. uolumen unum.

Nonus  satisfacit humilitatis sub pallio inuectiue, satis Brunoni propensus scriptor qui fuerat, sermone conqueritans lugubri. uolumen unum.

Decimus deceptissimum alloquitur gregem, penitentie indicens leuamen. uolumen unum.

Undecimus conclusio est deliberatiua  , sententiis magna, sermonibus parua. uolumen unum.

Duodecimus est dialogus cuiusdam pro negotio factus, ab ipso tamen non penitus alienus. uolumen  unum.

7. Non hec uero ideo est ordinatio compacta librorum, quod sicut in historiographis tractatoribus, petis, ceterorumque compositoribus operum, continuati [f. continuatim] sint isti effectu, et ad sensum 225 precedentis sermo respondeat sequentis; sed unusquisque per se libellus  , non seruato componendi existens ordine; una tantum quia de re sunt omnes, diuersa sed continentes, compositi, suum quisque illorum est locum sortitus: quos non continuitas orationis, sed copulauit continuitas rationis, tantumdem quoque laturi, si qui primus, esset ultimus; qui quartus, esset octauus. Quod et dissimilitudo approbat eorum maxima, quod quidam scilicet illorum nil aliud nisi congregatio sunt  epistolarum; quidam continuum, ut opuscula quorumdam, obtinent statum; quidam illorum sensu atque materia continuante diuiduam uideatur sectionem habere; quidam uero sex linearum per sententias ideo est diuisione discretus, quod auctor eiusdem uersibus eum disposuerat, ut in Martiano, Fulgentio atque Betio cernitur. . . . . eadem ex materia sumptis pangere sententiis. Iniurium sane  si cui uidetur epistolarum congeriem ipsarum appellare libellum, uel unam quamuis earum sui prolixitate idem obtinuisse uocabulum; aduertat in isto quidem Machabeorum librum  , quem dicunt secundum, in ceteris apostolorum apud nos, Augustini, Hieronymi, Gregorii, multorum et aliorum epistolares consideret libros; apud seculi uero scriptores Tullium, Senecam, Plinium ipsum quoque . . . . . epistolares condidisse et appellasse libros, et osorum ut latratibus. . . . . . . contraponamus . . . . . satyrographis omnibus preferendum Flaccum Horatium; in libris quoque, qui pretitulantur ex Ponto, Nasonem Ouidium. Potuerant ceterum dici fore  uiginti; sed aliquantulum cuiusdam respectu curtati in duodecim et  coarctati, rei sunt estimatione unius, locutionis uarietate duodecim appellandi atque tenendi. Prologus  uero iste primus dici et efficiendo meruit, cum sit compositione ultimus, aliorumque instigati conuicio est ipse responsio, demonstrans in ceteris, 226 quantum eluceat auctoris eorumdem Phrenesis.

8. Fertur Nero, cum in eum generaliter omnis conspirasset senatus, ad unum, sibi quem putabat amicum, consulende salutis gratia misisse; quo uenire nolente, rursus ad quemdam eiusdem conspirationis sibi inimicissimum, ut ueniens eum necaret, direxisse, nolens utique spectante urbe uniuersa, senatus ut sanxerat, ignominiose perire; quo etiam cunctante : Modo  nec amicum habeo, nec inimicum, dixisse. Congruit exemplum siue mihi, siue meis satis libellis. Quia enim testante Scriptura  : Inuidia hominis ad amicum et proximum sibi;  sublatis omnibus, scripti quibus fuerant, pene iudicio Dei contrariis  , sola miseria, que caret inuidia, residet; et uideas sepe . . . . . . . eum, qui infortuniis  condolet quorumdam, eorum minus tolerare persepe fortunas. uos, o nenie, omnium licet affectetis fauorem, nec ipse dignabitur, credo, nostri perintimus licet A. L. D. saltem attingere, quid uel intus pretiosi contineatis, tituli offensus indignitate, uidere, obscura sunt nimium, inquiens; aliter superbum nostra iudicans uituperare, quasi aliquis, teste Augustino, inueniri ualuerit unquam scriptorum, qui ita potuerit, loqui, ut ab omnibus eque ualeret intelligi; inferente, quod magnifice atque salubriter Spiritus sanctus ita Scripturas modificauerit suas, ut locis apertioribus fami occurreret, obscurioribus autem fastidia detergeret. Que utique obscuritates eo minus sunt oculatis aduerse, sunt quo magis arcani fida  dignisque  solummodo colloquens custodia: fieri etiam posse, imo id semper accidere (idem non silet Augustinus in libro qui de Ecclesie titulatur moribus  ut multa indoctis uideantur absurda, que cum a doctioribus exponuntur, eo laudanda uideantur elatius, quo abiectius aspernanda uidebantur, et 227 eo accipiantur aperta dulcius, quo clausa difficilius aperiebantur. Unum igitur  , ut infinita dimittam, qui ob quedam minus aperta cetera iudicat refutanda, me uellem saltem doceret, quare a Domino quidam in Euangelio legatur dilectus, qui non fuit ad sequendum electus ; aut quid euangelistam hoc pertinuerit tam studiose notare. Quid autem ex nostris preter cetera ad obscuritatem quoque huic, quod pre manibus habetur,  conferendum potest uideri, hoc est prefationi super arithmeticam nostri iam fati Betii?

9. O detrahendi emulatio semper auida  , et, si deest facultas, non uacandi saltem, aut minus ualendi, que monstrantur, intendere, causas indesinenter afferre parata!

 Urit, ait, fulgore suo, qui pregrauat artes
Infra se positas, exstinctus amabitur idem. 
Nouerit sane eorum tam improbator, quam factor, neglector, quam lector, nullos in re, quam sumpsimus, agenda inuenire moderni temporis se posse calamitosis utiliores episcopis libellos; nec adeo tamen ceteris quoque artibus atque utilitatibus expertes, ut non ualeat de quibusdam difficillime alio inueniendis promptissima in eis, nisi desit studium, quoque inueniri doctrina. Cui enim episcoporum capessende uictorie canonico in certamine quouis contra aduersarios copiose non ferunt ista suffragium? Non tulisse, fateor, ualebit usquam gentium quod est, si aderit certe, hoc uti et obscure dicam, librorum. Facessat ergo nodum in  scirpo queritans putam ignorantiam persepe fingens inuidia, nosque cognoscat obscure quedam meis serio posuisse, que tamen dilucidare actutum ualebit, si constructorem industrium ac studiosum habebit. Excepto quippe quod materie ignorantia plerumque, ut in ceteris libris, hic reddit intelligentie difficultatem; constat eum 228 construendi fore prorsus ignarum, nostrum diffitetur qui se intelligere. . . . . dictatum; ignorare se quoque fatetur, quid sunt penitus climax  , syrma, et parenthesis, qui hec obseruare nostris nescit in libris; frustra etiam sibi arrogat latinitatem, ad talia qui capienda deesse sibi conqueritur facultatem.


EXPLICIT PROeMIUM.



INCIPIT LIBER QUI PHRENESIS DICITUR.


10. Phrenesis, quam sic et appellare, et appellandam ceteris insinuare, uobis cum reuerendo eoque perimmuni a uitio placuit uestre aduersum me partis non modo fautore, sed et consignifero  , acie quamuis diuersa, Baldrico, Domine, pauxillum dirigo  cuiusdam, id est ex quodam querimoniarum ipsius magno deriuatum quasi pelago riuulum, uobis ut uideretur, si creuisse daretur. Ineditum  sane nonnulla et minus, quedam etiam rusticius, correctus quam suo idem contineat loco, quem hac prefatione taliter commendo, libellus, habentem ea dirigi festinantia fecit, quod creber, falsus licet  nuntiare non destiterat nuperrime rumor, omine forsitan neque penitus uano; uerum si est omen, diuinanti quod tribuunt populo. Quorum tangat ceterum specialius actum. uestro credens examini taxare facillimum, iustane cum causa, an aliqua inuidie, coaceruata  est ut quorumdam malignitas, calumnia, nulla personarum indere curaui uocabula. Nam neque latere 229 conscium facinoris ualuit animum, ei tale ut quid indidissetis uocabulum, qui uidelicet tali tantoque in discrimine, dum mos sit quorumdam ad aggerem festinare nummorum, phreneticus  uester ad auxilium elegit confugisse librorum; dum illi ad arma, iste ad armaria; illi ad copiam amicorum, iste ad iudicium preceps ruit priscorum. Nec iniuria  phrenesis sit, ut asseritis, ea, non omnia possumus omnes respondere a quodam, quem haud penitus ignoratis, utique dicta. Nam nec defuisse sibi copiam attenderat preuiorum, quorum emulari  negligentiam,  quam istorum astutam maluit diligentiam. Filii sane seculi huius, Dominus ut asserit ipse, cum prudentiores filiis lucis in generatione sua sint; non  mirum, quotus si quisque uesaniam uobiscum deputet .

11. Clementia regis, interuentu cuius precipue intererat archipresulis, electione cleri et plebis, conuenientia decretorum, exemplis nec modicis meliorum, consensu canonum, iudicio atque consilio comprouincialium, preconio  tam splendide arduum Ecclesie super suggestum, celari quo nulli ualeret utique factum, tante dicacitatis, uos uti fuistis, concionatoris, tamque suadibiliter concionantis, fauore tam egregii cleri, tam copiose multitudinis, clangore signorum cum melodia hymnorum laudatus, constitutus, incardinatus, uacans uacanti Ecclesie episcopus, cur post omnia ista expulsus sit, inuenire uecors  ut fuit assertio minime ualuit.  Ab amicis  , imo ab eodem suo  ordinatore persuasus, fidens iustitie, atque instituentium uidelicet auctoritati, flagitando auxilium quid diceret, ille precipue , cuius predicata cuncto seculo sapientia gnatonico cernitur quodam assentatu, 230 quam ueritatis relatu uero; dixisse suppeditaret et firmissime stabilitas caritatis, et caritas robustissime stabilitatis, nisi si forsitan actum aliquid esset contra libitum uestrum uerbo aut facto ab ipso, qui sum hec omnia recitans ego? Negligenti, crebro ut agitur, simplici tamen mente peccatum nam uoluntatis in aliquo sinistre, excusare quod ualeret omnimodis, est fassus reatu; id ut uindicte seuerioris iudicio uestro cauterio perustum deleret ad purum; iureque  post ut singulare uos patrocinium coleret, colendoque frui perpetim neque desineret, ita tamen ut gratuita, que plurispendia uobis alternantibus sciret in  hoc presertim negotio, quod totum Dei solius respectu et fas et necesse esset actitari, minime misceret [f., nosceret]. Subiecta enim  , ait, uestreque disertissime paternitati non cognitionis, sed recognitionis causa delata sanctorum Patrum exempla, fore superuacaneum sua perspicacitate [f., perspicuitate] fatentur, cuilibet [l. cuiuslibet] uestri similium, et qui recognitor atque seruator sit equi, aures inaniter fatigare: quibus dilucidatur legaliter undecunque assumptum, legaliter locatus, neque a semetipso ueniens, sed ab eo, cui est mittendi auctoritas, missus, collatum presidendi quoquo modo alicubi pontificaliter suscepit quis si semel officium, indignum licet, saluo mittentis pariterque conuenientium, ut ita fari audeam, statu  loco posse legaliter rursum, ordinis manente custodia, nullatenus moueri, ni forsan magis iura preualent fori, quam sanctorum exempla; aut maioris auctoritatis est molendinum, quam pontificale officium. Illius namque prouisor pelli nequit de semel accepta prouisione, ni audientia precedente, uicinorum sine murmure. Ad episcopum detrudendum hoc exemplo nullum [nullum abundare uidetur], uis nulla requiritur; ratio, laus et uituperatio, 231 plebis consensus, et prohibitio legis partibus conueniunt equis, paribusque proficiunt modis.

12. Super quo  Deum timentes, hominumque infamiam reuerentes omnes, omnes, inquam, , omnes, idem simultate omnimoda  confidens posthabita, pro se quis dum facit, sibique prospiciendo consulit, sensuros, tum precipue uos, cui et maior uerum sapiendi, et, ne quid contra idem moliamini, potior est copia concessa cauendi more usitatissimo, ore, manu, corde: Zelus domus tue comedit me , non rememoraturum dicere, ascensurumque ex aduerso, oppositurumque murum uosmet defensionis pro domo Isrel, ut stetis in prelio in die Domini , et  hoc utique ad aquas contradictionis , ubi probari uestre ualeat firmitas deuotionis. Huius spei fiducia oppido animatus perincongruum iudico suasionibus fatigare aliquem uestrum, cum mordacissimam uos nouerim Alexandri pape satis nosse sententiam dicentis: Quia si quis se ab auxilio talium subtraxerit, non sacerdos, sed schismaticus iudicabitur. Institutionis  quippe indignitatis, non se tamen ultro ingerentis, sed precipienti obedientis ista sunt suffragia mee, que sacratissimis manibus taxanda committo uestris, uos ut neminem episcoporum, qui cause adfuerit, per Dominum contestans eorum cognitione fraudetis, sed, nequa occasio non me defendendi adesse ualeat, ostendendo omnibus propaletis. Hic  sanctorum insanus Patrum, Antheri uidelicet, Calixti, atque Gregorii ex decretis, sanctorumque non paucorum se legaliter uacanti inthronizatum Ecclesie astruere laborans exemplis, ea postquam subter inseruerat, adiecit: Esto aliquis legaliter factum inficiari nullo modo ualens, infectum rursus fore criminis alicuius oppositione uelit uera falsaue; hec sunt, quibus innitor, Deo gratias, iterum patrocinia; sed ignoro, sint utrum aliquid profutura: sunt enim tempora  legem non admittentia. Cumque sanctorum Patrum sanctionibus 232 se incardinatum, uestri precipue  preconio, innegabiliter probauisset; atque constructo ab eisdem, papa ut ait Telesphorus, se quasi circumuallasset  muro, uestri uero item  inchoans a preconio; sunt  huiuscemodi perplura per sacratissimas diuini dogmatis campos dispersa, et facillime, si necesse fuerit, inuenienda: sed sufficere credimus ista, nec commemoranda quoque ipse nisi cui rex Babylonis oculos Sedecie regis Ierusalem eruit in Reblatha , que interpretatur multa hec, quam esse  immoderatam, Stygium  Phlegethontis que trahit non fabulose irretitos ad barathrum, huius seculi curam; et ideo  quibusdam contigisse, ut uidentes non uideant, et audientes non intelligant, ut merito ualeat ipsis aptari quod de illis dictum est, qui auerterunt oculos suos, ut non uiderent celum, neque recordarentur iudiciorum iustorum . Quos per uestram conueniri ita optamus sollicitudinem, ut non indigeant psalmographi uoce tam terribiliter eis ut dicatur, moneri: Intelligite hec qui obliuiscimini Deum, nequando rapiat, et non sit qui eripiat .

13. O uesana phrenesis! o phrenetica prudentis iuxta arbitrium uesania! tuas deplorare non suffeceris miserias, et Sedecie regis ante annos iam plus  mille iuste inflictas planxisse non pudebat socors erumnas. Sed uisa est forsitan tibi, neque in hoc phrenetica penitus, desipuisse lasciuia: sed multos cum Gregorio hodierni temporis Sedecias, non istum tantummodo deplorauisse; unde et quibusdam eius exemplo  misere contigisse, ut uidentes non uideant, et audientes non intelligant, quorum profecto cacumine uisum tibi est contingere quiuisse, ut tam perspicuo  diuine legis renisu tam nequiter expulsus, solemniter inthronizatus qui fuerat, et non ab aliis, sed ab eisdem suis incardinatoribus, sibi legaliter credito, deplanxisse quem tantopere ceperas, fuerit presulatu. 233 Sed miranda, cui loquebaris, si tamen probitatis ei quidlibet inerat, talibus molliri non ualens duritia. Mirandus  potius, phrenetice, qui talia tali dicebas, ignarus utique, quod surdo illi fabulam narrares, elegerat qui potius  propriam in loco non solum negligere, sed, ut tibi uidebatur, penitus pessumdare animam, quam restitutionem tolerasse, nedum elaborasse, ipsius iuxta sensum, insanissime, tuam; nisi forte inescare preconiis auarum gestiens laudis, auguste  recordationis Aurelii lepida satis inductus huiusmodi sententia: Sepe quilibet bonus dicitur, non quia sit, sed ut admoneatur ut sit, more illorum, qui fraudulentos sua de industria commendant, quo scilicet dum sibi considerant fidem ab eis haberi, uereantur fraudis infamia ipsi notari. Dum [f., ad illos] illum destinabas  , Dominum obliti qui fuerant, legatum, obliuisci ipse sedulus Dei metueret preceptorum, seque improuiso, uti et illos, posse aduerteret rapi, a nemine, ni cauisset, ualeret unde nullatenus eripi.

14. uidere sed facile pernimium est  , callidorum tantum unde contra te conceperit odium; latentia nam rimari, minus idonei. Ut te illius, ita illum tuam in te, quam te odisse potius autumant,  cum insolentia loquacitatem: utque Demosthenem Tullio [Demostheni Tullium, et supple eloquentiam] preripuisse quidam asseruit, ne primus ipse, ne solus esset orator; uos uentoso satis decertauisse non absque inuidia . . . elationis ultrice iustissima, stultitieque accusatrice uerissima bello. Inter superbos enim sunt quia iurgia semper, re si fuissetis, ut uestrum quidam dici ambibat, dissentire ab inuicem  nullo modo poteratis. In quo tamen ita ille uisus est, ut in omnibus, uicisse, quod cum te infulatum desiderato diu, ut ipsum latere nequiuit, quo tumebas, deturbasset episcopii solio, reuerentiam tibi uenerandi omnibus ipsius detrahere conaretur quoque officii. Nam publico te quemdam resipiscentiam etiam dedignantem  dum excommunicasse pro sacrilegio, ipso coram, fama narrasset; nil curandum tua audacter de excommunicatione clamauit alieni. Quod utique eum dixisse, si tue, uti tu tibi, conscius 234 qualitatis fuisset, mirari adeo ualeret. Dealbatum sed foris non minus quam intuentes fallere consueuit; tu eum lutebas sepulcrum introrsus; ac turpis, speciosus pelle decora   animus illi et qualitas fuerat tua. Mirum enimuero tam abruptum te contra intus, ut dixi, que nullatenus uiderat, quod est ausus proferre iudicium, contra intus dicentem quoque auctoritate Christi Apostolum [l. Psalmistam]: Sedensque aduersus fratrem loqui, et aduersus filium matris sue  huiuscemodi ponere scandalum ; teque ideo non esse episcopum, quia episcopio pulsum; dum culpam iuxta Aurelium non faciat uindicta, sed causa; penaque rerum absolutio sit quedam ipsorum; nam, ut festiue satis ait Isidorus, non qui accusatur, sed qui iuste et legaliter conuincitur, reus est.

15. Si dereliquerint filii tui, promittit Dominus Dauid, et utique manu forti, legem meam; uisitabo in  uirga iniquitates eorum, et in uerberibus peccata eorum: misericordiam autem meam non dispergam ab eo . Idem et Malachim numero sed continet singulari, Si inique, inquiens, aliquid gesserit semen tuum, arguam eum in uirga uirorum, et in plagis filiorum hominum; misericordiam autem meam non auferam ab eo, sicut abstuli a Saul, quem amoui a facie mea : ut inter ordinaria reipublice  , et sacrata intelligas sit quanta distantia Ecclesie, et quam inter se differant Deus, qui tribuit ipse, et quos miseri sepe conferre ualent  honores; uel, ut hoc uerbis pulchrius referam Augustini, quam omnia terrena cacumina temporali mobilitate nutantia, non humano usurpata fastu, sed diuina gratia  donata celsitudo transcendat. Sit quod potest censere quiuis [ms., cuiuis], inanis utrum presulatus esse debeat umbra, et sine honore nomen, an auctoritas  quedam sequatur, quam ea consequentur ualentia, quam magis efferat, quam opprimat terrene molis inopia. Psallite Domino, ait et alibi, in tubis ductilibus; id est de flagellorum attritione productis: laudate Dominum, animabus uel ipsi  flagellis correcti nomen cum electis benedicite Domini. 235 Non dissimulandum tamen, quod dum tuba producitur, malleus hebetatur, ut inferentem, quam ferentem eius illata noceat magis, credamus, iniuria. Aurule quoque filiorum Leui Dei precepta ipsis seruate damnatis quid monuerint: Et mouebo candelabrum tuum de loco suo , non penitus euellam  ut quid fuerit dictum, sapientis perpendere fuerat ne infinita replicem, proprium. Lepida sed  quam sit, preter id quod est etiam ueracissima  tibique percongrua cuiusdam urbani non multum ignoti opere pretium est istiusmodi considerare sententia: Hic etiam nostris, ait, cumulus malis accedit, quod estimatio plurimorum, non rerum merita, sed fortune spectat euentum, eaque tantum iudicat esse premia, que felicitas commendauerit; quo fit, ut estimatio bona prima omnium deserat infelices, itemque hoc tantum dixerim, ultimam esse aduerse fortune sarcinam, quod, dum miseris aliquod crimen affigitur, que perferunt meruisse creduntur.

16. Sed  ut ad uestrum iam redire libelli maturet garrulitas nostri phreneticum, quis non omnem excedere iudicet insaniam, quod episcopus licet fuerit, causaque non defuerit, archiepiscopum excommunicare quamuis preinuasis etiam ab Euangelio  Dominicis ausus fuerit uerbis. Quinto decimo  nam phrenesis iuxta uos uti istius habetur libello, cum in cene Domini festo, festiuius quo nil  mea inuenitur sententia, 236 muliercularum, moris ut est, reciperetis oblata; istud inferri uobis phrenetica eius pariter fecit audacia (rata forsitan, eius quod pulsione, fama ut fuerat, nacta [f., pacta] die tam solemni, anxietate quem omittebat haud plangere querula, induti fuissetis planeta:] Si offers munus tuum ad altare, et ibi recordatus fueris, quia frater tuus habet aliquid aduersum te; relinque ibi munus tuum ante altare, et uade prius reconciliari fratri tuo; et tunc ueniens offeres munus tuum . Hic, Domine, ambigo, cuiusuis duorum mirari debeam amplius phrenesim. Esto enim ille dolore actus insanibat? uestra, rogo, ubi sanitas fuerit; et ubi presens, qui tam uobis fueratis ibi, Domine, absens. uiluerat merito mittentis sed estimatio:  pensari at debuit dominantis preceptio. Obtinere petentem prohibebat indignitas: obedire sed sibi tremenda cunctis compellebat maiestas. Facere sed fortisan quod petebamini [l. petebatur] defuerat facultas. Habe me excusatum respondere . . . ut quid, rogo, nequiuit humilitas. Ad cumulum quoque insanientis uobis ut morem [f., ex more] ita sepe garriens, genera uesanie quasi affectatus multa iam per annorum curricula, dicacitatis ita fauor desiperet uestre [f., nostre], ut euangelicum illud tam terribile tonitruum intellectuali nequissetis auditu sentire, et quod seipsum, lesus a uobis qui fuerat, moneret, aduersum uos habere, et quia iure, quo ipsi deberetis precepto Domini reconciliari, ualuissetis 237 eo nisi explanante intelligere, istud e  uestigio maturauit porrigere. Securus  alter ut queat esse salutis, mihi quondam dilectissime Pater, morbi latentis periculum non celare quidem alicui, remedium tamen non prebere consilii, meum ne ualeat esse, pristina uestri dominatus interdicit beneficentia. Me leso potius, quem quamuis [ms. quamue] grauiter leseritis, reconciliari oportere, delata uobis modo euangelica monet legatio  .  Facile prudentissimi ut estis ingenii, aduertere ualetis, si dicente Scriptura: Intellige proximum ex temetipso , uir [f., uigor] non desit anime iure dominans uestre, qui forte defuerat, cum Intelligite hec qui obliuiscimini Deum , quibusdam, qui scilicet auerterant oculos suos, ut non uiderent celum, neque recordarentur iudiciorum iustorum  per uerum suggerere censui antistitium. Absit ergo  , absit hoc indesinenter agere, adhuc qui non desinit, quod ab initio uerbo utique, de cordibus hominum moliens euellere, quod minatur satagens leuigare serpens ille antiquus.

17. Absit e diuerso persuasor, hodie qui legitur, idoneus sermo utique apostolicus. Ascendite pontificale,  queso, equi contra uos iudicii tribunal . . . . Stet coram uerum non diffitens conscientia; et ex uestra meam taxare libeat mentem. Cumque  lesum me quidem haud leuiter, interdictorem uero grauissime, sed quibus reconciliari ualeatis, inueneritis unum quidem absentem, alterius presentissimam maiestatem; recurrite ad Gregorium saluberrime ita monentem: Debemus quippe ad eum, quem lesimus, quamuis longe positum mente ire, benignitate eum atque submissione placare. Quod si facitis, et sicuti nocuistis, ita me iuuare disponitis; munus offerre Deo hac duntaxat ex parte licenter ualetis. Si negligitis, funiculus triplex quam difficile rumpitur , experiri quandoque credo, et quod [scilicet funiculus] is fuerit, quo columbe uenalitas  perturbata quondam Dei fuit de templo , sero licet potueritis [subaudi experiri]: quod ne contingat, per hodierni ministerium festi uos adiurando commoneo. Si dedignamini mihi, reconciliamini Deo, cuiuscunque medio resolidare gestientes factam per uos specialius 238  omnino fracturam. Aduertite sane namque  , si placet,  quam  aperte Antheri pape decretum, abruptum me contra improuide loquacitatis uestre perturbat, uti et eiusdem auctoritatis omnis longius iudicium. Nam cum benigne satis mei in causa premisisset, dicens: Utrisque autem, id est et famem uerbi patientibus, et episcopis necessitatem, quando inthronizantur in aliis ciuitatibus, non modica exhibetur misericordia. Negantes autem hoc, speciem licet pietatis uideantur habere, uirtutem eius abnegant; quasi in uos specialius inueheretur, coramque essetis, digito intentionis uobis  quasi porrecto, repente subintulit: Nam in tali negotio prosapiam non agnosco. Si quis tamen sapientium, quos insipientibus tempestatis huius procella sociauit aliis auctoribus, facinorum participatione maculatur splendor sapientis; etsi communionem criminum  incurrit, nescit tamen ducem se prebere peccantibus.

18. Obedientissimum preterea ad omnia, que libuerit precipere, me ualebitis inuenire, si quod iustum esse nostis, plenissime exsequi non dedignamini; hoc dico in negotio iuste. Talibus igitur namque proteruis cum nullo rescripti remorsa fuisset responso licentia: in tantam  uesana libertas prorupit audaciam, ut uiginti iam uoluminum loquacissima garrulitate, que tamen inconstanti satis leuitate in duodecim rursus conatur astringere, magnitudine pari ea gestiens coaptare, omnes non desinat infestare, illos precipue, quos hic ualebitis deprehendere, si non displiceat legere; nullius dignitati, nullius parcens,  ut phrenesis merito a uobis uocata possit uideri, potentie, patronam que non habeat probitatem, quamuis maximam nuper eorumdem [scilicet uoluminum] fama sit eum obliterasse partem, mansuetudine clementis regis cuiusdam pro amore cogente; quod se tamen fecisse demens fateri non desinit. Quidquid non sperauerat, iam quidem contigit, immaniter dolore [f., dolere], addidisse preterea ut iudicemini quasi calcaria sponte currenti; insolentissimam exhausisse, et ad carpendum quoslibet, uos precipue, quodammodo prouocasse uidemini in hoc ualde superbiam: quod, uti Festus 239 quondam Apostolum insanisse litteris putauit , quod dixeritis eum [subaudi insanire litteris], longe  aliter uos eumdem estimasse cum sit magis credendum

19. Ah! sile, sile, rogo, sile; iam opposita nuntiatur nam deesse persona. Desine nummulos dilapidare emendis in pellibus, conducendisque tabellionibus. Insana uere procacitas tua; phreneticoque tandem  dimisso tabulatu, threnico, beatus quod Iob, dic ululatu: uerebar quod enim accidit . Abiit nam, quem  insectabaris, et proh! minime reuersurus abscessit, abesse quoque sortitus eternum. Clangor, eheu! manet ut iste signorum. Obiit, quam abiit; precessit, quam abscessit. Nugigerulo nugi ipse nugas effundens, diuinabas uti demens cum populo, insultaueris caueas mortuo dico. Ne fatigare, queso, garrulitas inepta diutius nulli curanda dictando. Quis leget hec? sed potius famelico resipiscens dic cum satyrico: didicit nam quia diues alit, ut conqueritur auarus, tantum mirari, tantum laudare disertos plebeios affectaueris nequidquam rumusculos. Denique non omnes eadem mirantur, amantque. Mitte cunctorum fauores inaniter  queso, captare. Non maledicas surdo, neue obloquaris absenti, alias sane probo, ceteris nec adeo inhumano pro tempore atque loco, tibi licet infesto. Clama sed potius, uociferare medullitus.



Incipiunt uersus  ab eodem compositi.


   20. Quid teneant intus nostri, si forte libelli
Cura uelit solers lectoris discere, sume.
Dat studium, scriptor, socios quo uindice uero
Concutiat, sternat, releuet, confortet, adunet,
Soletur, recreet, animet, conformet, adornet;
Aetna qui grauius tolerant, heu! pondus, amice.
Ut sua nam stringit quemuis, uexatque chiragra,
Opprimit et gibbus sideris incongrue dorso,
Maternas trux dilacerat ut bellua costas,
Exstincti et uindex genitoris tentat haberi;
 Haud secus interno sese infestare duello
Abiurata Deo certat plebs dente canino,
Mordendo alterutrum consciscens impia iura
In caput et uertenda sumendum quis propriumque
uelle Dei curans lymphata mente laborat,
Ancillata Deo paueant quo corda maligno.
Grandia parua docet stultus, dum quisque sinistra
Componit dextris, distorta et recta fatetur,
Alba nigris, quadrata rotundis, seua benignis
Mutauisse iuuat, et carpere iusta: beare
His aduersa, uehat sibimet quo tartareum ue
Confundens natam Domini quod munere rectum
Protulit, et firmis compegit nexibus olim
Temporibus, que quisque suis proque ordine pulchro.
 Constituit doctor debriatus nectare diuo.
Sic ruit in preceps decus et ueneratio prorsus
Ordinibus collata sacris et celitus, ac sic
240 Ephraim Manassen, Manasses infestat Ephraim,
Debellare simul Iudam tenduntque parati
 Agmine conserto, nullos habitare triumphos,
Immemores Domini ciuilia condere bella
In sese proprium gnari et torquere flagellum,
Quos hic nostra manus intactos linquere dum non
Prestruit auxilium, tribuisse putabitur ingens
Afflictis, iniquis inimica mente notarit.
Dum recitat seseque magis quam nostra probarit
Ridendum cunctis merito dum ualdius ipsi
Insanire libet, furias et cura ministrat.
Ergo potens adsit in dextera, meque uolentem
Syrtes cum breuibus, Scyllam seuamque Carybdim
Euitasse ferat miserens miserando iuuamen,
Inque sacras uenerandi et dogmatis ocius arcas
Inuenisse queam, prosit quod pluribus eque
Hosce iuuando leuet, illos frenando retardet,
 Ne uoluisse suum ualeant complesse retenti.
Ast oppressa diu peruersis legibus, atque
Fessa sacerdotum magnas hoc munere turma
Concipiat uires; Domini de dogmate firmus
Murus, et infractus maneat, Telesphorus ipse
Structum papa pius nobis quem dixerat olim,
Ipsa cohors nullum, nisi quem fregisse ualeret,
Cuius in auxilium constructus cernitur esse,
Propulsum septis gemit: Ipse quilibet ergo
Haud dignetur nostrum poterit quia certe
Multa tulisse sibi percongrua seque iuuare,
His nisi defuerit, curet qui talia forte.
Nam genus hoc hominum crebrescere solibus istis
Constat, quos Dominus uertat, deposco, benignus,
Prestet et oppressos grauius iam fasce leuari.
 Dum mea iam uideor specialius edere uobis
O pars sancta uirum, Domini sors atque ministra;
Arma dedisse paro, quibus et sua iura tueri,
Et sese uestrum ualeat quis, preduce Christo,
uictorem et monstrare malis dum perfidus illum
Attigerit cuneus: uincet nam mox Deus ipse,
uincet et ipsa suo uictrix constantia recto
Semper, et hec comitata suis fautricibus omnes
Infestos, nocuos, inimicos proterat hostes,
uincat, perturbet, mutilet, rogo, postulo, posco.
Amen, sic fiat, rebent et cuncta reposco.
   21. Parce, Deus, famulo  , miserens miseresce redempto,
   Cum requie ueniam huic pie dando piam.
Nil mihi, nil quia sum tibi, sed peccasse probatur,
    Ut mactare uelit, qui pecus alterius.
Non pecudi nam, sed Domino reus ille tenetur,
   Lex habet in terris omnibus una simul.
Tu solus ueniam, tu solus ferre medelam,
   Si parcendo uelis, mox potuisse clius [l. pius].
Hinc te posco Deus tribuas obnixe rogatus,
   Liber ut astrigeras is queat ire uias.
Porthmea contemnat felix, nec cura timentis
    Dignum sorte tua torserit hunc aliqua.
241 Lamas nec Erebi tangat, nigrasque paludes,
   Cerberus absistat, Gorgona despiciat,
Nec Stygios innare lacus, aut tetra uidere
   Tartara contingat, quem uia dextra iuuat.
Nec Chaos, aut Phlegethon nigris habitacula monstris.
   Sint, que uel subeat, uel subeunda fleat.
Scrupea Cocyti uideat nec tesqua, iubeto,
   Cui patriam celum spes fuit esse sibi.
Eumenidum thalamos creuisse negato piorum
   Agmina conspiciat, se simul ac uideat.
Hunc uia tartarei uergens Acherontis ad undas
   Nesciat, hunc celum norit, habere uelit.
Nil mea te noceant incommoda, commoda multis
    Quem struxisse ferunt, qui bona sola uehis.
Conformant magnis multa, et bene gesta loquuntur;
   His diuersa silent, noxia ne superent.
Quis faueas, rogito, solum, nec millia uincat,
   Sit pergrande licet, nil Deus officiat.
Cunctiualens, prestare facis, ut uelle fauebit,
   Dextera nam dextras splendificante tua.
Quamuis parua scient, uanescit nempe sinistra,
   Flammiuorus boreas disiicit ut paleas.
Hinc tuba terribilem sonitum insperantibus edens,
   Dum sua pro meritis premia cuique dabit.
Euasisse ferat discedite, si negat euge:
   Sors ea nam multos hec habet egregios.
Ne metuas pauens, ait, o grex, complacuit nam
   Te solio regni nobilitasse Patris.
 Felix ille tamen, concessa qui benedictus
   Sorte. uenite capit, est, erit, atque fuit.
Crescens nempe suus sanctorum cuncta tuenti
   Ut numerus, meritum semper et ipse fuit.
Hoc Deus immense audi, tu hoc pie munere nostrum
   Haud frustrare uelis connumeresque piis.
Impetret hoc genitrix tua, Christe benigne, Maria:
   Exposcat cetus huic ueniam superus;
Aetherias reseret ualuas Petrus atque beatus,
   Tum sancti occurrant, suppetiasque ferant.
Sic mea te uexat, sic, o Rodberte, Phrenesis,
   Sic, inquam, felix sis, rogat, ac frueris.



Item Ratherius contra Baldricum  inuidum.

22. Pensitauerim sane cum sepe, ut absente relicto  242 tecum agam, adhuc presens, Baldrice, in edendis opusculis; que contra illum, uel, pro illo precipue composueram. Nam te exceperat, quod immunis  ab illo, quo uter nostrum laborasse ferebatur, penitus fueras, id est phrenesis litteratorie uitio, nummis quam libris utique nitens, armis quam armariis, copia amicorum quam iudicio priscorum. Tuum  ut exemplum Dei fuisse cernitur infortunium,  subite quo largitionis comitem sedulus penitentiam cauere illarum, atque continentiam longiore prouidere  tractatu. Nascebatur enimuero mihi et exercitatio interim, meique ipsius recognitio certior. Quedam, ad que scilicet sufficerem ipse, queue uel inaniter tentare, uel tentata uix aut nullatenus possem, mihi quam alii hec inter famulatus presertim ab intelligente, quo possim uideri placuisse, nunc desiderarem, mihi mature ut fuissent emissa, morte presertim ipsius [id est Rodberti] audita. Quamuis enim coram multis eosdem sepe legerim, legendosque aliis eo dederim superstite libellos, salua animositatis ut aduersarii constanti, ut aiunt, amici fama foret quo perenniter mihi nollem quemquam opinari;  tamen ipso defuncto inchoatos, quos eo ualente nedum peregerim [nondum peregeram]  pene edidi quoque. At quia superest, mature ipsum  secutum tamen magna adhuc emulorum phalanges, quorum ne dicam reconciliationem, saltem cessationem sperasse nichil amplius estimo, impar sibi ratione insaniam nisi pariter incolumi  data editionis festinatissime opera notum enitar fuerit tam equis, quam iniquis, uti neque illum quondam, ita neminem quoque nunc uestrum in promulgando ueritatis me statu cauisse, summum at nefas putasse, nostrum [f., uestrum] aliquem post obitum, nedum scripto, maledicto incessere tantummodo leui.



Unde supra  .

23. Premisso idem me firmiter de fidei ueritate tenere, etsi eque non ualeam astruere, quod beatum atque constantissimum eiusdem fidei defensorem atque promulgatorem Aurelium Augustinum 243 ceterosque eiusdem religionis assertores atque propagatores,  confiteri et credere me profiteor inseparabilem atque cessentialem eternaliter Trinitatis unitatem, unitatis Trinitatem hoc est unum Deum Patrem et Filium et Spiritum sanctum, 244 et cetera, que leguntur in fidei professione inserta in tertium Preloquiorum librum totidem uerbis num. 31, usque ad eiusdem libri finem: post cuius ultima uerba in codice hec clausula apponitur.


EXPLICIT LIBER QUI PHRENESIS DICITUR A RATHERIO EPISCOPO COMPOSITUS.



[DIALOGUS CONFESSIONALIS.]





ADMONITIO IN EXCERPTUM EX DIALOGO CONFESSIONALI.

1. Hoc opus ex manuscripto Lobiensi nunc primum in lucem prodit. Ipsum bis memorat Ratherius in Qualitatis coniectura. Primo num. 3, ubi hec leguntur: Si non sufficiunt uero que sunt in libro Confessionis mee descripta, etc. Et iterum num. 8, ex quo ipsa uerba mox recitabimus. Laudat etiam Sigebertus de uiris illustribus inter Ratherii opera, ubi librum Confessionum appellat. P. Mabillonius in prefatione secunda ad seculum quartum ordinis Benidictini num. 48, Gemblacensem codicem describit, in quo uaria partim opuscula, partim fragmenta de Eucaristie sacramento et presentia corporis et sanguinis Christi fuerunt collecta. Inter hec autem legebantur quedam excerpta ex libro Confessionis domni Ratherii de corpore et sanguine Domini; que sane in hoc opere inueniuntur.

II. Ut tempus statuatur, obseruamus in primis hunc librum Confessionis Ratherium scripsisse, dum alicui monasterio presideret, quod cum a Leodico non multum aberat, tum uero Leodicensi episcopo suberat, ut in uita fusius explicauimus § 2. Porro episcopatus duos, id est ueronensem et Leodicensem, abs se amissos tradit. num. 2. E Leodicensi episcopatu exclusus fuit anno 955. Igitur ante hunc annum hic Confessionum liber collocari nequit. Ter autem amisit episcopatum ueronensem, bis ante annum laudatum, tertio uero anno 968. Cum porro in Qualitatis coniectura, que uerone lucubrata fuit, antequam hunc episcopatum tertio desereret, isthec Confessio bis allegetur; palam fit hanc reiici non posse in id tempus, cum ueronensi sede tertio derelicta, sese in monasterium recepit. Igitur collocanda est inter annum 955, cum preter ueronensem episcopatum iam secundo amissum etiam Leodicensem perdiderat, et annum 961, quo exeunte ueronensem sedem tertio recuperauit. 245-246 Cum uero hec scripserit, dum alicui abbatiole esset prefectus; aliquod sane non exiguum spatium exigunt ea, que se abbatiole prefecto contigisse commemorat. Itaque hoc opus scriptum non prioribus, sed posterioribus annis, quibus indicate abbatiole prefuit,  id est anno 960 aut 961. Hoc quidem posterius tempus magis multo confirmatur ex num. 21 et 31, in quibus se pene septuagenarium esse fatetur. Cum natus fuerit circa annum 896, anni septuagesimi initium incidit in annum circiter 965. Cum uero hoc opus scripserit, antequam in ueronensem sedem tertio restitueretur, id est, ante finem anni 961; etas eius pene septuagenaria equius anno 960 uel 961, quam annis anterioribus congruit. Scripsit autem hoc opus partim sub Quadragesime finem ex num. 37, partim diebus paschalibus; et paulo post festum sanctorum Philippi et Iacobi, quod memoratur num. 34, ipsum opus confectum.

III. In hoc autem opere, quod ipsius Ratherii Confessionem prefert, ea uel maxime animaduertenda sunt que de se a quopiam sui ipsius censore dicta refert in Qualitatis coniectura num. 8. Quid amplius? Qui uult eum  cognoscere, studeat librum Confessionis illius totum perlegere. Nam si talis, ut illic recitat, est; peior illo nemo in seculo est. Si uero mentitur se talem esse, mendacissimus conuincitur fore. Hec dubitationem iniiciunt, num de ipso Ratherio uera sint omnia que in hac Confessione referuntur. Certe ex contextu ac serie uite eius, qui a pueritia Deo oblatus, et in monasterio educatus, ac subinde etate legitima monasticam regulam professus, in studiis tum profanis, tum sacris, diu multumque uersatus est, demum uero ad episcopatum euectus, seueriorem disciplinam secutus plures calamitates pertulit, pleraque saltem, que in hoc opere describuntur, de eodem incredibilia uidentur. In eius epitaphio illa ipsi laus inter cetera tribuitur, quod fuerit pro tempore morigeratus. Si autem uera de ipso essent omnia que in eadem Confessione sibi tribuit, non pro tempore morigeratus, sed omnium temporum et omnium fere hominum immorigeratissimus et scelestissimus fuisset. Nullum enim ferme crimen est cuius se reum non accuset. Quid quod Eueraclus episcopus Leodicensis, qui Ratherium eo ipso tempore, quo hec Confessio exarata fuit, familiari usu cognouerat, in ea epistola, quam ad ipsum postea ueronam direxit, non sapientiam solum, sed presertim eximiam eius probitatem atque innocentiam sibi perspectas testatur. Quis enim uobis est, inquit, aut sapientia, aut probitate, aut optimarum artium studio, aut innocentia, aut ullo laudis genere prestantior? Quid quod Rotgerus ceuus et ipse auctor in uita S. Brunonis num. 34, et Fulcuinus in Gestis abbatum Lobiensium cap. 23, tradiderunt. Ratherium uerona eiectum, ea de causa ab eodem S. Brunone archiepiscopo Coloniensi, qui eum inter familiares suos diutius nouerat, ad Leodicensem cathedram fuisse promotum, quia tante erat uirtutis, ut a nemine posset seduci; et quia sperabat fore ut os obloquentium episcopis posset obstruere, si nulla occasio scandali posset in eorum episcopo  reperiri. He laudes delictis in Confessione recensitis haudquaquam conueniunt.

Iu. Quid ergo? Hec non uera et propria Confessio esse uidetur, sed Confessionis nomine inusitata quedam species censure, cui feruidum et acerbius Ratherii ingenium ita indulgebat, ut non tam in alios quam in semetipsum identidem inueheretur. Hinc, dum sua describit crimina, aliena carpit, ut uel ex ipso initio patet, ubi Confessarii crimen perstringit, qui idcirco num. 37, Cum tua, inquit, narrare, ut pretendebas, proponeres crimina, a meis cepisti. Et similiter cum antea, postquam Ratherius alia monachorum uitia coarguisset, idem Confessarius num. 22, subdidit: Dum tibi ipsi non parcis, me, imo nos omnes acriter rodis. Apostrophe et inuectiue, quibus dialogo insertis nonnullos acerbius proprio etiam quandoque nomine exagitat, nonne consilium a confessionis natura alienum declarant? Sua autem peccata ita exaggerare et augere solet, ut grauissima appareant, que nonnunquam, si quenam fuerint explicetur, uel nulla esse, uel leuissima deprehendentur. Ita, dum num. 5 adulterium se perpetrasse ait illorum motibus, quos in adulterium uagandus impuleram, uelut adulteros Manassem et Milonem, ueronensis sedis inuasores, traduxit. Hos uero se in adulterium impulisse significat uagando, quia nimirum ab ea sede exsul et uagus ipsis locum dederat. Quod autem in hoc crimen, si non sponte, sed ui, e sede pulsus uagari coactus est? Exoculationum, exmembrationum, homicidiorum, incendiorum, ceterarumque id genus calamitatum, quas ueronenses passi sunt abiurata Hugoni regi fide, se reum traducit num. 2, quia defectionis ab Hugone aliqua ratione particeps uisus est. 247-248 Confessionis generalem formulam inserit num. 4, cui alie similes in libris penitentialibus occurrunt. Hos cum legerent penitentes, non idcirco dici poterant peccasse in omnibus que in eis continentur. Exaggeratorum criminum exempla non pauca inuenientur, quorum quedam in notationibus detegemus. Inter multa autem plane incredibilia illud uel maxime est incredibile, eum, qui non ueritus est sua crimina exaggerare, et in publicum etiam scripto proferre, ad id usque tempus nemini nisi soli Deo fuisse confessum, uti de se num. 10, tradit. Hec interim, lector, attigisse sufficiat. Plura in ipsa Confessione annotabis.





 EXCERPTUM EX DIALOGO CONFESSIONALI CUIUSDAM SCELERATISSIMI, MIRUM DICTU RATHERII, ueronensis quidem episcopi, sed Lobiensis monachi.

 249 Obsecro et contestor per uiuentem in secula seculorum, ut istud perlegas, si ceperis, et  ipse dederit, totum. Quia enim curiositate mortifera, tuis neglectis, mea nosse adeo desiderasti facinora,  ut periurio suaso nuper a quodam ui extorseris unum  , quod tamen per se satis noxium, in comparatione aliorum esse constat uilissimum; uolo te hoc desiderio satiare, et talia, tanta, tam inaudita gestuum, si tamen et inuentionum [f., intentionum] considerasse tibi datum fuisset, ipsorum insaniam de me ipso referre, ut oneratissimum te meis, etiamsi nulla propria tibi essent, reddam sceleribus, ut habeas utique in ista Quadragesima, quod plangas, dum es pene omni tempore a talibus otiosus. Sed ne ipsum quod impulisti periurium non esse estimes tuum, Euam considera, moneo, et in serpente diabolum. Serpens quippe suasit, Eua peccauit, sed suadens nullo modo, delinquens ueniam meruit 250 quoquo modo. Iudei Crucifige clamauerunt:  crucifixores Crucifixi sanguinem in salutem biberunt.

2. uerum ut iam, quod promisi, efficiam, ab infantia ipsa peiorem me et implicatiorem eiusdem etatis uitiis non tibi opus est querere. Ad iuuenile, cum datum est, euum cum uenissem, abhinc ita et tam mature cepi modis diuersissimis lasciuire, lenitati, iocis ac scurrilitati uacare, ut etiamsi tibi audire fuisset omnino inutile, mihi tamen per singula enumerare esset penitus impossibile. Abiurata  Hugoni pro fide ambitionis, atque animositatis, imo obliuionis eorum, que nunc merito patior , non debes, miserrimus dico, conscientia, que nunc ipsa [f., ipse] loquar, mirari pro scelere,  presidiorum pro constructione uel restructione quot homicidia, exoculationes, exmembrationes, prede, incendia, uastitas ac depopulatio contigerint. Norica  , Italia, Germania, atque Francia me melius fateri, 251 me iterum miserrimum talem, qualis fuerim uel dici talis potuerim, ualent. Duo legitima, mea culpa, dissociaui coniugia; unum quasi cum re [f., quasi iure], alterum miserabili solummodo uanitate. Cogitet, qui potest, istud solum quanti est ponderis, metiatur scelus, consideret enormitatem. Quid misere heu dicebant! quos gemitus, que suspiria dabant? cum una earum riualem in edito sedere, basia sibi potius debita miscere, domui dominari, agenda disponere, se uiluisse, aspernari, se uideret adherere cineri. Altera longius  licet, emulam diuitem audiret, seque pauperem uideret? Sed quid, inquis, dicerent? Rogas? quod tibi miser iuste contigit forte. Tu enim duabus tulisti maritos, te duo episcopia perdiderunt uirum  , et utinam nichil tibi ob hoc contingat infaustius!

3. De Warneri fratris quondam ducis Cunonis  quoque flagitio mihi infelicissimo contigit, quod habetur in psalmo: Cum adulteris, inquit, portionem tuam ponebas . De locis prouisioni mee commissis, eorumque dilapidatis substantiis, animabus neglectis, ne rogo, interroges; istum solummodo uide, et coniecturam de eo cape. Sed quia deficit memoria, cum abundet dicendorum  miserrima copia, summa  tibi, queso, sufficiat ipsa, nil nisi proprium utique collectione, licet alterius, parum licet propria, relatura.



CONFESSIO EIUSDEM  .


4. Confiteor enim Domino Deo omnipotenti et omnibus sanctis eius, et tibi Dei quicunque legeris sacerdoti, omnia peccata mea, quecunque feci ab initio uite mee usque ad hanc miserrimam horam, sciendo aut nesciendo, sponte siue coactus, uigilans aut dormiens, in cogitatione, locutione et opere, in uisu, auditu, gustu, odoratu et tactu, in superbia precipue, matre omnium uitiorum; utique in odio et homicidio 252, in detractione, in supplantatione fratris alicuius, in periurio, in falso testimonio, in furto, in fornicationibus diuersis, in adulterio, in rapina, in fraude, in immunditiis uariis atque pollutionibus turpissimis, in ebrietate et comessatione, in luxuria omnimoda, in uana gloria,  in acedia, in tristitia, in auaritia, in rixa, in conflictatione, in animositate, in inuidia, in discordia, in cupiditate, in ambitione, in hypocrisi, in ignauia, in otiositate, in pigritia, in somnolentia, in loquacitate, in risu et in derisione aliorum.

5. Insuper peccaui ego peccator eo quod quadragesimas et alia indicta ieiunia non custodiui, nec ieiunaui, sicut debui: festiuitates sanctorum et Dominicos dies, proh nefas! uiolaui, et debito honore non celebraui, sicut debui; Parasceuen quoque illorum presentialiter, ut miserrimus sepius uiolans grauissime deliqui. Adiiciendum quoque, quia si tu peierare iam dictum suadendo, factus es periurus; sicut Saulus omnium seruabat uestimenta quorum Stephanum lapidabat manibus; ita ego dormiens  siue manducans, missam quoque aut matutinos uel aliud quidlibet actitans illorum motibus adulterium  perpetratum, quos in adulterium uagandus impuleram. Exmanzere, id est ex scorto natus , quoque compater factus sum miser cuiusdam, qui nobilissimam pro meretrice reliquerat prenobilemque coniugalem.

6. Confiteor etiam ipsi Domino Deo omnipotenti, quod his et plus his omnibus uoluptatum fedatus flagitiis, et contagionibus fuscatus omnimodis, semper sine mei lapidei cordis compunctione, semper sine ulla mentis sinceritate, corporis et sanguinis sacramentum Domini, fateor, percipi indigne, semper sine azyma, semper absque lactucis agrestibus,  cum fermento malitie et nequitie; discinctus, sine  calceamentis et baculo, piger, non festinans ad promissionis eterne patriam, paschalem Agnum Dei, peccata qui 253 tollit mundi, miserrimus in iudicium, heu dolor! proprium, reus eiusdem corporis et sanguinis Domini, manducando, et prohibita temerarie presumendo;  et, cum multi multa, tu Domine precipue, haberent munera ante altare, contra interdictum infrontuosissime Domini offerendo: [subauditur peccaui] in exhortationibus, et adulationibus malignis, in ignorantia, in negligentia, in subreptionibus, in dandis et accipiendis muneribus; in usuris uero faciendis non adeo me culpabilem recognosco, neque tamen inficior; prodigum enim, quod usurario minus congruit, me magis fuisse et confiteor et doleo.

 7. Peccaui in subtrahendis eleemosynis pauperum, in increpatione et asperitate responsionum, in hospitalitate et receptione indigna pauperum, et quod parentes meos et proximos non dilexi nec honoraui, sicut debui, et plus sepe, dum irrationabiliter utique dilexi, quam debui; et in afflictione familie siue subiectorum mihi commissorum. Infirmos et in angustiis positos non uisitaui, nec eis ministraui. Mortuos nec sepeliui, nec sepeliri, ut oportuerat, feci; et pauperes non uestiui, esurientes et sitientes non recreaui, sicut debui. Seniores et magistros meos siue principes, amicos et benefactores meos non honoraui nec amaui debito amore; et res, utilitates, consilia et precepta eorum non obseruaui, sicut debui.

 8. Peccaui ego peccator in osculo et in amplexibus illecebrosis, palpando et blandiendo inique; et in ecclesia stans uel sedens, ubi sancte lectiones uel diuina officia efficiuntur, otiosis fabulis, uel iniquis cogitationibus me occupaui, et non cogitaui que debui, sed magis que non debui, et aures non accommodaui ad ea que sancta sunt. Intuendo quoque iniuste et petulanter et recordando  animalium, pecudumque concubitus, et alia quedam obscena.

9. Preter hec peccaui iocando, equitando, ambulando, stando, sedendo, siue iacendo, et in his et in aliis omnibus uitiis, quibuscunque humana fragilitas contra  Deum peccare potest, 254 reum me esse confiteor  Domino Deo omnipotenti, et omnibus sanctis eius, et tibi Dei, quicunque alicubi, es sacerdoti.

10. Infinitate uerum istorum conspecta dicis forte: Immodica efflagito, confessus es unquam ista alicui? Non, inquam, nisi illi, qui etiamsi non confiterer, nescire non poterat; nam tanta simulationis libidini mee arte, ut et adhuc miser facio, seruiebam, ut ante te neminem inuenerim, qui me adeo, id est probabiliter, deprehendere quiuerit. Illi tantummodo mecum nouerant, qui mihi ad ea fauebant, et cum spurcissimus  essem, castissimus esse, ut multi, putabar, dicebar, et quod peius est, dici gaudebam, illa hypocritis uisitata deceptus miser, ut multi sententia solent deceptorie dicere, Etsi non caste, uel caute.  Quare autem nulli confiterer, non uniformis fuerat causa; una ne mei exemplo alii deteriorarentur; altera ne mei suique comparatione alii superbirent, et cadaueris quasi mei fetore utrique perirent; precipua uero ne criminositas me contemptibilem faceret mea. Tertia grauior, imo grauissima omnium, qua utique uerebar, ne patronus hoc mihi diceret quod fugitiuis dici lex precipit: Reuertere et reconciliare Domino tuo: quia sicut non proficit cura medici plagato, si adhuc in eo ferrum sit, ita non proficit confessio et penitentia tua.

11. Dum enim  puerulus essem, uenit quidam ingenuus, et in altari quodam sancti Petri et Pauli tenens me cum pane et uino [supple obtulit Deo] . . . . . et sancto Petro in holocaustum . . . . . iure quasi  Nazarei . . . . .  immutabiliter seruiturum . . . . . . ad fedus perpetuo confirmandum. Sed accepto ipse calamo,  matura iam etate et legitima, scripsi in hunc modum, scriptumque super altare posui, non super aliud nisi ipsum: Ego Ratherius promitto stabilitatem meam, et conuersionem meorum morum, et obedientiam secundum regulam sancti Benedicti coram Deo et sanctis eius. Infinita  sunt itaque mea, que exarari in hac non potuerunt confessione, 255 ineffabiliter grauia, que sunt exarata.  Ubi et meretricule cuiusdam damnabile facinus non fuerat tacendum, quoniam ad te pertinet plurimum, que dupliciter suum necauit filium tui ob metum, et illius mortem, qui ob tuum anilem fastum subtus rotam molendini mortiferum pertulit casum. Spectaculum quoque quod de ruentibus et de ruere compellentibus uidisti, dico, memineris. Cuius rei quoque causa tres illi oculos perdiderint, ne obliuiscaris, sed in solius istius comparatione, id est, si hoc unum non desit, leuissima. Quod unum? inquis.  Inconuertibilitas ab isto, inquam; si enim de isto solo uno, quod utique apostasia, id est negatio Dei est, euadere reconciliatus utique . . . .  fugitiuus domino potuissem, et confiteri utiliter . . . . . penitentiam, ueniam mereri posse me aliorum . . . . . Si uero de isto solo consilium non ca. . . . . metipsum ueniam sperando istorum . . . . . bet ingenio omnino uideri datur. . . . . Sed quod consilium? inquis . . . . . illorum, id est quod de omnibus . . . . . illud Scriptura potius: Qui abscondit scelera sua, non dirigetur .

12. Et tu, inquis, non abscondis, qui etiam mihi, imo amicis et inimicis, et etiam scribendo confiteris. Facio, inquam, facio, sed ne me decipias rogo. Scripturam potius pariter audiamus: Qui autem confessus fuerit; audis? inquis. Ne festines, mane, inquam, et uide quod sequitur: et reliquerit ea; hoc faciamus et de multis et de uno, sed de isto potius,  et hilariter audiamus: misericordia consequetur. Hec semper mihi, hec fuerat occasio nullum illorum criminum confitendi, quia relinquere istud animus adhuc minime erat. Relinquere uero cetera illa, in promptu erat, sicut iam feci quedam pauca, sed utinam non inutiliter, utinam perseueranter; sed in isto me obdurauerat seculi uanitas, modo uero quedam impossibilitatis quasi necessitas. Disrumpat  hec uincula Dei pietas; aliter enim non illi sacrificabo hostiam laudis . Hostia laudis sane que sit, audi psalmorum in libro: Preoccupemus faciem eius in confessione . Sed quid prodest confessio, nisi sequatur illorum, que confiteris, relictio? Quid prodest fugitiui satisfactio, uel redeundi optatio, si non sequatur ad Dominum facultas, si non negatur tamen, quod Deum minime latet, reuersio? Eat ergo qui uolet; consoletur, imo seducat me inanibus uerbis, propter que uenit ira Dei in filios diffidentie , id est diaboli, qui ideo uocatur diffidentia, quia pro eo quod confidere nunc facit miseros in uanitate, in extrema hora desperare facit penitus de salute. Suadeat nunc qui uolet quod confessus sum non relinquere, et tamen  ueniam confitendo omni quadragesima, aut cum urget timor mortis, sperare; 256 suadere possit, persuadere nullatenus, mihi crede, ualebit. Modo sed quare es confessus? inquis. Duabus, inquam, de causis. Nam relictis iam multis quibusdam in necessitate, paucis sed quibusdam uero uoluntate, incipere iam mihi uideor ipsi uim quamdam facere; tedet enim me conuersationis pauxillum sentio pristine; et istud unum, sine quo inaniter cetera dimisi, iam uelle relinquere, prestet Deus non inaniter uelle, non enim miser et obligatus me inuenio posse. Tanta etiam, tam innumera, tam minime negligenda cum sint, obliuiscerer ea ipse succedente cumulo eorumdem, atque similo [f., similam] diabolo ministrante non contingeret salutem [f., saltem] recordari, ea me  aliquando scriptitasse, et reminiscerer confundererque ea relinquere Deo uoluisse, neque implesse. Quam procliuis enim, ad hec omnia humani generis sit casus, tu poteras fore expertus, si tui quoque non miserrime fuisses oblitus. Peccata enim, que indesinenter oportuerat mente considerare, quia nequeo saltem oculis uidere, uidetur mihi quasi admodum utile, siue ut alius me uiso se respiciat in me, et ex meis actibus suos deprehendat et corrigat.

13. Et quando talem, inquis, te sentiebas, quomodo illo audebas presente missas uel huiusmodi facere, qui dixit peccatori: Quare tu enarras iustitias meas?  Fateor, fateor; eo fiducialius faciunt quidam, quo magis esse peccatores se sentiunt. Pars enim non esse est, peccatorem se  quemlibet esse humiliter sentire; iudicia enim Dei abyssus multa ; in cuius utique prescientia, siue tutius scientia iam est, quod futurum  absque dubio est. ualet, inquis, aliquid ergo? Plurimum, autumo, inquam; sed utinam mihi soli non obsit; nam et ceteris nullo modo, ueraciter solum dicantur. Sacramenta quippe Dei nec huius sunt nec illius, id est, nec iusti nec peccatoris, sed illius de quo dicitur: Super quem uideris Spiritum descendentem et manentem super eum, ipse est qui baptizat in Spiritu sancto . Tantum est, ut, si iustus es, quasi nescias te esse, quod es; si peccator, doleas esse, quod es. Uterque uero Psalmistam audiat monentem: Psallite sapienter . Quare? inquis. Quia non quilibet est, cui psallis, sed rex omnis terre Deus. Et alibi ad Dominum: Perdes omnes qui loquuntur mendacium . Alter uero: Maledictus qui facit opus  Domini negligenter . Si negligenter faciens maledictus est, mendaciter quid?

14. De eucaristia uero sumenda uel non sumenda scrupulum forte si mihi aut calumniam, ut estimo, ingeris, quod heri lectum est in Euangelio conferendum esse cum his que in Apostolo quinta item feria legentur, moneo noueris: Nisi, inquit, manducaueritis carnem Filii hominis, 257 et biberitis sanguinem , panem utique et uinum,  per naturam capiendo sanguinem uero, et non figuraliter per . . . . sancti Spiritus incomprehensibilem operationem diuinitatis inhabitationem . . . . habebitis uitam in uobis , ut si . . . . sed mortem anime, que utique . . . . gehenne. Manduca itaque, dico tibi, ne perdas uitam. Quam?  inquis. Deum utique; ipse enim dicit: Ego sum uita , animarum duntaxat. Facio, inquis, et ipse. Optime, inquam. Sed audi ipsum per legem: Iuste, quod iustum est, exsequeris . Quomodo? inquis. Dicam. Sic autem comedetis eum, id est agnum. Renes uestros accingetis, id est caste, si uultis manducare, uiuetis: Calceamenta habebitis in pedibus uestris, id est exemplis eorum, qui mortificauerunt corpora sua, ut animas uiuificarent, gressus operum circumdabitis; tenentes baculos regiminis ac rationis in manibus actionis; et comedetis festinanter  ad gloriam superne solemnitatis, quod est utique non hic querere mercedem boni operis, sed ubi eterna est, currere desiderio cordis. Ita manduca, et habebis in te uitam.  Alioquin audi Apostolum: Qui manducat, inquit, carnem Domini, et bibit sanguinem eius indigne, iudicium sibi manducat et bibit . Quomodo  est, inquis, iudicium, si caro et sanguis? Caro, inquam, et sanguis digno, iudicium uero indigno. Quis est dignus? ais. Audisti in Apostolo; respondeo, id est [f. is est], qui sic comedit sicut ipse precipit. De presentialiter enim ita . . . . . dicit, non de eo, qui olim fuerat . . . . . discalceatus, baculum non gestabat . . . . . luto scelerum uolutari . . . . . . malum maluerit festinare . . . . . iudicium sibi manducasset. His emendatis aut in emendationis studio manentibus, si non manducat, non habebit, autumo, uitam. Et hoc esse reor, quod monet subsequens Apostolus, Probet, inquiens, seipsum homo , id est, discutiat in quo affectu sit; si peccandi, dimittat; si emendandi, cum tremore manducet. Nullus uero  illud Regum posthabeat: Si mundi sunt, inquit, pueri ab heri et nudius tertius maxime a mulieribus ; de panibus propositionis cum ageretur utique; et quod in lege 258 auditur sepissime: Sanctificamini, id est, a concubitu abstinete. Probatio sane, quam monet Apostolus faciendam in criminalium conscientia emundanda, in inuidie extrusione, et odii lesionisque fraterne emendatione, in luxuria, uel aliqua incestuositate [subaudi emendanda], consistit, puto, precipue, et quod reminisci instanter debueras, miserrime  illos corpori solum, istum corporis et anime saluti concessum perpendere, nec ea precipitatione, uel petulantia ipsum saltem tractandum,  quam illum nedum quoque sumendum.

15. Neque transeunter audiendum: Corpus Domini cum dicitur; sed considerandum quid, de quo, cui dicatur. Quid? idem corpus Domini. De quo Domino si dicis, de illo utique, qui in carne  , quam pro te assumpsit, et in qua pro te multa perpessus, crucifixus est, mortuus et sepultus, resurrexit, et quam in celum leuauit, in te nunc, cui hoc dicitur, intrat. uide qualiter tanti hospitis mundatum et ornatum habes hospitium: si enim illi placeat, approbat et benedicit; si displiceat, quia reprobat, consequitur, quod ualde est metuendum, ut etiam maledicat, nisi uelocissima confessio et penitentia hoc cum ipsius misericordia, quod ipse tibi misericorditer concedat, auertat. Cui? tu uideris;  si enim ipse es, qui illud impleueris, imo ea que precepta sunt, hoc est: Renes uestros accingetis, calceamenta habebitis in pedibus, tenentes baculos in manibus, et comedetis festinanter , id est, non, cras, cras, dicentes; gaudere magna  Magisterii arte, id est non in te, sed in Domino uales, alioquin timere non parum est euangelice lectionis dictum: Et cum intinxisset, dedit Iude Simonis Iscariotis . uide ergo, ne tu imitatione ipsius ipse sis. Ne ergo decipiamur, uel ipsi nos decipiamus, Deus est qui recipitur, Deus utique, sed sicut tunc latens in carne, ita nunc in carnem uerso uerissime pane: unde expressius in Greco; Panem nostrum consubstantiatum da nobis hodie, dicitur Deo, id est quod tu ipse es per tui ipsius inuocationem, perque tui 259 ipsius introitum, ineffabiliter quidem, tamen non incredibiliter factum, hoc est enim diiudicare corpus Domini, a ceteris corporalibus utique cibis discernere, dignitate et dealitate, super omne quod uideri et esse  possit, ualere. Cauendum uero est cum Dei adiutorio summopere, ne penitus mortuus huiusmodi mysteria audeat temerare, id est, quem nil caritatis constat habere; Qui enim non diligit, manet in morte . Si ergo caritatem te sentis nec in Deum, nec in proximum omnino habere, time tam sancta mysteria temerare; et quanto minus in te consideras caritatis, tanto formidolosius, dico, accesseris. Non minus uero pensanda reuersio quam accessio, quia non minoris gratie est recipere Dominum quam secum habere. Post buccellam, inquit, tunc introiuit in eum Satanas . Et de manna cibisque celitus datis idem signantibus: Adhuc esce, inquit, eorum erant in ore ipsorum, et ira Dei ascendit super eos .  Mundandum ergo ante perceptionem cordis hospitium est, custodiendum post perceptionem. Nota et quod non modo descendentem dicitur Spiritum super Dominum, sed et manentem , ut intelligas in aliis non sic esse, sed uenire in quibusdam per gratiam, recedere per offensam. Quid inde? ais. Et metus, et consolatio, inquam. Metus, si contristato prauis nostris moribus Spiritu sancto, eum a nobis expellimus; timendum enim ne irreuocabiliter. Consolatio uero, quia satisfactione potest reuocari nostra. Possumus et hinc colligere, quia si in consideratione [f., confirmatione] et consecratione per inuocationem ueracem et non uitio scriptorum deprauatam datus cuilibet Spiritus sanctus, malisque eius actibus fuerit rursum expulsus, non ita  eum suum penitus reliquisse domicilium, ut placatus non possit eum repetere, ac propterea timore desperabili dimisso, constanter de eius reuersione presumere, et iugibus eum precibus reuocare debere, presertim cum promiserit ipse: Conuertimini ad  me, et ego reuertar ad uos : Noli, inquit, occidere nos, quoniam habemus thesauros absconditos in agro, et non occidit eos . Thesaurus absconditus in agro, spes est in penitentia. Cetera unde istud sumpsi require.

16. Quare tu enarras, inquit, iustitias meas?  Ego contra, si dici sit conueniens, ita: Quia melior est misericordia tua super uitas, labia mea laudabunt te . Sequitur enim post seueritatem iustitie de pietate consolatio in eodem psalmo piissime promulgata: Sacrificio laudis honorificabit me, et illic iter, quo ostendam illi salutare Dei ; quod tamen sacrificium magis est operis quam uocis, et tamen uocis. Nam ut noueris quare uel cui interdicat iustitias enarrare suas,  si sequentia non sufficiunt, audi quod superius est premissum: Immola Deo sacrificium laudis . Prohibeor? inquis. Prohiberis, inquam, prohiberis, si facere quod sequitur negligis: Et redde, inquiens, Altissimo uota tua . uota uero, Christiane, que sint tua, si forte oblitus, requiris, quod in baptismo promisisti Deo, menineris. Monache, si rogas; que post etiam spopondisti, moneo recolas, illud redde; dicit sponsio Conditoris: Et inuoca 260 me in die tribulationis, et eruam te, et magnificabis me .

17. Quare, inquis, tristis es, anima mea? Audi unde consoleris: Spera in Deo. Quare? Quoniam adhuc confitebor illi , adhuc uiuo, spiro, et pedibus meis me propriis porto, adhuc est dies  salutis, adhuc tempus acceptabile . Itemque: Lenocinaris nimium tibi, inquis:  ignoremus  , sicut ait Hieronymus, penitentiam, ne facile peccemus; ne peccemus, inquam. Quid amplius peccandum? superabunde peccatum est. Tabula est ista post naufragium, non solida nauis. Si desinamus peccare, ea utique referri ualemus ad salutis, unde per incuriam defleximus, portum. Sed ut aliquid presumere audeam, docent quippe nos terrena sepe quid debeamus sperare de celestibus. Inuisibilia enim eius, ut ait Apostolus, per ea que facta sunt intelliguntur . Fugitiuus si comprehensus a domino fuerit absque sua uoluntate, quid potest sperare? Non dubium quin supplicia debita debeat respondere. Si sua  sponte reuertitur, quid? misericordiam utique; alioquin uitium crudelitatis, dum non ipsum fugisse Dominum poterit coniectari. Misericordia tamen ista iuste ac firmiter roboratur, si securitate reuersionis et uenie non incipiat superbire, aut a seruitio torpere; sed semper recogitans fuge flagitium, cum maxima humilitate studeat dies noctesque continuare, ut et neglectum in fuga recompensare possit seruitium, et addere aliquid unde iuste retributionis accipiat meritum.

18. Putas te, ais, ad istum serui istius adhuc peruenisse gradum? Putarem, inquam, si ad propositum  professionis mee reuersus fuissem. Nunc igitur quid? uidetur, inquam, mihi, sed quasi per tenebras dubia luce, quod ei possim seruo congruere, qui fuga lapsus, longoque tempore a domino absentatus, tandem aliquando minitantis domini terrore compulsus, ne subito, scilicet dum nescit comprehendatur, et aut patibulo aut suppliciis tradatur, qui missis legatis sperat aliquod remedium pietatis. Qui sunt; inquis, tui legati? Si quid enitor, inquam. Si tamen eniterer in Dei seruitio forte; et si non aliud, desiderium saltem loquens utique cum Domino, et utinam ipsum uel ceterorum, qui ad hoc sunt suppliciter inuocandi; sic enim habetur in psalmo: Desiderium pauperum exaudiuit Dominus , quasi diceret: Desiderium fugitiui  nouit optime Dominus eius. Audi enim quasi de cuiusdam itineris preparatione: Preparationes cordis eorum audiuit auris tua . Nonne enim tibi uidetur quedam legatio esse fugitiui ab alieno Domino euadendi, medullitus clamantem dum audis: Eripe me de manu peccatoris?  Iste enim uult euadere, sed non ualet, nisi a legitimo Domino adiuuetur, imo potius eripiatur. Preparare etiam fugam nonne potest uideri is, qui clamat: Paratum cor meum, Deus, paratum cor meum , si tamen ueraciter clamat? Si enim non flagitium duplicat; sed sicut fugitiuum redire ad dominum quilibet tyrannus et iniquus possessor impedit, et, ne euadendi facultate potiatur, 261 illaqueat; sic et diabolus, ut modo etiam sensi, diuersa  ingerit impedimenta, ut aut nolit, aut nequeat, aut desperet, aut etiam uerecundetur redire, aut certo, quod multo est grauius, tam exsecrabilem eum proprio faciat Domino, ut magis eligat eum subito rapere et perennibus suppliciis tradere, quam sue gratie per penitentiam reconciliari. Quod tunc maxime obtinet, cum per superbiam de eadem cum legatione precum, desiderii aut alicuius aut magni aut parui securitatem ei immittit, aut extollentiam boni, aut certe absque aliqua securitate torporem uel ignauiam. Nam sunt nonnulli, qualis et ego adhuc sum, qui quadam segnitia remissi, ita se totos libero neglecto, quod Deus utique et exigit, arbitrio negligunt, et quasi Dei pietati committunt, ut eligant otiositati frena laxare, et oscitando etiam  in ecclesia, et somniculando stare, circumquaque discurrere non modo corpore, sed et mente; sedere uel iacere, quam uel aliquo bono opere, uel lectione aut oratione, uel certe boni alicuius meditatione legatum aliquem Dei pietati dirigere, ut quandoque a diaboli laqueis plenius eos dignetur eruere.

19. Item post quedam. Hoc sane mihi uidetur, tu senti quod placet; quia sicut nemo se ualet per se ad aliquem gradum Ecclesie promouere; ita nemo se potest, etiamsi uelit, omnino deponere , quouis institutus sit uel etiam uictitarit modo uel ordine. uidetur quod etiam eadem  necessitate, qua ordinem compellitur tenere, eadem compellatur, indignus quamuis, que eidem competunt, nisi tu aliter censes, ordini, agere. Nihil uerius, inquis, estimarem, nisi in concilio Neocesariensi, can. 9, legisse contingeret, ut si episcopus, presbyter, uel diaconus corporaliter se deliquisse confessus fuerit, oblata non consecret, manens in ceteris officiis propter studium bonum. Non audeo concilio sancto refragari, presertim cum idem audiam a Domino per legem quoque iudicari: Sacerdos, dum dicit, qui habuerit maculam, non offeret panes Domino, neque accedet ad ministerium eius . Sed quare in concilio quis se talium non accusat? Si exercere que ordini congruunt, timet, et [et pro etiam] deponatur. Nimis quia  durum est; ideo factorem, inquam, inuenis nullum. Esto, si faceret quis, non sui hodie conscius statim, quod Phariseis quondam de muliere in adulterio deprehensa, sibi opponi timeret. Cum etiam incomparabilis omnibus, qui sub celo sunt, Gregorius legatur talibus adeo pepercisse, ut Maximum, qui contra eius interdictum super Honoratum a populo electum, militari manu per Simoniacam quoque heresim episcopatum Salone ciuitatis inuaserat, septemque annis excommunicationis eius contemptor et rebellis exstiterat, in gratiam recepit, et episcopum manere permisit causa illata; quia sicut perseuerantibus in culpa districtos, ita resipiscentibus ad ueniam  nos decet esse concedendam benignos. Grauis conditio. Quantum 262 ad animam,  inquis, de tali potest illud esse predictum: Immisit in rete pedem suum, et in eius maculis ambulat . Estne tamen aliquod remedium? Nullum, inquam, nullum, nisi Dei miseratio solum; immisit enim, immisit maxime, si et ambiuit. Sed quid faciemus? Clamantem de profundo desperabimus? Ubi erit tunc omnipotentia misericors: Nolo mortem peccatoris , iurantis, et ex lapidibus homines facientis?  non poterit similiter facere de fure custodem, de latrone custodem, de mercenario pastorem, de lupo ouem, de mortuo uiuum, de fetente suauissime redolentem, de ligato solutum, de immobili abeuntem? Longum est edicere quot uicibus istud habet patratum. Fac uelle, uidebis continuo posse. Nonne, inquit, dixi  tibi, quia si credideris, uidebis gloriam Dei?  Sed quam gloriam? resurrectionem utique quatriduanam. ueniant interpellatrices et importune sorores sororias, id est, humilitatis imbecillitatem et fratris interitum non negantes; fundant Domino preces, una prius pie actionis signatrix, altera theorice speculationis et mundissime orationis, non sine mysterio tamen numeri uel ordinis, magistra. Docent quippe duos in Ecclesia ordines saluti pereuntium consulentes: unum predicatione et opere; alterum precum instantia Dominum precando  ,  pro mortuis interpellando, et ut ualeant suscitari pulsando. Confiteantur, mortem huiusmodi absentatione diuine custodie, negligentie merito contigisse, quod est mirum utrasque dixisse: Domine, si hic fuisses, frater noster nequaquam mortuus esset . Absit longius desperatio, adsit spei constans fiducia, posse quatriduanum mortuum fetentem, mole grauissima criminis consuetudinarii etiam obrutum, ligatum, immobilem, post longam etiam dormitionem posse excitari, resuscitari, onus superpositum uincere, solui, abire  , ualere. uidebis statim spiritu miserationis et precum fremere Christum, turbare seipsum; audies: ueni foras , clamare; illum, quem desperabas, statim prodire, uiuum se, quamuis ligatum, monstrare, non  celare, confiteri, ut absolutus eat, id est, motibus rationis mores componat, preceptum audire, quatenus eius resurrectionem alii peius etiam mortui ad uitam redeant, et in Christum, id est, Saluatorem omnium credant.

20. Quid, inquis, si nil horum contingit, agere debemus? an ut uiuum uenerari, quem mortuum scimus? Nondum, inquam, ut istinc coniicio, quid uenerari in quolibet debeas, nosti; quod Deus utique fecit, aut quod ipse sibi homo consciuit. Sed quia in istiusmodi cecutis doctrina, magis et exemplis quam ratiocinatione te trahendum considero. Super cathedram Moysi, ait, sederunt scribe et Pharisei; omnia ergo quecunque dixerint uobis, seruate et facite: secundum opera uero eorum nolite facere , etc. Quod est aliter dixisse: ueneramini quod Deus contulit; tolerate quod faciunt non propter ipsos, 263 qui mali sunt, sed propter honorem, quem perceperunt; qui utique eo bonus, quo a bono Largitore concessus. Da asellum uilissimum optimum uinum gestantem, uilescit asellus, amplecteris uinum; pretiosissimum annulum deformis gestat digitus sepe, ad annulum ardet cupientis ambitio, digitum horret intuentis despectio. Dicis honorem, inquis, ideo bonum, quia a bono Deo concessus est, quid de illo quem Deus non contulit? Quis, inquam, ille poterit esse, Apostolo testante: Non est potestas nisi a Deo? . An uis aliud esse potestatem, aliud honorem? Sed imbecillis sine honore potestas, ac per hoc neque potestas: Regnauerunt  reges, inquis [l. inquit, et subaudi Deus], sed non ex me; principes exstiterunt, et non cognoui; non ex me, inquam, id est, non secundum me regnauerunt, non recte, ut precepi, egerunt, non cognoui, non laudaui, non approbaui; attamen regnauerunt me uidente. Sed si tibi non ualet persuadere, ut uelis aliusmodi episcopos, quod Dei pietas uellet, nisi qualem depingit Apostolus dicens: Oportet episcopum sine crimine esse ; quod, proh dolor! est rara hodie auis in terris; cogita Caipham, cui Petrus uisus est obedire; quando tamen hoc diceret, quod  a cathedra Moysi non dissideret; cogita, inquam, non abest longius, heri lectum est: Hoc, inquit, a semetipso non dixit  Quid est a semetipso? a maliuolentia sua, qua interfici Christum uolebat; neque enim ideo Christum optabat occidi, ut gens tota liberaretur, quod secundum eius malignitatem impossibile omnimodis erat, sed in presentia eius de regno tolleretur. Licet uero talis esset eius conscientia, uerum fuit quod per eum cathedra Moysi protulit, sicut mouentis est, quod reboat chorda; sic enim legitur: Sed cum esset pontifex anni illius, prophetauit . Et hic enim attende, anni illius, inquit; nunquid ita per Moysen mandauerat Deus? Minime. Ecce enormis indignitas, non est enim ista legalis, et tamen a Deo permissa, sed  ab Herode nefando concessa potestas. Si uero permissa et a tali potuit prophetare, data a Deo quid potuerat agere? Utique plus, id est, et uelle bonum dicere et posse, hec autem solummodo posse. Nam non ideo gens liberata est, quia iste uoluit; sed dixit, quia eum dicere fiendum, quod erat dignitas cathedre, fecit. Quem ergo indigniorem queris? et tamen prophetasse audis, ut notes quanta sit uis potestatis, cuiuscunque modi sit uita tenentis, quanta dignitas huiusmodi ordinis; et non nutare, quod ideo honorem bonum esse protuli, quia a bono Deo concessum, si permissa usque ad prophetandi ualuit efficaciam potestas uenire. Ut uero in aliquo tibi morem geram, notandum uideo, quod non est potestas nisi a Deo  dicens Apostolus, hac  suspensione locum dedit subintelligendi et permissa et concessa; cum presertim subintulerit,  Que sunt, a Deo ordinate 264 sunt ; non ut Caiphe illa inordinatissima, et tamen ueneranda intentione, quam monstrauimus supra: sed laboremus, inquam, et caueamus, ne frustra; tota enim ista allegatio index est indignitatis et miserie mee, qua Scripturam trahere ad mei auxilium dum renitentem laboro, quod fieri possit, num [f., non quid] quid sit uel fiat enarro?

21. Ne me igitur ultra decipiam, confiteor, quia licet hec omniualens Dei possit misericordia efficere, ut mundum ualuit de nichilo creare, si non fecerit, constat me cum mei similibus perditum omnimodis esse, et falsum nomen episcopi uel abbatis  non  sine damnationis eterne periculo ferre, etiamsi detur, ut olim Caiphe, prophetare, a qua aliter nequeo prorsus liberari, nisi relicta uanitate penitus, quod Christi pietas tribuat, seculi. Ferre enim, mirandum, quod ualeo, dum contra me meique consimiles clamantem audio : Qui habuerit maculam, non offeret panes Domino, nec accedet  ad ministerium eius, si cecus fuerit, si claudus, si paruo uel grandi uel torto naso, si fracto pede uel manu, si gibbus, si lippus, si albuginem habens in oculo, si iugem scabiem, si impetiginem in corpore, si ponderosus ; inter hec autem in nulla ad Deum intercedendi saltem pro me fiducia familiaritatis deceptus respiro. Desperas, inquis, uideo, quare inaniter laboras? Nec despero, nec spero, inquam. Spero in Deo, despero de me ipso; et tanto magis in eo, quanto minus de me [subaudi sperare] debere considero. Despero enim, quia quod scio faciendum mihi, neque saltem incipio: non despero fiendum, si placuerit omnimodis Deo. Inaniter uero utrum laborem, nescio; quia et quid ad hoc sit [sit abundare uidetur] obtinendum adhuc laborem,  non uideo. Si quid uero est, non illud, quod competit, est; sed illud, quod de rebelli, malo et fugitiuo me protulisse superius, meminisse poteras, seruo. Nam non amore Domini, non religionis, quam abnegaui, non loci, unde miser aufugi, postremo non desiderio uite eterne, sed timore gehenne, si facio unquam, facio; et si auderem dimittere, non facerem utique, ac pro hoc non possum cogitare quid Deo habeat de tali seruo curare. Mihi enim ipsi uilescere me uideo oportere, cum etiam ab ethnico in mei lego sociorumque contemptu prolatum uerissime: Oderunt peccare boni uirtutis amore; dum me illosque peccare magis utique cerno timere, quam non peccare diligere. Est autem huiusmodi ratio. Si laicus fuissem, et de omnibus illis penitentiam  quererem, ducenti sexaginta quinque anni si mihi indicerentur, a quo donarentur? Septuagenarius  iam quid eram acturus? Dicturus, scio, erat patronus, si tamen pretii alicuius: Non potes ista facere, quia 265 deest spatium; trade te Deo totum, et relinque seculum; ecce omnia dimissa, quia pio Deo commissa. Monachus sum et uix habitu et lege, sed refuga legis promisse. Fac tot annos in penitentia expleam, dimittantur omnia, restet hoc unum, quod legem utique meam inconuertibiliter refugi; nonne tibi uidetur pro hoc solo me damnabilem fore? hoc igitur solo. Omnia illa illis omnibus, hoc solum non possum sanare.

22. Item post quedam. Quibusdam igitur quasi passibus mentis illo perueni, ut et eo et ceteris  omnibus uisum mihi fuerit inaniter abstinuisse, si monachum me, ut promisi, non fuisset a Deo datum, finiri  ; eternis quippe pro hoc solo destinatus, etsi alia nulla habuissem, suppliciis. Quid profuerat mihi abstinuisse ab his et tam dulcibus, mundus quas affert, illecebris, cum [subauditur profuisset] eternarum quoque usura caruisse penarum? Cuius rei certitudinem ut tibi glorianti de quadam continentia  senio magis quam uirtute acquisita, post multa quoque eiusdem, ut sum ratus, naufragia, incuterem, et ab hac securitate ad planctum necessarium et ad ieiunium, presertim autem ad monachi, cuius solum nomine et habitu gloriaris mecum, reducerem propositum: malui mea dicere omnia, quam tua nunc tibi ad memoriam reducere, saltem uel aliqua. Consideranti  quippe ignaro uestri alicui securitatis alacritatem etiam in ista Quadragesima omnium uestrum, uideri potest nullum alicui ex uobis inesse peccatum. Ita   nescio que uos obtinuit meo qui uos monere neglexi peccato, aut false spei, aut desperationis mortifere, uel obdurationis nefarie pestis, ut insensibiles quoque faceret, quod in omnibus infirmitatum generibus magis  perniciosum noscitur fore. Dum tibi, inquis, ipsi non parcis, me, imo nos omnes acriter rodis. Quomodo, inquam, aliter? Mei enim ipsius curam gerens aliosque negligens, precipue uos, mihi qui estis commissi, 266 quod crimen maius uel habere uel poteram confiteri? Sum tamen, sum, non diffiteor, mea culpa huiusmodi, ut intensius in oratione dicam: Miserere mei, quam: Miserere nostri. Et illud quoque nostri cum dico, mei potius quam alterius immanitate scelerum coactus recordor; et in hoc caritatem in me frigescere demonstro, et de delictorum exstinctione amplius dubito. O autem utinam ita saltem uobis uestra aliquoties, ut mihi, dum hec scribo, mea, clarescerent peccata! nam et alacritatem, credo, pauxillum reprimerent nostram [f., uestram],  et desiderium ab his quantocius euadendi prestarent; otiositatem quoque desidia torpentium compescerent, precipue quibus amplius competeret, priorum uel senum, quibus maximum noueris imminere,  ut mihi quoque, quod Deus auertat, periculum. Hi enim mecum potius, ut in propheta legitur: Confregerunt iugum, ruperunt uincula , ut nuperrime unus illorum uide quam festiue diabolo seruierit. Cum enim causari soleret, penuria communitatis  se ceterosque et regule precepta negligere; repente diu collectos ex eadem communitate proferens nummos, ut non inaniter monstraretur mammone tam fideliter diuque seruisse, et obsequiis idolorum non adeo segniter incubuisse, fecit quod tu ante sciuisti quam ego. In tali quoque euo Simonis non ueritus est exemplum, cum presertim predecessorem suum eiusdem etatis reor quemdam latrunculum audisset, in idem negotium collata pecunia, antequam frui saltem die fuisset  concessum, miserabili, ut dignum fuit, iudicii modo exstinctum.

23. Considerare isthinc pernecessarium, considerare, quam retrogradum, proh dolor! iter carpamus, qui seculares debuimus, ut antecessores nostri, in rectitudinis uia preire. Presbyter quippe quilibet secularis si Ecclesiam quamlibet acquisiuerit ; quidquid ante habuit, licet ei uendere, dare, uel quouis ordine pro libitu cuilibet delegare; 267 quidquid uero postea acquisierit, iuri Ecclesie cedit. Monachus uero, qui nec ipsam uoluntatem in propria debet habere potestate, cui debet colligere? collectum cui dare uel relinquere? presertim si ex stipendio, unde uestiri debuit et pasci, aut forte ex  alicuius  obedientie prouisione fuerit, quod uidetur habere, collectum? Et ubi erit, si hoc misero alicui contigerit: et quid in corde sibi, rogo, erit dicturus, cum legi in capitulo audiet: Memorentur  semper Ananie et Saphire, ne forte mortem quam illi in corpore pertulerunt, hanc isti, qui sibi aliquid reseruauerunt, uel omnes qui aliquam fraudem de rebus monasterii fecerint, in anima patiantur. Tot, ut asserunt, libris argenti quanta ornamenta potuerunt in eadem Ecclesia fieri, unde acquisita et collecta ipsa est pecunia? Audiui murmurantem quemdam in secretario ita: Dicunt quod nichil proprii debemus habere; quis ergo ista ornamenta et libros istic contulit, nisi loci istius monachi? Ad hec ipse fateor, aio, melius fuerat non habuisse quam contulisse ei; in leuigatione tamen mali melius fuit hic reliquisse quam alibi dissipasse. Bene, inquis, bene, sufficit. Ad te reuertere, te intuere, ne tibi dicatur uere: Hypocrita, eiice primum trabem de oculo tuo; quid enim  uides festucam in oculo fratris tui, trabem autem, que in oculo tuo est, non consideras?  Considero, inquam, considero, et istud quoque ad trabem eamdem adiungo; quasi enim non sufficeret quod feci miser per me, dedi locum isti, 268 ut faceret sciente me, nec tamen prohibente. Non solum uero qui faciunt, sed etiam qui consentiunt facientibus, digni sunt morte . Sed si humane agis, censes tolerabilius et magis nature proximum fuisse, ut penurie necessitate faceret huiusmodi  extraneus, pauper, exsul, mendicus, et aduena deceptissimus, quam ambitione superbissima ciuis, incola, sibi plenissime sufficiens, et, ut ita ueraciter loquar, seruus eiusdem ecclesie legitimus, quia legaliter traditus, et sui ipsius manu et professione  in seruitium, quod fracto iugo et ruptis regule  uinculis sine licentia  prouisoris reliquit, perpetuo mancipatus. uerum ut tibi iterum morem gerendo, ita illum reprehendam, ut mihi non parcam, fateor, utrique egimus inconsideratissime. Si enim, cum iam pene silicernius, ut et ille, existam, morte preuentus, aut  abscessione fuero, antequam uiginti duarum librarum pretium sancto habeam, quem his spoliaui, redditum loco,  compositionem gehennalem timeo. Ille quoque non minus loco isti debitor, atque, ut dixi, ceuus existens, si et hic non habet satisfactum, et illud quod emit fideliter custoditum, nulli dubium, nisi [subaudi illi] qui interdum perdidit uisum, quin eternum eum maneat cum Anania, Saphira, atque Simone supplicium. Petrus uero est, rogo agnoscas, qui et illos  precepto pro fraude percussit, et istum damnatione perpetua pro ambitione superba perire precepit  , Petrus, cuius ista fuit pecunia; Petrus, cuius abbatia 269 iniustissime fuit distracta. Sed consideremus trabes utrasque, meam scilicet et illius; festucam etenim hic cerno deesse: fortassis enim hodie oculis melius apertis mee imminere ceruici ambas uidebis, imo de duabus mihi fore unam improbabilem trabem. Si non annuntiaueris iniquo, ait, iniquitatem suam, sanguinem eius de manu tua requiram ; quod iustissimum fore monstrauit, qui dixit: Quod a discipulis delinquitur, ad magistrum respicit; et ille   Sciat, inquit, Abbas, culpe pastoris incumbere,  quidquid in ouibus paterfamilias utilitatis minus potuerit inuenire. At  uerecundabar, respondes, pro reuerentia senectutis. Mentiris, certe mentiris, et teipsum decipis; non enim senectutem, sed magis superbiam in illo uenerabaris; quod erat utique placentas regine celi libare , diabolum, ut ipse ei persuadere nitebatur quoque, cui ministrabant angeli, adorare. Si autem in isto diabolum, quem superbiam dico, tanta ueneratione habebas, ut quod Deus precepit  dicere illi non auderes; quid faceres si ante Diocletianum stetisses? Audierasne unquam: Qui me erubuerit, et meos sermones; et hunc Filius hominis erubescet, cum uenerit in gloria Patris, et sua sanctorumque angelorum?   Considera, queso, ignauiam tui et timiditatem. In tantum enim te noueram elationem eius detestatum sepius fuisse, ut pene fuerit ad odium usque ipsius uenisse. Et cum ita fuerit, formidolositatem et circa caritatem tui cordis teporem deplangere te omni tempore, aliud si deesset, penitus conuenit. Negasti quippe Deum, dum illi pepercisti, negasti.



Item apostropha eiusdem ad quemdam alterius loci abbatem  quasi religiosum.

O imitatores, ait sed quidam, seruum pecus! o et in angelis prauitas, proh pudor, reperta!  Quid nepos agebas, cum auunculum nescio unde, uel dulcius Italice scilicet barbam  , ita insanire uidebas? Ubi erat, Qui audit, dicat: ueni?   Ubi saltem, Diliges proximum tuum sicut teipsum?  Tu transitoria omnia contemnebas, illum transitoriis anhelantem, cum esset tibi, hoc etiam contra regulam, dilectissimus, minime corrigebas, unum e duobus haud creperum [id est dubium, aut anceps] erat; 270 aut tu non eras, quod uideri uel dici uolebas, aut illum oderas potius quam amabas; si enim amaueras, cur non tecum, quo tu tendebas, idem [l. eumdem] ad Deum traxisse certabas? uide, moneo, et quis, qui cadit, et sic aperiuntur oculi eius ; uide tamen, suadeo exclamatiue ad locum  , ubi quasi oratum pergebant, nummos continentem pro tali causa largitos. O spelunca, spelunca! o  facta, si est ut dicunt, de domo orationis sanctissima,  spelunca latronum nequissima! He ne, he ne erant itiones et reditiones creberrime  Lemni [l. Lemnum]?

24. Perpende, rogo, perpende, qui festucam de trabe conabaris heri eiicere, et negationem Dei et adorationem diaboli nulli amplius presumas equare moneo crimini. Nullius quippe horum, que superius [uid. supra n. 2] confessum me fuisse recordaris, homicidiorum utique, exoculationum, exmembrationum, incendiorum, predarum, ceterorumue plurium, me noueris magis reum quam istius; si quidem nichil horum feci, aut iussi, uel, ut fieret, uolui, sed tale quid, ex cuius occasione ista sunt patrata, commisi: istic autem plus aliquid habetur; siquidem licet, ut fieret, neque preceperim neque uoluerim,  dedi tamen mea culpa locum, ut fieret, non prohibendo, quod saltem quiui, ne fieret. Gaudere tantum me noueris, quod absque mei est licentia factum, siquidem uidetur esse aliquod leuamentum. Delicta quis intelligit? ait Psalmista, subinferens necessario: Ab occultis meis munda me, Domine, et ab alienis parce seruo tuo; subiungensque: Si mei non fuerint dominati, inquit, utique aliena peccata, tunc immaculatus ero, et emundabor a delicto maximo , maximo, inquam, maximo. Non enim non tibi uidetur maximum, qui uiginti duarum librarum suo flagitio est debitor, alterius crimine octoginta  in cumulationem debiti sibi iunxisse? Et o misera principandi conditio! Quis, nisi sui securus, huiusmodi non iure fugiat periculum?  Alter peccat te nesciente, et tu penas luere cogeris. uerum ut nepotem paulo superius prelibatum mecum de neglectu eumdem, opus ut fuerat, pariter cercendi excusem, uideri ualet et me exemplum attendisse medici, illud desperato de uita nichil, quod capere uelit, interdicentis. Unde et Hieronymus in causa consimili: Aiunt medici, ait, maiores morbos non esse curandos, sed dimittendos nature, ne medela dolorem exasperet. Si enim obstinatione mortifera contra sui 271 propositum irrecuperabiliter eum uiderat obduratum, quid profuerat interdicere aliquod ei seculi commodum? an ut istic dispendium, et illic pateretur supplicium, presertim cum sciret optime sue perditionis foueam non minus  secernere ipsum? Hoccine erat Dominica omni etiam  talia meditantem cantare: Oportet nos mundum contemnere, adiicere quoque, ut possimus sequi Christum Domini, quasi cum mundo non ualeamus Dominum sequi? Exaggeransque, ne perdamus uitam perpetuam, propter uanam huius mundi gloriam, non uerebatur aliquem ex obliquo respondere ualere: De ore tuo te iudico, serue nequam .

25. Sed ut ad nos iam fore tempus monstremus redire debere, noueris uolo, inquam, quod illud de propheta magnam mihi faciat consolationem, sed utinam non inanem: ueniens ad Babylonem, ibi liberaberis . Qui enim in domo Dei, nemine nisi fautoribus, ut dixi, sciente, sub pretextu sanctimonie, ut multi, fallacis, infrontuose faciebam scelera multa; a te de isto uno deprehensus,  detectus, dum ad confusionem tantam sum deuolutus, ut ipso detecto nullum curem latere crimen amplius meum, quid [l. quod] de illo solo pati potueram infructuose, pati melius simul cum fructu ipso de omnibus ratus, in Babylonem nimirum, ut ita loquar, per te adductus, possum credi, et utinam per Dei misericordiam uere liberatus. Nam nec deest sartago ferrea, in qua ossa etiam friguntur forte aliquid de se autumantia olim satis inaniter mea. Profui ergo tibi, inquis, multum nocens, qui parum profueram fauens. Mihi sed quid? quantum, inquam, Iude saluatio profuit mundi. Per ego te Iesum spemque communem sed deprecor  , fetorem criminum meorum a te remoue, ne iuncto tuorum mei causa te interiisse credenti mihi dolorem  augeas importunum, neue tenebris meis offusus, te ipsum considerare non ualens, quo pedem actionis mittere debeas nesciens, peius quanquam corrueris [f., quam corrueris] monens deprecor cadas. Ad sanctorum splendidissimum lumen quasi ad etheris micantissima sidera regulari collirio delibutum mentis intuitum potius dirigamus, ibi uidebit quisque uestrum [f., nostrum], quid de se, quid de alio debeat estimare. Regulam, inquis, apportas iterum? Quid, inquam, ea posthabita, aliud? Omnes enim recurras cum Euangelio ipso Scripturas: ad ipsam, uelis, nolis, tibi est redeundum, si anime tue uis esse consultum. Dic, sed rogo, audistine unquam filium Belial in bonam partem positum? Nunquam, inquis? Sed quis est peior, inquam, pagano.  Nam Belial sine iugo interpretatur. Nulla uero hominum conditio est, que absque quolibet iugo ualeat regi: iugum uero cuique est ipsa, qua uictitat, legis censura, ut Longobardi laici Italica, clerici 272 canonica, monachi monachica. Ea reiecta, quod iugum te retinet ad aliquid declinandum, uel relaxat ad faciendum? Si nulla, non modo filius es Belial, id est diaboli, sed ipse tu es Belial. Si ergo  aut filium Belial aut ipsum Belial audisti unquam per penitentiam sine conuersione ueniam consecutum, persuade, si uales, mihi; aut si non, suade tibi absque iugo legis proprie penitentie laborem quidlibet alicui prodesse. Ipsum, ais, dico iugum quod penitentiam. Quis, inquam, imposuit? uideo, inquis, impostor, quid moliaris; ad abbatem et regulam more tuo me iterum reuocas. Plane, inquam, plane. Quod enim sine permissu illius a monacho sit, presumptioni deputabitur et uane glorie, non mercedi. Dum assertionibus tuis attendo, scandalizari, ais, non cesso; in quibusdam enim rigidissimus, in quibusdam ualde remissus; uideris hedum in lacte matris sue, quod est prohibitum, coquere . Cum enim grauissima et multa tua enarraris  facinora, tute tibi ostium obstruis, necesse quod fuerat, penitentie, et pro libitu aperis. Quid ergo uis agere? Sine iugo te esse conquereris; Belial utique filium te quoque esse fateris; Quid, inquam, rogas? quid dicitur in psalmo, si Dei misericordia tamen concedit; nullum enim aliud inuenio consilium. Quid est hoc? Audi, inquit, filia, et uide, et inclina aurem tuam, et obliuiscere populum tuum et domum patris tui . Intende; patrem se esse, qui uocat, innuit, ut auocet a patre. Relinquamus ergo istum patrem cum iugo suo duro, sequamur illum, cuius iugum suaue, et cuius onus est leue . Quare, inquis, non facis? Quod loquimur, inquam, inde autumo est. Sed si recte offeras, et recte non diuidas, peccasti, est scriptum.  Et alibi: Iuste, quod iustum est, exsequeris . Et Apostolus: Omnia uestra, inquit, honeste cum ordine fiant . Et Romane sedis theologus: Curandum ne bona nostra nulla sint, curandum ne parua. curandum ne indiscussa.

26. Discutienti autem mihi quid miserie mee sit faciendum, occurrit fugitiui consilium, cui cedunt omnia genera consiliorum, et si non alio in hoc solum: Omnia delicta exstinguit caritas . Et: Remittuntur ei peccata multa, quoniam dilexit multum . Infinita enim commiserim licet, non tamen omnia; sunt quippe et alia multa, in quibus labitur fragilitas humana, a quibus innoxia est criminositas mea, que etiamsi omnia fecissem,  caritati exstinguere esset perfacile. Habeto igitur eam tantam erga Deum, inquis, ut eo solo relictis omnibus libeat frui; erga proximum, ut utilitati eius pro posse, et ultra posse optes concurrere, et securus omnium criminum phalanges irride. Istud, inquam, istud mihi cum sit pernecessarium, omnino difficillimum noueris fore, nisi  me professioni, donec dies est, restituere exemplo fugitiui maturauerim  mee: 273 quod donec fiat , in celum conscende, inde reuertere, non mihi poteris suadere, salutem anime mee aliunde posse sperare. Enitere, inquis, enitere. Enitar, inquam, si Deus adiuuat, sed non ut maleuolentia mei presentiam fastidientium  exoptat. Enitar tamen. Non uero gressibus corporis a Deo receditur aut propinquatur, sed mentis; quanquam et relicturus quod timeo, gestibus [f., gressibus] id prius tentauerim mentis. Satisfactum, inquis, fuisset, si non temerario [f., temeratio] sacrorum adhuc me multum moueret. Sed in eo quod bis opposuisti, id est: Iudicia Dei abyssus multa , puto aliquid mihi negandum latere. Plane, inquam, plane, non enim  promisi tibi cuncta, que noueram dicere, sed meis te criminibus onerare; que si non sufficiunt, iunge tua, et non inanis abibit, mihi crede, sarcina tua. Unum tamen dicam, et si non eo quod queris uales exspiscari, nolo tecum amplius laborare: Nescit homo utrum odio an amore dignus sit, sed omnia in futurum seruantur incerta . uerum si non ob aliud debui , ab huiusmodi saltem uel temperare, nisi ut temporalibus solum remuneratus, aliud in illo seculo non debeant sperare  nisi, Recordare quia recepisti bona in uita tua , infaustum satis utique improperium audire, quid mihi ipsa bona sine fruendi licentia? Si autem ut  illic tanto maius foret saltem refrigerii, quanto minus mali  fuisset hic perpetratum, infelicissimum et hoc leuigationis emolumentum; melius enim hoc ita se habente illic iam olim  fuerat esse, quam tormenti causas hic quotidie cumulare. Si autem his aut nunquam commissis, aut penitentia dimissis,  illo solo restante, inferni penas in promptu erat exspectare, illo uero solo aut nunquam facto, aut per reuersionem deleto omnium horum aut immanitate aut multiplicitate, supplicii quidlibet in illo seculo non debeamus timere; ratio suadet  hoc minime dimittendum, sed facultate concessa absque dilatione ulla fiendum. Sed quid, si desit facultatis efficacia? inquis. Speranda est Dei misericordia, et ne desit, quibuslibet bonarum intentionum quasi legationibus et  precum continuarum interuentibus, ut effectu desiderato utique potiri inhians. . . . . . . . ualeat, imploranda.

 27. Sed quid quod [supplendum uidetur non] libens, ais, sed timore coactus, pessimus uti scilicet seruus, hoc agis? 274 Ne dicas pessimus, rogo; sufficit malum, inquam, dixisse. Pessimus enim ille magis est, qui nec amore ductus, nec timore coactus reuertitur. Multi enim diu rebelles tormentorum formidine reuersi, et dominos postea plenissime dilexerunt, et a dominis usque ad libertatem etiam sunt adamati. Noster autem Dominus quid ad se uenientibus de se dixerit, accipe paucis: Non uos me elegistis, sed ego uos . De illis uero: Quia uos me amastis , quod utique per preuentionem illius meruerunt amoris. Unde autem saltem eum esse reris  timorem usque ad desiderium reuersionis gehenne, nisi de preueniente  pietatis eius munere, cum etiam ipse minatur primum ut timeas, inspirat consilium, quod timens facias, dona promittit si redeas? Unde, ais, suades tibi, manente tanta scelerum enormitate, pro conuersione solum ad monachale propositum, euasionem te mereri posse imernalium tormentorum? Quia promittit, inquam, mentiri nesciens, taliter per Euangelium: Omnis qui reliquerit omnia propter nomen meum, uitam eternam possidebit . Tu, inquis, non propter nomen eius dicis te quidlibet relinquere, sed propter infernum. Et cuius potestatis, inquam, ad me puniendum est infernus sine potentia nominis eius? Nisi enim Deus me illuc precipitat, infernus non suscipit. Ipse ergo potius formidandus est quam infernus, quia potest solus dare infernum; imo potius  diligendus qui minitando differt dare infernum, ut timentibus, cauentibus, et ad se redeuntibus conferat regnum celorum. Sed animaduerte nomen eius quoque, iehsu uocatur nostri causa, id est Saluator, et qui pro eo conuertitur ne in infernum mittatur, nonne desiderat ut saluetur? A quo uero nisi a Saluatore saluatur? Propter nomen ergo Iesu conuertitur, qui ut saluetur conuertitur; saluatur uero qui de inferno eruitur: propter nomen ergo Iesu conuertitur.

28. Quid ergo? quid moras, inquis, innectis? quare non appropias ad Dominum redire? uidere uideor facere, inquam. Annon est ita? Sed quid rogo, inquis, est? Quod tibi iampridem de seruo, inquam, retuli fugitiuo. Preces sunt, siquidem enitor, quedam  quasi, id est reuersionis legatio, nisi in hoc quoque, ut in multis, seducor. Tepide quippe me hoc considero facere, et per hoc neque facere, nam  non est ipsa reuersio; et si presumere audeam, mente iam incipio redire, sed impedior ualde. A quo? inquis. A meipso, inquam; nolo enim 275 alium accusare, ne Euam uidear imitari; detinent me laquei, quibus me ipse ligaui, et macule retis ; in qua pedem immisi improuidus. Tyrannus etiam, cuius municipatum domini mei seruitio pretuli, eo est ad impediendum mihi infestior, quo precipitantius sese uelle relinquere me audit; ipsum non modo fateri, sed et describere uidet. At uereor ne in uno multum de me sibi promittat. In quo? inquis. Quod  non semel tu ipse dixisti. Ipsum, inquam, uereor ipsum, nullum adeo scias quam ipsum; illud enim unum si manet, reuersio perfecta et timeo quia nulla erit. Et territus eodem [subaudi uereor  ipsum], quo me usque nunc adhuc considero in carcere, indeque de profundis opus fuerat non oscitando clamare. Opus, inquis, opus, si tamen opus pro necessario ponis. Usum enim, id est,  utilitatem magis frequentauit, reor, antiquitas. Necesse uero esse consentio de profundo, in quo te conspicio iacere, lacus, non oscitando, ut et tu censes, clamare. Sed uideo te continue oscitari, ipsam quoque nisus legationem tui pedetentim intermittere, et timeo ne contingat te taliter in Aegyptum redire; redire, inquam, redire; utinam datum fuisset saltem exisse! Num enim non super ollas carnium me sedere, num lateribus et luto non insistere, num sub fasce laborum me non consideras oscitando etiam aliquoties gemere, suspirare, loris proprie illigationis constringi,  repagulis inolite consuetudinis retineri, maculis connexissime retis ligari, et ab una in aliam exercitii pedem miserabili modo mutare? uadere super me horribiles non consideras et uenire, signis erumpentibus incuruare, ut transeamus, animam meam sepius audire, uidere me hostes, hoc est mores meos attendere, et Sabbata mea deridere?

29. Sed tu forte in arduo constitutus, cum tecum me Pascha nostrum cantare audisti, transitum me fecisse aliquem ab imis ad deteriora putasti. Feci, fateor, feci, non nego transitum, proh nefas! abusiuum, et quem minime oportuit; transiui enim a ieiunio ad crapulam, a fletu ad risum, ab imis ad infima, non ad superna, a noxiis ad peiora, a uigiliis noctis ad dormitionem quoque diei, ab indiscreto  silentio ad multiloquium, et, quod peius est, prauiloquium ac turpiloquium, a psalmodiis ad otiositatem,  a lectione ad desidiam et torporem, a tristitia salubri ad letitiam inanem et noxiam seculi. Nunquid uero, ais, ab his non pro gaudio tante solemnitatis est uel temperandum? nunquid non exsultandum et letandum? Temperandum, inquam, 276 temperandum, non penitus uero cessandum; exsultandum et letandum; sed uitiis minime cedendum, instantius sed Domino uacandum. Letetur enim, ait Psalmista, cor meum, non ut securum sit tantum et ludat, sed ut timeat nomen tuum ; et alibi idem: Seruite Domino in timore, et exsultate non uobis, sed ei cum tremore , non cum securitate, que utique lapsum preparat anime. Quod si non intelligis, dicam succincte: in manducando enim, carnis potius curam in concupiscentia quam  in necessitate faciens, et illicitum tetigisse, et lautiora sectatum, et sufficientie me confiteor excessisse modum, ac per hoc de licito fecisse illicitum. In Quadragesima abstinendum a cibis et uitiis, in Pascha a uitiis solummodo; quod me non fecisse confiteor omnimodis. In Quadragesima flendum et eiulandum, in Pascha gratulandum et Domino iubilandum. Locuturus utilia, miscui inutilia, et etiam, quod peius, pernoxia, ludicra seriis compensaui; ue quoque ridentibus , promissum minime caui, et etiam uocem in risu, quod est stultis proprium, exaltaui. Celo et terra spectantibus me Deo redditurum rationem non modo actuum, uerum et cogitationum non pre oculis habere meorum  exaltaui miserrimus. Huiusmodi quoque  me miserum inuasit torporis desidia, ut uix ipsa explere, nedum alia iunxisse ualerem prefixa atque legitima sinaxeos infelix his diebus officia; unde penitus intermissa doleo, sed non satis legationis necessarie conamina. Difficultas quippe adipiscende reuersionis inde nascitur, ut deceptissimus sentio, non modica.

30. Indeficua gratiarum, inquis, munia quod sentis saltem necessario soluere inspiranti  suadens; causas huiusmodi inefficacie uidetur mihi, si tamen ualeres, altius oportere disquirere. Potest enim fieri ut  interdictum legis, quod te ferre summatim tangendo posse  dixisti, difficultatem generet istiusmodi. Est plane, est, inquam, ut coniicis, et ut noueris, imo legentium uniuersitas  omnis, enucleato mihi ipsi pro posse, qualiter ad me omnia  illic notata sentio pertinere, cum in sola  inibi notata macula recognosci indignitas in percipienda presertim eucaristia ualeat mea. Age iam; locutus est Dominus ad Moysen, dicens: Loquere ad Aaron fratrem tuum, et dices ad eum: Homo sacerdos de semine Aaron per familias, qui habuerit maculam, non offeret panes Deo suo, nec accedet ad ministerium eius . De macula quod dixi sufficiat; utinam fuisset sola; subiectarum 277 uero non aliqua. Si cecus fuerit , quod me esse, considerato incessu uidentium, negare non ualeo. Si claudus, quod nequeo diffiteri, quando etiam illud quod uideo bonum, per infirmitatem mentis nequeo sequi. Si paruo naso, quod me confiteor esse, cum discretionis quemdam quasi anhelitum nequeo preceps nimium  in agendis uel disponendis tenere. Si paruo aut grandi uel torto naso, quia actionis rectitudinis [l. rectitudinem] sub specie discretionis sepe confundo. Si fracto pede uel manu, quis in me hoc non aduertat? uiam enim Domini pergere, ut paulo superius audisti, non ualens, a bono opere, fracta ut quis manu, iners socorditer uaco. Si gibbus, utinam, Domine, nec iugo iniquitatis, nec terrene ita pondere grauarer sollicitudinis! Si lippus, quis non uideat quod, etsi aliquod per diuinam gratiam in me emicat scientie lumen, carnalia opera misere illud obscurare [l. obscurent]? Si albuginem habeat in oculo, et arrogantie cecitas mee Deo soli mihique partim comperta quanta sit, nulli ualeo dicere, dum illam omnium malorum causam computans, cenodoxi  spiritus incurrionem soleam nominare. Si iugem scabiem,  istud superioribus perpensis, ex quo lasciuire ceperim utique quousque durauerim, si scabiem luxuriam fore capi noueris, mihi peculiarius neque inficior conuenire, et ipsam ex ipsius incursione generari perspicue. Ubi fuerit superbia, illic erit et contumelia, dum dicitur nosse certissime, dum nec ipsam etatis inualetudinem posse uideo illi contradicere. Si impetiginem in corpore, mihi peculiarius neque inficior conuenire. O autem ut et ab auaritia uel tantum, ut mihi uidetur, liber fuissem! Si ponderosus, ue mihi miserrimo, qui turpitudinem et quando corporaliter non exercui, animaliter grauari me eadem pene omni tempore usque ad istud scilicet senium sensi, et sentire miser non desino.  His maculis sordidatus cum aliis quampluribus panes contra interdictum Domino me confiteor hactenus obtulisse, et quod salutis est digne offerentibus remedium, mihi fecisse damnationis eterne iudicium:  quod certissimum, ut fieri posse dixisti, difficultatis,  quam in redeundo ad Dominum patior, uideri ualet fore indicium.

31. At uero quid possim agere, uideo minime. Omni pene tempore iam olim consueui Dominum rogare, ut, concessa uenia peccaminum, auferat a me mundi concupiscentiam et desideria carnis: quibus cum tota nocte non minus quam trecennis quilibet dormiens, et uigilans laborauerim: hodie etiam nunc scribentem me septuagenarium pene sentio titillari. 278 Precor etiam ut auferat appetitum humane laudis, quem mihi inesse uisceratius in istis quoque, quas affectari etiam mihi renitentibus [f. renitenti] uideor, considerare uales, quas cenodoxi spiritus impetu ingeri sentio,  facetiis; uitium quoque, quod non tam corpore, quam  animo discurrere me circumquaque facit, desidie et torporis, inconstantiam et leuitatem mentis, duritiam et duplicitatem cordis, prauiloquium cordis et oris: que omnia tecum in me iuste reprehendens coniecto inde contingere; quia implorata, ut conuenit, misericordia et gratia, ut ab his eruar, Dei, non collaborare, ut fiat liberum compello, ut oportuerat, uecors, quod mihi magis nocet, quam adiuuet arbitrium. Dumque impendere mihi negligo quod ex me est, mendaciter petere me approbo quod ex Deo est. uerbi gratia postulo: post naufragium saltem castitatis continentie littus; sed nec macerationem carnis, nec fugam fornicationis uolo mihi indicere prorsus.

32. Esse et aliud quod interdicere legationis mee uias non parum confiteor; ad omne enim, quod  cuiuis est necessarium, nichil tam opportunum, quam illud singulare sacrificium, quod quotidie nobis representat Pascha nostrum, Christum utique pro nobis ueraciter immolatum. Quod si digne munus, quod tamen non consequitur, offerrem, etsi non quotidie, saltem sepe; nulli poterat legationi ad impetrandum puto, ut plures aiunt, confiteri. Sed impedit quod audio: uade prius reconciliari fratri tuo . Fratres uero si omnes sumus in capite Christo, quis ipso minus offendendus, ne habeat aliquid aduersum nos, de quo amplius est formidandum? Habet uero aduersum me, confiteor, duo, et quod ledere membra ipsius utique, et quod ledere non desino ipsum. Et cum dies noctesque ad reconciliationem solam minime sufficiant, muneris, rogo,  offerendi quando locus patebit? Sed pateret, presumo, locus ad ipsum, si quidem munus reconciliatio foret, si proximis satisfactum fuisset; quos utique nusquam amplius me lesisse, cum in pluribus confiteor, quam in eo, quod quam grauiter Saluator  denuntiet attende: Qui scandalizauerit, inquiens, unum de pusillis istis, qui in me credunt, expedit ei, ut suspendatur mola asinaria in collo eius, et demergatur in profundum maris .



Itemque post quedam.

33. Tergiuersari, ais, nimium uideris mihi, et colli instar uolucris Enniane colorem cum motu mutare. Nunc enim nimium rigorem, 279 nunc in te maximam admiror mollitiem; nunc quasi feruorem, modo teporem; nunc constantiam, nunc studeo [leg. uideo] dissolutionem; nunc sincere , nunc simulate mihi, ut, proh nefas! semper, cuncta uideris referre, et modo miserabili quedam confitendo quoque celare; sicut illud primum, quod mihi etiam, qui te non minus  quam idem agnoui, ita legenti occulitur, ac si minime diceretur. Ita, inquam, ita esse confiteor, pariter et actibus demonstro. De illo tamen, quod faris, quia peius fore, si omnibus pateret, aduerti, sufficere credidi, si quouis modo tu solus ualeres inde melius certificari. Te uero dum alloquor, oculatum quemlibet, qualem scilicet regula a nobis transgressa suadet, aspicio, qui utique sua norit curare, et aliena uulnera non detegere et publicare. Nam nec debes obliuisci, quod de neglecta diutius confessione superius audisti. Quare, inquis, et cui confiteris, si affectas celari? Deo, inquam, et mihi. Deo cur? inquis. Non ut nouerit, inquam, qui nil ualet ignorare, sed ut dignetur remittere. Ita enim audio et Prophetam presumere, mihi ut aliquanto  uerius atque securius ualeam dicere: Delictum meum coram me est semper , quod non fuerat utique, si non contigisset scripsisse; dictumque gaudere: Beatus qui semper est pauidus . Et: Cor, quod nouerit amaritudinem anime sue, in gaudio illius non miscebitur extraneus . Sed melius, inquis, fuerat in tabulis cordis scripsisse. Melius, inquam, melius, et illic et istic uero puto prestantius. Habemus uero cum Augustini quoque exemplo in membranis ouium confitentem Apostolum: Qui prius fui blasphemus et persecutor, et contumeliosus . Subrepit tibi, inquis, hinc aut superbie aut inanis glorie, aut certe uane securitatis tentatio aliqua. Pene, inquam, usque ad desperationem mortiferam. Cum enim audio, quia  Iustus in primordio accusator est sui ; submurmurat misero mihi miserrima stultitia, uel stultissima miseria, quod imitator in isto sim infelix alicuius iustorum, et ita erga miserrimum et perditissimum, si ita uadit, agi conspicio, ut spectabilius conspici in terra monstrum non fuerit datum. Cum enim superbia, semper, id est ambitio, ruine  fuerit causa; mihi uidetur, quod me [l. in me] illa, quam putaueram, esset, quia humilitas sit elationis  , peior ruina. Inde enim superbio, unde me despectissimum certissime et infra uniuersos attendo, cum ceteri inde soleant gloriari, unde ceteris se uident excellere. Quod nisi turpiloquium saltem in isto precepto uitarem, apostolico condigno enuclearem 280 exemplo. At quia deficit eloquium, nec fari, quod a me ipso patior, possum, exterius dum me tibi cerno notissimum, ne interius tibi quoque lateam, dirigo te ad Gregorium Deiloquum, illum interroga; quid de reprobis hypocritis et arrogantibus sentiat, hauri: ibi me conspicere totum ualebis. In euitatione, inquis, solecismorum constructionis quam rationis uero, dictionum  quam actionum uideri ualet perspicacius te esse quod dicis, dum magis utique affectas, si succederet tamen, uideri eloquens, quam ipse quod bene loqueris  , exsequens. Plantares libentissime uideo, contra interdictum licet, in domo Domini nemus, qui in arbusculorum situ tam es studiosus. Mane, inquam, mane uidebis, quis sim, spondeo, clarius, nec tamen reprimetur tumor ob id semel, promitto, conceptus.

34. Iniquitatem, ait Psalmista, si aspexi in corde meo, non exaudiet Dominus . Quod licet pro arbitrio sic uel sic ualeat intelligi, dicit enim Dominus: Si non remiseritis hominibus peccata eorum, nec Pater uester celestis remittet uobis . Et alibi: Qui auertit aurem suam a  clamore pauperis, et ipse clamabit et non exaudietur : exemplo Herodis hypocrite, quia Deum ficte querunt, nunquam inuenire merentur. Nulli uero sepe continuatius psalmodiis uacant, crebrius missarum solemnia celebrant, pauperibus necessaria tribuunt, predicationi amplius insistunt, in quibus cunctis euidentissime uideri mihi experimento precipue mei confiteor, iniquitatem quam dicit ipsam, quam in me considero, fore duplicitatem. Duabus enim quasi linguis duo quedam recito  , audientibus psalmos uel aliud quid, cordis inspectori longe dissimilia alia et innumera; sicut in ista nocte, istud cuius est mane  cum impulsu aduersarii uigilarem ut sepe, dormire cum utilius utique  foret, in cubile adhuc tumente super re, mihi que  contra uotum acciderat. Bonito namque tuus lanam, iussu absque meo, dispensasse fratribus, fuerat nuntiatus; cumque ista et alia illegaliter hic accidere exaggerarem, et uigilans eorum mihi phantasmata representarem, perueni cogitans loco  , ubi habetur in ea, quam miseri abdicauimus, lege,  quod utique tantopere nos, peculiari uero illo nostri, non Dei amore amplectimur abbatuli: Sine iussione abbatis nichil faciat. Incumbens ergo illic, et causas inde comportans uindicte, cepi cogitare, esset si aliud, quare ad huiusmodi quasi honorem tam auide inhiaremus. Nihil aliud inuenire ualui prorsus. 281 Inde cum fuisset uentum ad matutinos, psalmum ore dicebam, corde clamabam: O Oderade stultissime  , hoccine erat, quod octoginta libris, tenacissimus cum putareris , non dubitasti emisse? Sile, sile, moneo; moneo inquam, o hypocrita, moneo, sile, cepi actutum clamare; te intuere; illum relinque. Eiice trabem de oculo tuo, et tunc fratris de intuitu, si uoles aut uales, propelle  festucam. Nam, ut uerissime fatear, in comparatione istius, quam miraris, stultitia tua est trabes uehementissima,  istius festuca tenuissima. Et  ecce inter illa 282 hymnorum melliflua carmina magnus a Leodico ille nuper habitus irruit exercitus, seruorum inestimabilis multitudo, et qualium? Equorum generosissimorum mille modis discrepans hinnitus, mastrucarum ceterorumque ornatuum, mensalium, scamnalium, cortinarum, reliquorumque commodorum esse qui potuerat diuersissimus apparatus, clericorum  et cucullatorum nobilissimorum cigneo canore dulcior sonus, cognatorum nobilis, infinita, pulcherrima atque carissima, flens quoque et eiulans  relinqui se quod uidebat, caterua  : desertitudinis  illorum [subaudi irruerunt] preiudicia: 283 labores innumerabiles atque periculosos itinerum, dispendiorum,  et infirmitatum hac sola pro sententia perpessi; pecunia, quantum ad me, maxima ob id datione distracta,  ad quam cum solummodo conuersus fuissem, pretiosissimam illius recolendo distractam, quam huc attuli, considerans uestem, euidentissimo sacrilegio etiam nactam, tristitia si emori natura dedisset, dolore immanissimo expirare ualuissem. Ita enim ante oculos mentis adducta [subaudi hec res] me gemendo fecit suspirare, ut si forte pro foribus aliquis stetisset, me illo mihi consuetissimo incommodo cruciari putare quiuisset. Tandem his aliquantisper amotis, cogitare cepi; in hoc tanti, ut consideras, seculo, empto quod in futuro ceperis emolumenti nosse desidero  . Et ecce [subaudi irruit] iterum ante cordis intuitum columba illa de templo uenalis, ecce in manu Iesu flagellum de resticulis, expulsio illa de templo terribilis; ecce Simonis maledictio,  ecce Giezi lepra horribilis, non sine Ananie et Saphire elogio quoque et anathemate recipientis, quod gratis dari et debuit recipi. Sine iussione abbatis, inquit , nichil faciat. Ecce quod tanto pretio non solum pecunie, sed et laborum innumerabilium infelicissime acquisiuisti: sed non perfunctorie accipias, cum audis, moneo: Ipse tamen abbas cum timore Dei et ordinatione regule omnia faciat. Et rursum: Sciatque abbas culpe pastoris incumbere, quidquid in ouibus paterfamilias utilitatis minus potuerit inuenire; ideoque nichil extra preceptum Domini, quod absit, debet aut docere, aut constituere, uel iubere, memor semper, quia et doctrine sue et discipulorum obedientie in tremendo Dei iudicio facienda erit discussio.

 35. Gaudes igitur, quia sine iussione tua nichil 284 fit, uide quid iubeas; exigis obedientiam, astrue quod exigis; illi enim tibi, tu regule debitor es obedire. Illi peccant, si extra uoluntatem et ordinationem tuam faciant; tu, si contra constitutum regule quidlibet disponis aut precipis. Omnia uero, ait, que discipulos docuerit esse contraria, in suis factis indicet non agenda; sciatque, quia qui suscepit animas regendas, necessario preparet se ad rationem reddendam; et quantum sub cura sua fratrum se habere scierit numerum, agnoscat pro certo, quod in die iudicii ipsarum omnium animarum redditurus Deo rationem, sine dubio addita [subaudi ratione] et sue anime. O uentositas stultissima! tot laboribus, tot erumnis, tot tribulationibus, tot doloribus, tot angustiis,  tanta pretii summa in hoc seculo, tot suppliciis in inferno emisse uocari solum ab hominibus Rabbi  , cum ipse iudex futurus suaserit dicens: Nolite uocari Rabbi , quasi diceret: Ne illum affectetis honorem in seculo, pro quo honore, illo  , quem describere gestiens deficit Apostolus dicens: Quod oculus non uidit, nec auris audiuit, et in cor hominis non ascendit , priuati, tam magna et similiter inenarrabilia tormenta patiamini in inferno. Inter hec autem cum considero maledictionum super me irruentes quasi Euxini freti feruentissimos cumulos, in nulla mee salutis  fiducia me miserrimum respirare sole  ne dicam aliis iuncte compellunt; in quibus cum prima se ingerat, posterius licet intenta,  que sit eiusdem qui protulit, uolo ut audias uerbis Gregorii: Sicut qui inuitatus, inquit, renuit, quesitus refugit, sacris est altaribus promouendus; sic qui ultro ambit, uel importunius se ingerit, est procul dubio repellendus. Nam qui nititur ad altiora conscendere, quid agit nisi ut crescendo decrescat? Cur non perpendit, quia 285 benedictio illi in maledictum conuertitur, qui ad hoc, ut fiat hereticus, promouetur? Quam maledictionem  , attende, quamque mortiferam sequuntur  istiusmodi [subaudi maledictiones]: Maledicti, inquit, qui declinant a mandatis tuis . Maledictus qui annuntiauerit patri meo dicens: natus est tibi puer masculus . Maledictus qui prohibuerit gladium suum a sanguine .  Maledictus qui, ut a Domino recedat cor eius, spem suam ponit in homine . Maledictus qui opus Domini facit negligenter : et irrecordabiles nunc alie, in quibus nil magis in me mirandum, quare quod eas recordari, nedum scribere uel enarrare siccis ualeam oculis; in quo luce clarius considerare mei duritiam uales, confiteor, cordis

36. Ut dicis, ita est, inquis; leuitatem inconstantie nam tue mirari non desinens, non miror iam, si tale quid in ista tibi etate  quiuerit corporaliter contingere, cum ita te spiritaliter adhuc uideo lasciuire. Tui ipsius enim scripto atque uerbis coniicio quod pretendis, non te meditari corde satis sincero. Si enim de reuersione  ad Dominum, id est de conuersione de malo ad bonum ueraciter deliberasses; istud tibi quoquo modo concessum tam uili minime [supple estimare] debuisses; quidquid enim expendendo uel tribuendo in huiusmodi, quasi perditum te uideo dolere  esset omnimodis saluum; si ita te deinceps uiuere, ut modicis regule ipsius uerbis perstrinxisti, fuisset celitus, quotus quisque ante fueris, datum; sed dictante Scriptura: Qui obseruat uentos, non seminat, et qui considerat nubes, non metit , illius modi te considero imbecillitatis, pusillanimitatis, timiditatis, inconstantie, duplicitatis, et eneruis nimium ignauie, ut de tui ereptione cogerer penitus desperare, nisi inenarrabiles diuitias omnipotentissime Dei attenderem misericordie,  bonitatis, et pietatis gratuite innumerabilibus contra spem etiam ab initio seculi prerogate. Ut enim uerbis me propheticis te alloqui consideres, quam uilis factus es, rogo perpendas, iterans uias tuas ; dumque te peccatorem criminosissimum uerissime scriptitas, monitum te queso aduertas, ne iteres uerbum in oratione tua ; sus lota in uolutabro  quid proficiat luti attendas;  canis quoque reuersus ad uomitum quantum oculos offendat memineris intuentum. Quod iam illis, quibus te laborare adhuc uitiis doleo, feceris conuertendi et auertendi a Domino uolumina uerecunde  , ut condecet, recolas: etiam nunc, dum in nouissima utique hora consistis, in soliditate animum figas; stultus enim ut luna mutatur , quod de te somniatum, ut actitare solebas, fuerit nec ne, tibi dubio procul, tamen optime, uideri ualet congruere. Quot enim uicibus fortunii et infortunii, conuersionis et auersionis 286 obtenebratus splendueris, rursus iterum obtenerandum cismarina, ut ita loquar, iam cantat tellus. Curauimus, ait Dominus tui , ut cernitur causa, Babylonem, et non est sanata, dum adhuc rediuiua miser pullulat  confusio tua. Frons meretricis facta est tibi; noluisti erubescere , de te dictum, cecus mente nisi tua professione fuisses, ualuisti aduertere, cum de te talia, tanta, tamque infinita, sine pudore et gemitu potuisti referre, et nec nominanda, ut Apostolus precipit , quasi honesta, pompatice quoque, si ualuisses, narrare. Sed intueor quid moliaris impudentissime, ut enim multi [f., ut et multi] in hoc complices tui; dum scriptum amplecti ab omnibus uides: Iustus in primordio accusator est sui , de confessione peccatorum indicibiliter lugendorum ornari mauis, quam humiliari; et ideo peccatorem te licet ueracissime dicas, callide, si posses, audientibus persuaderes, magis te hoc ex humilitate dicere quam ex ueritate; nam si  peccator ita tenus uideri et dici, ut scriptitas, uelles, me te publicasse non tantopere doluisses. Si uero non uales iustum [subaudi persuadere te], quod te non esse oculatum non subfugit ullum; saltem aliquibus persuadeas litteratum. Itaque uitam tuam te per exempla meliorum non discutere certificor, [subaudi nec] feditatem considerare tue nec duplicitatem inconstantie, neque te reprobari, cum audieras: uir duplex animo inconstans in omnibus uiis suis; et quod Sallustius Ciceroni [subaudi dixit], neque huic, neque illi fidem habere, neque Cesari, nec Pompeio, utique ad te pertinere; tu enim neque Domino, neque cui obsequeris aduersario, constantiam fidei, ut ita dixerim, seruare probaris.

37. Nam, ut tibi uicem rependam, quia uidelicet  cum tua narrare, ut pretendebas, proponeres crimina, a meis  cepisti, in tuis desinam ego. Qua calliditate illud egeris reuelabo. Tu, licet obtenderis tibi penitus non eluceri; ne enim te, ut uerebaris, publicarem, satis, ut tibi uidebatur, astute, re autem uera nimium subdole mea opposuisti que attenderem, et tua relinquerem; et quod de uiolatione regule, loquacissima prosecutus es, ut uidere uideor,  arrogantie uel inquietudinis uanitate, ob aliud non mihi uideris fecisse, nisi ut illius facinoris magnitudine posses, quod in te noueram, leuigare utcunque. Ego, inquam, ego ut fur et in hoc quoque deprehensus, quid respondeam nescio prorsus. Stupeo uero, tamen si quod agere competit, facio attonitus, perpendere non satis preualens, cur hoc me facere uel permiserit, uel uoluerit Deus. Ut uideo, inquis, mente excessit, quod in iam dicti legisti dialogo de quodam Chrysario, diuite superbissimo , qui dum moreretur, insistentes sibi humani generis aduersarios uidit, inducias uel usque mane quesiuit, quas tamen minime accepit, et circumstantibus celare, quod patiebatur, 287 non ualuit. Ex quo eiusdem sancti Gregorii auctoritate constat,  quod pro nobis, non pro se talia uiuens sine fructu utilitatis uiderit sue. Ita ergo et de tuo isto mirabili uales estimare, autumo facto, ut, si tibi forte non prodest, prodesse ualeat forsan lecturis, dum in se quoque talia recognouerint, qualia te de te ipso confessum bono animo fuisse putarint, cum dicente Scriptura: uenit amicus, et inuestigabit eum , de te meliore quamuis loquens, non de futuris, possis ueraciter scire, quia ostentatione potius et plausuum affectatione, et ingenita tibi, ut iam sepissime monstratum est, quadam mentis, ut dixi, inquietudine et inuentionum tuarum peculiarissimo amore  te deprehendant talia congessisse. Unde te non mirari debueras paulo superius frete [f., frete pro confidenter]  dicere, quod siccis oculis talia ualeres proferre. Quis enim caritatis ardor eam, que in te est frigiditatis glaciem in riuos resolueret lacrymarum? Cereus sane totus cum sis, non est mirandum, si aliquoties aliqua elicitur ex te lacrymula, quam ex instabilitate ut Balaam illius [subaudi potius] procedere, quam ex salubri compunctione, illud perspicue approbat, quod elicere non uales lacrymas aliquas, nisi te aliquis uideat, aut coram te plorantem alium cernas, quod et e uestigio subsequens immoderata monstrat ita esse persepe hilaritas. Quem tamen fletum quanti pendat arbiter internus attende: Filie Ierusalem, inquit, nolite flere super me, sed super uos ; super alium enim, non super se flet, qui super alterius bono compunctus, imitari negligit,  quo ipse quoque compungitur, bonum; perdite enim computari ualent lacryme, que inde fiunt, unde animus lacrymantis non curat. Deest sane tibi necessarius qui fuerat, scilicet amicissimus interius clamitans, cerno, suasor: Deduc quasi torrentem lacrymas per diem et noctem, et non taceat pupilla  oculi tui . Ut diuisiones aquarum deducat oculus meus , posses, ut competeret, in hora ultima contra insistentes saltem accusatores proferre, qui calumniabuntur certissime, nullum tuorum te criminum, scripseris ea licet, competenter deflesse, emendasse, penituisse, nec uisceraliter unquam optasse: Quis dabit capiti meo aquam, et oculis meis fontem lacrymarum , ut plorem contritionem meam, nedum populi mei, hoc est, gregis mihi commissi? Nam dum proximo cantares: Ululate, pastores, et clamate, aspergite uos cinere; et: Plange, quasi uirgo, plebs mea ; quis in tuo uultu aliquid nedum tristitie, saltem grauitatis; quis in oculis lacrymas, ut ita, sicut scripseras, 288 criminoso congruerat;  quis, inquam, pro tuis saltem tam grauibus, tam multis, tam fedis, ne dum pro tibi commissorum delictis, in pastorum  cum esses dupliciter in tui miserrime preiudicium numero, uel condignum audiuit suspirium? Et tunc quidem, sicut plurimi, pro reuerentia illius tridui  eras abstemius, silens, crimina tua describens, paschalem quasi azymum preparans; sed subterfugerant improuido, ut cretum est, agrestes lactuce, sine quibus fas non esse debueras credere, paschalem agnum pro te et occisum comedere. Iam tunc prefigurabas, fateor, te quandoque, quod actum est, utique obliturum, quid de seruo iudicaris reuerso, iam signis quibusdam fatebaris, non modo non cogitaturum te saltem post Pascha nedum dicturum, quod exclamatiue mihi  dixeras: Ne peccemus, inquam: quid amplius peccandum? Superabunde peccatum est: quasi deliberasses iam amplius non peccare; sed Balaam exemplo, iam quibus benedixeras uirtutibus, incipis consilium scandali ministrare, iam reuerti ut canis ad uomitum, iam in eodem, quo dudum fueras, ceno lutari, iam non curare, quod cauendum in ambone in Pascha dixisti, ne scilicet in quadragesima domum constructam transacto uecordes Pascha destrueremus, aut immisso combureremus igne, ne expulsum a nobis immundum per penitentiam reuocaremus spiritum septeno nimirum collegio reuersurum . Iam enim repinguaris, uideri detur ut optio, qualiter quoque pascaris; iam uix a lasciuia retineris, huc illucque desidiose discurris;  qui silebas, rixaris, detrahis; securitati familiarissime semper tibi, ut ita loquar, reconciliari, quod eam ad modicum reliqueris, solers incipis, et ne uires perdat, turpiloquia cum fallaciis prouidus misces. Cui racha  uitare successerit, minime licet conatus. Quadragesimam   iam conuiciorum millia etiam inueniens transgredi non uereris, ipsis etiam neque manibus excedere timens. Iam quibus quasi gradibus reuerti ad Dominum in edito positum te uelle simulabas, retro pergis; quique surgere te uelle mihi mentiebaris, perspicue ruis, te de rete pristine conuersationis asserens, quanti adhuc eam habeas, prodis.

38. Sed quid magis? Quid alii de te sentiant, uiderint; mihi uideris peior pessimo istiusmodi confessionis argumento effectus, si desit per misericordiam Dei donandus, et ob id absque intermissione ab eo querendi [l. querendus] interior et continuus, quem tibi non esse et confiteris et uideo, gemitus. Si enim dormiens nil uidet, est utique naturale; uigilantem  uero ut constat  289 uidere, ita et sua referre, si interemptorem sui coram se positum negligit declinare. Quantos igitur anime tue subuersores ante te habeas positos cernis, et declinare interitum gemendo saltem, si condigne penitendo non uales, negligis, et me non de te desperare compellis  . Quid enim miser putas prodesse que  , imminent creuisse, si contingat non euasisse? Repelli, sacerdos cum sis, te ab offerendis Deo panibus uides, et minime luges? Maledictionibus te Domini impeti uides, et flere non uales? furem te miser atque latronem ueritas appellat, et nec furata uis reddere, nec ui rapta relinquere; nec saltem non modo pro furto et latrocinio, uerum pro ipsa non emendandi duritia lacrymas uel aliquas animo consternatus suspiriis miscere? ueste  nuptiali te carnis carere; et in nuptiis Christi et Ecclesie, pedibus et manibus ligatis ne in caminum ignis mittendus turpiter extrudaris non uerens, sine lacrymis audes saltem recumbere? Anathema audis recipienti, et flere impossibile est tibi? Pecunia tua tecum sit in perditionem , apostolum audis Petrum Simoni Mago dicentem, et ut a te perditio auertatur, non postulas precem [id est orem]? Ananiam et Saphiram pro sacrilegio a te quoque commisso conspicis expirare, et tibi flere nullatenus est possibile? Giezi conspicis lepram; et leprosam fletibus non deluis animam? Templum Dei in te et in aliis uiolasti, oblationem Patris tui Domino abstulisti; et in domo Ecclesie Dei fiducialiter agens, altari eius sine lacrymis oblationes fidelium securus  imponis? Deesse tibi conspicis lactucas agrestes, et agnum Dei comedere audes? azymam non habere, et de Pascha presumere? Fermentum in te sentis malitie et nequitie; et epulari in Domino audes te satem [f., saltem] uel credere? Habere aduersum te multos multa non ignoras, et munera ante altare  comportas? Interdici, quod facis temerarie, audis, et agere nequaquam dimittis? Sed quid? Si dimittis, de inobedientia iudicaris; quia enim sortitus es quoquo modo ministerium, necessitas tibi incumbit illud explere, ne in iudicium magis quam in ministerium illud uidearis sortitus fuisse. Hoc igitur biuio interceptus quam desperabilis sis atque dolendus, consideres queso sollicitus. Nisi uero tu idem confiteri anticipasses, uererer tamen, ne subdole quidquid Gregorius contra reprobos, simulatores, et arrogantes in Moralibus loquitur, absolute tibi conuenire proferrem. Loquacitatem quippe tue considerans arrogantie, Eliu quasi audio dicere: 290 Plenus sum sermonibus, et coarctat me spiritus uteri mei, en uentus [l. uenter] meus quasi mustum  absque spiraculo, quod lagunculas nouas disrumpit, loquar et respirabo paululum  Sed multum uereri tam tu debueras, quam complices in huiusmodi tui, qui dum emulari eloquentes contenditis uaniloquos, imitamini magis philosophos et sequimini philopompos, notari in uno non uos perpendentes, cum dici auditis: Stultus totum profert sensum suum , et ut adiiciam: Sicut urbs patens et absque murorum obstaculo, sic qui non potest in loquendo cohibere spiritum suum . Ut dixi uero, uereri debueras, ne cum illo, imitari quem satagis, de te dici audires; [subaudi debueras] timere etiam, ne et illud de turbine neque per aliquod etiam sacrificium reconciliandus [subaudi audires]: Quis est inuoluens sententias sermonibus  imperitis?  Quam uero infra eumdem, quem sequeris, utique sis, comprehendere uales, cum te prophetie spiritum habere, ut illum habuisse, nullatenus uides. Si uero huiusmodi de propheta fit exprobratio; de compilatore et sycophanta, qui, ut scriptum est, in similitudinem arioli et coniectoris estimat quod ignorat , quod dici ualet uanissimo et, quod peius, mendacissimo?

39. Ut uero agnoueris quam uilescat sapientibus uanitas ista hec tua, considera cum illis pariter reprobatum Saul, prophetasse Caipham; redde memorie rationis uerba asinam ex uisione angeli accepisse, demonia, Scimus, quis sis, Christus filius Dei , dixisse, et nullius ob hoc te momenti,  si loquacior sis ceteris, esse, poteris coniectare. uir enim, qui fluxum seminis patiebatur , immundus iuxta legem, non conspicuus  erit; sicut et de laboribus inquietissime inquietudinis tue, quibus erecto collo, superciliis eleuatis  amplificatam Ecclesiam  spatiolo minoratam, meritis dilatatam, structure uilissime in comparatione millium licet enormitate, nulla uero religionis melioratione  Nabuchodonosoris tui more dicebas in intimis: Nonne hec est Babylon, quam edificaui in robore dignitatis et fortitudinis mee?  uide igitur, quam uniuersis uiluerit, quod tibi immaniter complacebat, cum quos putaueras laudatores futuros post obitum, conglobati te uiuente a maximo usque ad minimum in tantum exstiterunt uituperatores eorum, ut regia auctoritate militari manu depoposcerint sacrilega dirui, que tu ambiebas sacratissima laude omnium celebrari. Bene tibi fecerunt, bene tibi contigit, cinerate  291 et cacabate, qui cum nec saltem  homo sis, rationis utique in pluribus expers, honoremque tuum non intelligens, comparatus iumentis insipientibus et illis non dissimilis factus , Deo soli debitis laudibus te efferri adulterina fraude, si daretur, ambibas. Hoc erat nimirum, quod flere nequibas, quia te scilicet aliquid esse huiusmodi deceptione putabas; sed deprehenderunt, Deo gratias, dignus ut fueras, ueraciter te, qui ad se uel ad ceteros talpe in te et caprarum sunt lumine usi, scribimus indocti doctique pemata passim . Quam igitur querimoniam etiam sapientibus seculi irroges uide, cum libros absque doctrine peritia presumis componere, et, o quot bestias, dum te tanti pendis, attendis! Si enim homines attendisses, peccaui utique dixisses;  si lucem uideres, tenebras non tanti putares. Dum enim te bestiis excellere, dum cecis clarius attendis uidere, quem, rogo, inde cordis tumorem socordissime uales concipere? quid magni enim, si stultus pecudem, seu uidens cecum precellat? Cum uero conferre te uel sapienti alicui uel iusto minime possis, unde, rogo, superbis? an quod stultissimis atque perditissimis non saltem equaris? uide ne in his stultior atque perditior ab interno arbitro iudiceris. Iisdem enim acutis sententiis, quibus hostem quasi prosternis, Eleazari exemplo te ipsum interficis, dum in his, que recte de Deo forsitan sentis, tuam, non Dei gloriam queris, gaudens quasi quedam quia repererit manus tua, non potius, ut oportuerat, lugens, quia non feceris ea; et osculatus  quasi ore proprio manum procaciter tuam, non laudare etiam ipse quod facis, dum non etiam metuis, testimonio proprie locutionis uirtutem tibi tribuis operantis . uerum hoc scelus maximum et negationem Altissimi assertione Iob sanctissimi esse , dico, memineris, et arrogantium te unum ex prestantioribus non denegaueris,  dum premissis fortioribus semper ad superuacua uerba relaberis. Considera, inquit, opera Dei, quod nemo possit corrigere, quem ille despexerit . Si enim quod tibi magis competeret, cogitasses, a scribendo tanta desisteres. Magis enim cum interno rugitu, recollecto in talibus qui spargitur animo utique, quod tamen non ualere te uideo, orationi et fletibus ob talia, que scriptitas, deluenda fuerat instandum, quam huiusmodi uanitati studendum. Dum enim te in talibus persepe estimas laudari; magis, crede mihi, uerso in contrarium uoto uituperaris ac derideris. Legitur quondam uidisse quemdam infelicissimum, dum moreretur, maximum librum sibi a demonibus offerri, scriptum intus et foris; sed ut in hoc tibi alludam, non erit eis  opus, alium tibi offerre, quam quem scripseras ipse, qui et interpretabuntur, noueris, quid in eis [f., in eo] affectaueris 292 quoque. De libro tuo te iudico, ne tibi contingat audire, sed moneo, uide  . Cum enim de cursu debito sepissime, et etiam ut modo de missa, inquietudinis uitio surgens, quod mente canendo etiam conceperas, scribere uadis, ubi rogo est quod suprascripseras? hoc est: Omnia uero que discipulos docuerit esse contraria, in suis factis indicet non agenda. Dicendum quippe discipulis nemo eiusdem religionis quam ambibat sepe, nichil operi Dei preponatur. Si nichil, inanis glorie qualiter pompa?

40. Quid uero laboro, cum nichil me proficere uideo? Restare unum solummodo cerno, alias desperare  te nullatenus desino, et hoc suasu legis attentare presumo, quam te preuaricasse, ut pretendebas, cum dolueris, preuaricari omnino non desinis. Si exhibuit fomenta, si medicamina Scripturarum diuinarum, si hoc uel illud, et suam nichil uiderit preualere industriam, adhibeat, quod maius est, suam uidelicet atque omnium pro eo orationem, ut Deus, qui omnia potest, operetur salutem circa infirmum fratrem. ueniat igitur, flagito, mater Chananea quondam, id est nisi fallor, a maledicto Cham ad benedictionem Christi conuersa, cui merito dicatur: Magna est fides tua , pro qua et discipuli Domini eum interpellent. Sanctorum omnium congregatio utique sancta clamet: Miserere mei, Iesu filii Dauid, filia mea male a demonio uexatur  , id est anima istius  peccatoris ex me per baptismum genita, et doctrine mee lacte nutrita, que scilicet male a demonio uexatur, cum etiam, quod est pessimum, obduratur; miserere mei, etsi dedignaris illi; meus est enim quasi defectus baptizati cuiuscunque perditio, sicut profectus saluatio. Idem usque ad importunitatem  repetat familiarium Christi precibus, impossibile quod mihi uidetur, ab eo, cui nichil est impossibile, sui merito saltem uel clamore  obtineat. Pura sane confessio quia liberat a morte, antique dictum, dum, ut non dubito, amplectaris et te fecisse quia gratuleris. Qui maledicit patri uel matri, morte moriatur , rogo dictum memineris; et te patrem tuum heri fellonem, quod plus utique quam fatue est, matrem tuam putam  , quod racha immaniter superat, frequenter ad aliorum cumulum criminum quoque te recolas uocitasse; Adam uero et Euam dico, ut ratio utique reor non dedocet, in celestem, quam peccato perdiderant, ereptione iam recuperatam Christi constitutos [f., emptione . . . restitutos],  Deoque reconciliatos  patriam. uersus de purificatione sancte Dei genitricis Marie nescio a quo luculentissime compositos commendatione tui, regi cuidam adolescens quod pro tuis indeque et perditos obtuleris: in quibus perpendere uales 293 resedisse multa, que contra tui propositum accusatori de preteritis habeas derelicta; cum ei satis futurum esse promittere ualeam, si illa obseruet que deinceps facies, si talis modo ut es  , ut timendum ualde considero, quod abesse tamen Deus concedat, perdures, cum nec saltem in te completum, quod cantari frequenter audisti, confessus fueris, hoc est: Ignis succensus est in furore meo, et ardebit usque ad inferni nouissima , etc. In uno quoque te immaniter falli considero,  quia dicente ueraciter Domino per Sapientie, qui utique est ipse mentiri nescius, librum: Quem diligit Deus, corripit ; te illic pro innumerabilibus in hoc seculo tua reris  culpa perpessis  esse descriptum, et te quasi uindicta perlata reddis securum, non recolens quatuor esse genera percussionum, que si non recordaris, ad Gregorium, dico, redieris; solos autem, ut de compendio loquar illius asserto, ab eternis temporalia flagella liberant, quos immutant. Nam licet ab exitu sis uiarum, id est, tuorum defectibus uocatus moliminum; tamen quia sine ueste es nuptiali, ne, Amice, quomodo huc introisti , tibi dicatur, non nichil potes uereri. Tibi uero hic subiecta ne non disconueniant, dum  ab iniquitate neque flagella compescunt, solerter, rogo, attende, premisso quod, procacitatem nisi precipitationis lingue corrigas tue, uana tua, etiamsi esset aliqua, ista est confessionis religio attestante apostolo Iacobo . Quod autem uanum est, remunerationis pondere careat, consequens pariter est. Ut dixi, ceterum uideas te suggero,  in talibus grauiter et erubescas notari. Si contuderis, inquit, stultum in pila, quasi ptisanas feriente desuper pilo, non auferetur ab eo stultitia eius : si contraque te tuique consimiles conquerentem ne transcursim legas, moneo, etiam ita prophetam: Attriuisti eos, et renuerunt accipere disciplinam ; eumdem quoque inspiratorem et Dominum prophetarum: Interfeci et perdidi populum istum, et tamen a uiis suis non sunt reuersi . uersa est mihi domus Isrel in scoriam: omnes isti es, et stannum, ferrum et plumbum in medio fornacis : nullus scilicet [subaudi est] argentum et aurum per ignem tribulationis, ut te putas, purgatum. Rursumque contra te et de te specialissimo. Multo labore sudatum est, et  non exiuit de ea rubigo eius neque per ignem . Itemque: Frustra conflauit conflator, malitie eorum  non sunt consumpte .

41. Nisi uero te Flacci illo superius confutasses 294 dicentis uersiculo, quam uilesceret ipsa tua a peccatis non amore uirtutum, sed suppliciorum metu [si qua tamen est, dicendum est] conuersio? Sed quia te exterioribus conspicio etiam in ista tua criminum tuorum descriptione adeo deditum sensibus, ut quod scis optime, nisi cum uideas, recorderis; Spiritum te non habere Domini, moneo, conspexeris, si libertate carueris. Ubi enim Spiritus Domini, ibi libertas . Seruum ergo te nequam, non filium, inimicum, non amicum cognoueris,  si suppliciis ad quidlibet agendum uel declinandum compelleris. Nam si penam non metueres, ut tui asserto ipsius agnoui, peiora etiam quam facias perpetrares. Bona uero etsi non in diuinis, in Tullii saltem et ceterorum huiusmodi sententiis et eiusdem, quem nouiter protulisti, pro semetipsis didicisse potueras diligenda, et non penis cogentibus exsequenda. Erubesce, Sidon, ait uero, memineris, mare . Certum est uero, quia coram Deo innocentia amittitur corporis, in cuius conspectu motibus delinquitur cordis. Manus, inquit, in manu, si nichil agenda [f., agendo] etiam subaudis teneatur, non erit innocens malus . Repugnat etiam Deo pro posse, qui uellet tormenta ab eo creata non fuisse, ut sibi liceret impune peccare.  In eo sane quod te flere peccata tua non posse, et dictis tuis et intuitu meo percepi; non perpendere te satis intueor, quare prohibite sint  , ut ratiocinatur propheta, stille a te lacrymarum  utique, iam sero scilicet saltem peccata que diluerent tua, semenque uerbi in te facerent  utique crescere a Domino fructificandum, et celi horreo, criminositas et inconuertibilitas tua interdiceret nisi miserrime, recondendum. Quid enim censes de culpa, quam de isto solum probro contraxisti, cuius nunc pro anima uigilias, ut moris est, a fratribus fieri audiens, precipitanter tuatim  dixisti, non pro eo te oraturum, quia scires eum in inferno esse, pro eo scilicet, quod cum iam diutino monachum se fieri uelle adeo promiserit, ut etiam stipendio cenobii introitum dato, acquisierit  , ex quo tibi quoque una libra prouenit; dilatione coruina miserrimus facta in clericatus habitu infelix, ut tibi uidetur, obierit. Cuius enim culpa post ipsum magis est ipsius  perditio, quam tua omniumque  fratrum, qui receptis, que ipsius erant, de illo non curastis, sed cum diabolo dimisistis. uos enim incessanter debuistis eum monere, 295 ut, quod uouerat, Deo reddere festinaret, antequam hoc ei, quod modo nouit [subaudi contigisse], contingeret. Et quia non fecistis, interrogate prophetam, ipso in peccato suo mortuo, de cuius manu sanguinem ipsius Deus debeat requirere , cum etiamsi datum esset, ut faceret, sententia illa uos Domini in hoc ita constringeret: ue uobis Pharisei hypocrite, quia circuitis mare et aridam, et facitis unum proselytum, et cum fuerit factus, facitis eum filium gehenne duplo quam uos . Miserrimo igitur misereor, quia tua non potes deflere peccata, qui plangere debueras, dum etiam compelleris,  aliena. Et quanto minus te flere non sufficis, tanto magis a bonis omnibus te flendum  , perpenso etiam colapho, quod hodie dedisti ad te proclamanti rustico, decernens quantum absis his, de quibus Iacobus apostolus dicit: Si quis se putat religiosum esse, non refrenans linguam suam, sed seducens cor suum, scilicet cogitando quod religiosus sit, huius uana est religio , noueris, dum tu nedum linguam, manus saltem non uales miserrimus refrenare.

42. Falsa ceterum spe decipi te quoque in uerbis huiusmodi uideo Domini: Peccasti, quiesce, nolo mortem peccatoris . Et: Quacunque hora peccator conuersus fuerit, saluus erit . Et: Conuertimini ad me, et ego reuertar  ad uos . Et illud de Euangelio: Gaudium est in celo super uno peccatore, quam super nonaginta nouem iustos : et his similibus multis per campos diuinorum sparsis librorum; que omnia,  cum ut clementissime ita sint et ueracissime prolata, male intelligentis uitiat negligentia, aut premissa scilicet, aut subsequentia minus equo perpendens. E quibus ut uno cetera comprehendam, gaudium esse in celo promittit super uno peccatore, quam super nonaginta nouem iustos; sed si gaudes ideo dictum, quia te peccatorem attendis, audi super quo peccatore gaudium ipsum esse dicat in celo; et tu peccator esse talis, saltem quia iustus esse non uales, satage, de quo dicitur ipso, penitentiam, inquit, agente  Quo usque? Non tibi dico, quia hic dictum non audio. Cum uero in lege de mundatis per diuersa sacrificia culpis, immundus erit usque ad uesperam , audio dici; unumquodque peccatum etiam dimissum usque ad  horam lugendum extremam mihi, fateor, uideri. Peccasti, ait, quiesce . Dimisisti unum peccatum, quiesce ne facias idem, aut simile, aut forsitan peius. Peius autem est, si quod fecisti, non plangas; peccare quippe non cessas, si 296 non peniteas. Neque enim delesti, quod scripsisti, etiamsi scribere desiisti; contumeliis nec alicui illatis, quia tacuisti eas  , ideo emendasti. Planxisti forsitan ad tempus aliquod crimen, cor contriuisti. Si uero crimen non deseruisti uel penituisti; cor quia non etiam humiliasti, a Deo te spretum potes neque inconuenienter et non sine auctoritate uereri. Qua uero fronte inter nonaginta nouem iustos te audes, etiamsi inuenirentur, ascribere, ut utique maiora tibi quam illis non cogites expedire, qui et iustus  debueras, ut ipsi, manere? Quia uero non fecisti, penitentiam debeas [f., debes] agere, et gaudium saltem aliquod, id est, secundum penitentie modum in celo angelis facias [f., facies]. Quod in te tamen cum Dei gratia esse, considerata arbitrii libertate, uales perpendere. Qua uero mente tu culpas flere negligas post baptismum admissas, quando summus pastor quosdam malorum suorum consideratione territos admonere, ut baptizarentur, gestiens, premisit dicens: Penitentiam agite ; cum non dubitaret, sacramento baptismatis omnia peccata, etiamsi nulla precessisset penitentia, mundari ualere. Talia uero tibi inculcans, quibus etiam ferrum emolliri loquar, ut ita potuerat, te compungi ad fletum quia non cerno, tibi dictum suspicari non  desino; Plaga inimici percussi te . Attamen ne seuo uenenum adiicere uidear gladio, id est duritie tui cordis desperationem ingerere, curo te Deo, iam nunc confutandi termino facto,  ineffabiliter atque incredibiliter forte, curandum relinquere. Faciat omnipotentissima ipsius, flagito, misericordia et gratuita clementia, quod facere nullus, ut cerno, ualet conatus, atque instantia. De Eucaristia sane haud temere a te percipienda, quia me moueri considerans, ultra posse quoque supra garristi, euomere gestiens quod nondum uanissime biberas  , scelus hoc maximum nequaquam perpendens miserrimo fore exemplo Ieremie atque  Psalmographi, quia contra propositum necessitate quadam ineuitabili compellor tibi, quod post didici, intimare, et quam longe minora quibusdam aliis de ea senseris demonstrare, capitulatim quedam excerpta ex opusculis  super hoc cuiusdam Paschasii Radberti absque inuidia tibi, queso, insinuari permitte, uicem enim tibi et in hoc debeo; senties forte quantum in isto etiam importunitas tibi contulerit mea.



[EXHORTATIO ET PRECES.]





297 ADMONITIO IN EXHORTATIONEM ET PRECES SEQUENTES.

In fine precedentis operis auctor se eidem subiecturum affirmauit quedam excerpta ex opusculis super hoc  cuiusdam Paschasii Ratberti, nimirum ex ipsius opere De corpore et sanguine Domini. In codice quidem Lobiensi hoc idem Ratberti opus Confessioni Ratheriane, quam premisimus, immediate subiicitur: quod etsi integrum, ita tamen Ratherius uocasse uidetur excerptum, quemadmodum excerpti pariter nomine donauit suam Confessionem, licet hec non partem, sed totum opusculum contineat, uti notatione prima coniecimus. Porro Paschasiano operi in eodem Lobiensi exemplo subduntur nonnulla, que cum in omnibus aliis eiusdem operis manuscriptis codicibus desint, Paschasio Ratberto tribui non possunt. Cum uero idem opus Ratherius ipse sue Confessioni subdiderit capitulatim, ut ait, id est, a se fortassis distinctum in capita 99 : que autem post ultimum caput adduntur, Ratherii stylum, sententias quasdam ipsi familiares, peculiaremque ipsius syntaxim ualde implexam atque difficilem alicubi preferant; ab eodem Ratherio lucubrata uideri possunt: ac propterea hic appendenda putauimus. Sub idem Confessionis tempus scripta credimus, cum auctor Paschasii opus Confessioni subiecit; unde hic quoque, ut et in dialogo Confessionis, suum senium commemorat, seque prepositum aliis indicat: que pariter non minima eiusdem auctoris indicia sunt. Hoc additamentum sumpsimus ex Patribus Martene et Durando, qui ipsum ex Lobiensi codice Paschasiano operi subiecerunt. Apographum uero eiusdem codicis aliquot emendationes suppeditauit.





298 EXHORTATIO ET PRECES A RATHERIO, UT uIDETUR Lucubrate et subiecte operi  Paschasii Ratberti de corpore et sanguine Domini.

 Quid  tibi sit lex, o carissime, adhuc legisti et perlegisti. Quid, queso, deliberaueris, iam pande.  Obsurdueris, an obmutueris, monstra. Utrumque uideo. Stupere te tantum dum considero, et quod  in propheta de talibus legitur, nonnichil uereor . Moneo tamen, si nichil aliud inuenis, quod facias: Dei te, perdita omnimodis aliunde fiducia, totum dedas clementie, et non, ut  prius, ignaue prorsus desidie; sed elaborationem continua, abrenuntiatis animo his saltem, que Apostolo auctore mortalia non ambigis crimina fore. Et quia non sufficit: Declina, dicit, a malo, et fac bonum ; si non uales  secundum modum culparum agere penitentiam; desunt enim tempus, etas, sanitas corporis, alacritas mentis, facultas expletionis; si non uales  , fac quantulamcunque, et hanc continuam. Licita se se ingerunt aliquoties; memento illicita te sepius usurpasse.  Mendica alicunde  copiam, aut uim extorque lactucarum agrestium, coque azymam, fermentum malitie abiice, renes accinge, baculum regiminis manu adhibe rationis, festina per desiderium, quo nequis aspirare per meritum. Reconciliare quibusdam satisfactione, uniuersis affectu, immolans, dehinc tanto formidolosius, quanto petulantius;  extorquere animo, ut fuerat consultius, quia non uales, cessasionem; hanc promitte; si datur, cum lacrymis; si non, cum singultu interno. Detur de tuo aliquid pro necessitate, interiaciens orationis piissimi Redemptoris legationem auditui  . Quis enim scit, si conuertatur, et ignoscat, et auertatur ab ira furoris, et non pereas eternaliter? Periisti quidem criminaliter.



PRECES.


Ecce ego, Domine, ecce ego, qui dignus non fueram miser et infelix ingredi atria ecclesie tue, nec per limina sancta intrare domum tuam, accedo ad ministrandum sanctis altaribus tuis, et asto reus et peccator ante conspectum diuine maiestatis tue, sine ullo ornatu boni operis, et sine ullo fructu digno penitentie, et sine ulla uel sola cogitatione munda. Indignus enim et sceleratissimus sum nimis; sed de tua ineffabili pietate et  misericordia, et de meritis sanctorum tuorum confisus, licet tremens et pauidus, presumo accedere ad offerenda sancto nomini tuo sacrificia. Et ideo, Domine creator piissime, Redemptor clementissime, qui omnem animam confitentem et penitentem magis uis emendare quam perdere, et qui non pro iustis, sed pro peccatoribus incarnari uoluisti, et latroni in cruce pendenti ac tuam maiestatem confitenti non solum pepercisti, sed etiam paradisum tecum intrare promisisti, me 299 miserum et peccatorem confitentem, et desidiose licet penitentem peccata mea, a tua ne repellas pietate et misericordia; nec frustra accipias fidem, spem, ac fiduciam, quam in tua inestimabili clementia habeo: sed sicut omnibus criminosis  et peccatoribus in te credentibus, ac de tua misericordia confidentibus pepercisti; ita mihi misero ad te fugienti [f., confugienti], et post peccata ac scelera mea multa diabolo renuntianti, atque ad te reuertenti parcere et indulgere, atque ad celebrandum iniunctum officium paterna pietate dignum me facere et suscipere digneris. Et licet importunius, quam competeret, me ingeram, siquidem interdictum mihi tam ueteris, quam noue legis censura ignorare non ualeo; cum et exterminatores impiorum atque custodes sacrorum altarium tuorum angelos, uasa interfectionis in manibus gestantes, sacris oraculis tuis non incredulus sciam omnino presentes ; capta tamen  iam olim presumptionis quadam de  tua uera misericordia fiducia, quia scilicet usque etiam ad istud, quo inueteratus dierum malorum perueni te semper irritans, senium, me ultores illi [subaudi angeli] tuarum, Domine, iniuriarum, non, ut dignum fuerat, interfecerunt, scientes forsitan, quia benignitas tua ad penitentiam me, thesaurizantem licet iram in die ire et reuelationis iusti iudicii tui, patientissime exspectaret, habentibus etiam aduersum me multis mala fratribus; quia, Domine, asto, uerum suspectus et tremens, ne subito utique, te in corpore et sanguine  tuo, cum nusquam per diuinitatem desis, presente, ut iustum est, feriar [al., ferias]: parce tamen, adhuc presumens deprecor, piissime, parce; differ ictum, suspende uindictam, et non aspiciens ad iniquitates, scelera, et delicta iuuentutis mee, et, ut peius, fateor, etiam senectutis; sed ad misericordias et miserationes tuas multas, quibus generi humano semper misereri consueuisti, suscipe preces et hostias, quas pro peccatis meis, et pro peccatis fidelium tuorum tam uiuorum, quam mortuorum maiestati tue offerre presumo. Recordare, quod caro sumus ex fragili materia conditi . Etiam celi non sunt mundi in conspectu tuo , et angeli tui reprobi inuenti sunt coram te: quanto magis homines terreni, indigni, et  immundi? Non enim possumus esse mundi, nisi a tua pietate et misericordia quotidie corde et corpore mereamur mundari. Quapropter tu, Domine, tu, qui intentionem et deuotionem torpentem, miseram, ac pollutam ad sacrosanctum altaris tui mysterium accipiendum  excitare , meque indignum et peccatorem ad tibi ministrandum permisisti, impudenter licet, accedere; contine adhuc misericors quam mereor iram, exhibe gratuitam clementiam, et concede propitius, ut celebratio huius sacri mysterii, ad quod tepidus et pauidus accedo, non ad iudicium et ad condemnationem, sed ad remissionem peccatorum et ad salutem mihi proueniat sempiternam.



ITEM.

 Ita, Domine, immensi criminis rei conscientia teste confundimur, ut ad officium tuum neque securi possimus uenire, nec liberi. Quis enim pensans peccatum suum, non se a facie tua uellet abscondere, si liceret tante maiestatis oculos declinare, si aut euasurus lateret, aut occultatus euaderet? Aut quis non magis uidere te cuperet, si non, quod eum peccantem prospicis, plus timeret? Ergo quia tu ubique nos inuenis, ad te confugimus, quem fugere nunquam ualemus. Restat miseris non latebras interuenire [f., inuenire], sed lacrymas. Foueat indulgentia, quos terret offensa. Minatur potentia, sed misericordia consoletur. Ex te est qui liberet  , per te est qui excuset. Parce omnipotens Pater, et quos aspicis humiles per reatum, erectos munerare  digneris  in premium; et quos intelligis per confessionem miseros, non facias in examinatione confusos.



ITEM ALIA.

Dimitte, Deus, quidquid per intemperantiam  mordacis lingue incauti [al. incaute] oris nostri increpatio  momordit in subditos. Quidquid minus de boni perfectione diximus, parce; quidquid incongruum, uel minus temperate protulimus, tu ignosce. Non incautum presumptio puniat; sed agnoscentem me iniquitates meas pietas tue miserationis absoluat. Et quia non mihi alibi est fiducia nisi in misericordia tua; tu et os meum preconio ueritatis perarma, et opus pleniori ubertate sanctifica, ut et dignum me salues, et  commissum mihi gregem pro tua pietate iustifices. Quidquid in illis uitiatum respicis, sana; quidquid in me uitiosum inspicis, cura. Si quam uitio tepiditatis mee uel incuria contraxerunt, uel contrahunt labem, omitte [l. dimitte]. Si quo etiam me ignorante uel cognito deciderunt [al. deciderint] in crimine, atque si exempli mei offendiculo  prouenerunt [al., prouenerint] in culpam, ignosce, et pro culpis talibus misero mihi ultionis non restituas uicem. His tamen, quibus increpationis uisus sum adhibere iudicium, et increpatio ipsa eis proficiat ad salutem, et oratio hec interpellans, commisso eos reuocet ab errore, ut non perferant tartareos cruciatus: quibus utpote mortales [al. mortalis] penitentie indiximus leges, quo utrorumque incommodis parcens, et illorum iniquitatibus tribuas ueniam, et meam abluas contractam de regendi incommoditate offensam  . Prebe, Deus, aurem sacrificiis nostris, me mihique commissos tuis ascribe in paginis, quo cum grege mihi credito et a cuncto eluar crimine, et ad te merear peruenire in pace. Pacatum redde, Deus, nostrorum cordium habitaculum  expulsione carnalium uitiorum; et qui in subditis conor iam summam exercere [f. exerere] uirtutum, pacatis mentium corporumque incommodis, pacificus merear, te iudicante, coronari cum angelis. Fac ergo, quesumus, nos pie, Deus aspicientes  , in conspectu tuo flammescentes tue gratie dono, ut zelus tue domus nos comedat, atque ita per uigorem sancti spiritus regentes subditos temperemus, ut et disciplinis nostri regiminis obtineant lucrum, et illorum duritia frangatur, ac uita sanctificetur  . Suscipe, Domine, uotorum nostrorum libamina, ut per hec, quidquid in subditos correctionis uerbo uel merito impertimur, non ad discordiam nostri, sed ad perpetuum dulcedinis gaudium nobis et illis profecisse letemur. Absolue nos, Deus, et alieno et  nostro delicto, ut in utroque spiritualis gratie efficientiam capientes  , fiducialius tuo nomini supplicemus. Per Dominum



ITEM

Impellit ministrandi officium hostia salutaris populi  pro delicto. Terret conscientia indebiti sacerdotii pro reatu. Si a me, omnium sacerdotum peripsema, sacrificium offeratur; pollute conscientie crimen augetur. Si tante maiestati, uniuerse carnis iudici, non offertur; negligentie reatus ascribitur. Inter hec tue, Omnipotens, libramen pietatis imploro, cuius ultionis diem accusante conscientia pertimesco, ut non indignum, queso, misericordia tua iudices, quem a tempore penitentie non excludis. Suspende securim, donec cultor uinee admoueat cophinum stercoris infructuose arboris ad radicem. Parce mihi, Domine clementissime, penitenti, qui Dauid post lapsum clementer ad ueniam reuocasti; qui Petri misericors amare flentis lacrymas respexisti: qui latronem in crucis patibulo tanti facinoris  reum diuina gratia illustrasti, cui mox obtinuit  confessio perspicue Dei Filium cernere, fides premium, pena ueniam, lamenta gaudia sempiterna, dum confessor in cruce, possessor exstitit paradisi post crucem. Sed quia uerba uenia tue pietatis indigent, que indigni sacerdotii opera non commendant; saltem astantium uota suscipe, ut et mihi suis apud te precibus ueniam, et eorum meritis sacrificia nostrorum uulnerum salubriter nobis conferant medicinam, ut quia, Omnipotens, pro omnibus factus es hostia pro peccatis, adsis nobis sanctificatio  in sacrificio pro delictis, Christe Saluator mundi, qui cum Patre et Spiritu sancto uiuis et regnas Deus per omnia secula seculorum. Amen.


Qui scripsit, uiuat in pace; et qui legit, letetur in perpetuum  .



[DE TRANSLATIONE S. METRONIS.]





ADMONITIO IN INuECTIuAM SEQUENTEM.

I. P. Bernardus Pez in dissertatione Isagogica premissa tom. I anecdotorum sermonem faciens de quodam codice capituli Frisingensis, in quo nonnulla Ratherii opuscula continentur, subiectam Inuectiuam et relationem de translatione seu asportatione corporis S. Metronis ita commemorat, ut in duo opuscula secet, quorum primo tribuit titulum: Inuectiua satis in quosdam, ac lugubris relatio Ratherii cuiusdam ex Laubieñse ueronensis, ex monacho exsul, ex exsule presul, infelicissimi Attali ritu facti, infecti, refecti, defecti iterum, quo solus factor, infector, refector, defector nouit omine facti, infecti, refecti: alteri uero quasi alium titulum hunc: De translatione corporis sancti cuiusdam Metronis, cuius depositio celebratur Idibus Maii mensis octauis, etc. Solius uero primi, uti uocat, opusculi initium recitat his uerbis conceptum: Ut sacratissimus, antiquissimus ac ueracissimus eui prioris narrat chronographus, etc. Hoc porro opusculum, seu potius huius opusculi fragmentum ex manuscripto capituli ueronensis nunc signato num. 65, ita edidit Bartholomeus Campagnola Archipresbyter S. Cecilie in fine antiqui libri iuris ciuilis urbis uerone, pag. 231, ut opusculum inscriptum Inuectiua ea quoque complectatur, que agunt de translatione corporis S. Metronis, nulla duorum opusculorum distinctione seu nota interposita; ex quo unum opusculum esse perspicitur, quod P. Bernardo Pex duplex uisum est. Cum autem membrane, ex quibus idem fragmentum a Campagnola erutum fuit, essent corrose, et alicubi mutile; preter quasdam lacunas identidem occurrentes, ac in editione punctis distinctas, finis desideratur. Marchio Ioannes Iacobus de Dionysiis cathedralis Ecclesie ueronensis canonicus in euoluendis antiquis chartis uersatissimus, diligentiori cura eumdem codicem relegens, aliquas uoces emendatas, nonnullas etiam lacunas suppletas nobis perhumaniter communicauit. Ipsum quoque codicem ostendit, in quo cum aliquot uoces ipsius Ratherii manu mutatas, et prioribus deletis superpositas uiderimus, hoc primum esse opusculi exemplum, sed membranarum defectu mutilum, nichil ambigendum putauimus.

II. Sperabamus aliquid certius et integrius eliciendum ex ms. libro Frisingensi, quem uiderat P. Pez. Neque spes nos fefellit, opem ferente comite Ioanne Baptista de ueritate patricio ueronensi nobilissimo, qui in Serenissime Bauarice familie aula multis nominibus distinguitur. Is cum illustrissimo Francisco Werdenstein Tenariensi episcopo, et Frisingensis episcopatus suffraganeo egit, ut e ms. exemplo capituli cathedralis Frisingensis integrum opusculum exscribendum curaret. Plurimum diligentie in transmisso apographo deprehendimus, ob quam utrique plurimum nos debere fatemur. Uno titulo, qui a P. Pez diuisus fuerat in duos, operi prefixo, unum, non duo opuscula esse exinde plenius confirmatum est, cum Inuectiua in eos sit, qui de asportato S. Metronis corpore conquerebantur. Integrum est opus, in quo nichil hiulcum, nichil mutilum. Hoc autem cum fragmento antea uulgato conferentes, quiddam peculiare, nec leue deteximus, alia nimirum non leuiter mutata, alia hic illic addita, adeo ut ueronensis codex primas Ratherii curas, Frisingensis uero postremam manum exhibeat, ipsiusque auctoris studium in suis operibus primo lucubrandis, dein uero emendandis et augendis manifestet. Hec inter primas et secundas curas distinctio ut explorate dignoscatur, integrum primo opusculum, quale in Frisingensi exemplo describitur, proferemus in lucem; dein subiiciemus illud eiusdem opusculi fragmentum, uti e ueronensi manuscripto editum fuit, suppletis in eo ac emendatis iis locis, que laudati canonici diligentie referenda erunt.

III. Ad tempus constituendum conferunt illa num. 3, quibus furtum corporis S. Metronis euenisse traditur nuper, hoc est tempore, quo . . . . . Otto imperator Augustus Italiam feliciter intrauerat triumphaturus. Otto bis Italiam triumphaturus intrauit, primum anno 951, quo Berengarium secundum ita edomuit, ut, licet anno sequenti regnum ei restituerit, ipsum tamen certis prefinitis conditionibus sibi ueluti uassallum subesse cegerit; secundo anno 961, quo eumdem Berengarium prestitutos terminos transgressum 299-300 acrius impetiuit, ac tandem plane deuicit. Num priori, an alteri ingressui furtum corporis S. Metronis ascribendum sit, dubitari potest. Imperatoris Augusti titulus, quo Ottonem Ratherius donat, secundo tantum ingressui conuenit; cum imperator Augustus fuerit nuncupatus die 2 Februarii anni 962. Etsi uero hic titulus idcirco usurpari potuit a Ratherio, quod ille imperator esset, dum hoc opusculum scripsit, licet furti tempore nondum eo titulo gauderet; cum tamen ipsum furtum Ratherio ueronensi sedi  iam restituto contigisse ex ipso opusculo colligi probabilius credamus; restitutus autem ille fuerit non post primum Ottonis ingressum in Italiam, sed post secundum, ut in uita ostendimus; illud furtum non primo, sed secundo Ottonis ingressui assignandum nichil ambigimus. uerba quidem numeri tertii, culpa illius, qui tunc inibi indignissime preerat, ad Milonem referenda uideri possunt, quem Ratherius tanquam sue sedis inuasorem indignissime prefuisse affirmauerit. Hic autem ueronensem sedem obtinebat iam inde ab anno 951, cum Otto in Italiam primo ingressus est. uerum cum Ratherius se quoque indignissimum alibi appellat, tum uero ea uerba ad Ratherium eidem sedi restitutum pertinere, totumque factum ad tempora, quibus ipse uerone preerat, referendum arbitramur. Cum enim hec Inuectiua eo spectet, ut episcopum, contra quem nonnulli eius furti eodem presente patrati causa obloquebantur, defendat, uel excuset; sui potius causam agere uidetur quam Milonis, quem uti inuasorem et competitorem suum, non defendere, sed accusare consueuit. Nunquam certe hunc episcopum appellare uoluit; unde in secundo decreto de Clericis ab eodem inuasore ordinatis ait: Inuasorem officii mei non ausus dicere presulem, ne me propria ipse uoce condemnem. Hoc autem in opusculo eum, quem defendit et presulem et episcopum uocat. Consenserit, inquit num. 4, sane, ut criminari contendis, altiori forte consilio . . . . . tuus episcopus. Et post pauca num. 5: Cum quidam presulem . . . . . tuum interrogasset. Adde tandem num. 13, ubi hoc furtum sue quoque culpe aliquatenus tribuens, se iam episcopatum tenente accidisse explorate significat. Contigerit hoc tibi sane nostra  culpa a que neglecto. Igitur hoc furtum ad Ratherii tempus pertinere dicendum est, cum scilicet is post alterum Ottonis ingressum in Italiam Milone excluso sue sedi restitutus fuisset. Post primum enim illius ingressum, etsi studuit restitui, non tamen potuit. Hec porro asportatio que contigit sextis exeunte Iano Kalendis; ex uerbis Iano exeunte diei 27 Ianuarii assignanda est. Cum uero hoc furtum nuper peractum dicatur tempore quo Otto Italiam feliciter intrauerat triumphaturus ; primo Ianuario post secundum Ottonis ingressum procul dubio ascribendum est, id est Ianuario anni 962; ante finem siquidem anni precedentis Otto Italiam secundo ingressus est. Hoc autem furto a ueronensibus detecto, multi contra episcopum oblatrabant, ac si eo negligente, uel conscio sacrum corpus ereptum fuisset. Quapropter he episcopi uindicie Inuectiue titulo inscripte, eo quod oblocutores perstringant, eodem anno 962 a Ratherio scripte uidentur, cum iam Otto ad imperium promotus ineunte Februario, Augustus et imperator in hoc opere uocari potuit.

Iu. Unum quoad historiam animaduertendum est. Illa nimirum tituli uerba de sacri corporis furto, Factum namque sit necne, temporalium nulli cognitum bene fuerit, licet uerisimile tunc temporis, cum actum est, creditur certe, dubitationem uidentur iniicere, num idem sanctum corpus ereptum uere fuerit necne. Licet autem in ipso opusculo ereptum et asportatum auctor presumat; hanc tamen presumptionem soli uulgari fame et opinioni innixam indicat num. 14, ubi idem sacrum corpus alio allatum, cineres autem solos uerone relictos commemorans, uerbis utitur diceris et crederis: In cultu, inquit, et ueneratione tuorum, sancte, ubi latus diceris, artuum, et, ubi relictus crederis, cinerum: que nichil sibi certum, sed solam et incertam aliorum opinionem ac famam designant. Nesciebatur quidem num sacrum corpus a quopiam pretio uenditum, et num quis ueronensis huius furti conscius fuerit. Quidquid autem id est, certe, si illud Ratherii etate subreptum, subinde recuperatum fuit: cum ex immemorabili traditione, quam antiqui testes, et solemnis etiam eiusdem corporis recognitio atque translatio confirmarunt, in sancti uitalis templo custodiatur, omnesque hac in re nobiscum consentiant: nullum enim inuenies, qui illud sibi uindicarit aut uindicet. Confer que hac de re fusius agit P. Ioannes Franciscus Manzonius ueronensis oratorii presbyter in libello Notizie intorno a S. Metrone.





INuECTIuA SATIS IN QUOSDAM AC LUGUBRIS RELATIO RATHERII CUIUSDAM EX LAUBIENSI uERONENSIS Ex monacho  exsulis, ex exsule presulis, infelicissimi Attali ritu facti, infecti, refecti, defecti iterum  , quo solus factor, infector, refector, defector nouit omine facti, infecti, refecti. DE TRANSLATIONE S. CUIUSDAM METRONIS, Cuius depositio celebratur Idibus Maii  mensis octauis, exportatio deploratur sextis exeunte Iano Kalendis  , inaniter quamuis: factum namque sit necne, temporalium nulli cognitum bene fuerit, licet uerisimile tunc temporis, cum actum est, creditur certe.

 301-302 1. Ut sacratissimus, antiquissimus, ac ueracissimus eui prioris narrat chronographus,  cum Memphitici de manibus tyranni, imo Niliace, ut ita loquar, de faucibus bellue suum liberare diutissime  afflictum misericorditer disponeret Dei pietas populum ; inter cetera eidem congruentia operi precepit, ut abiturus uiritim ab amico suo quilibet plebis eiusdem mutuaret uasa aurea atque argentea , quo, ut coniici utique ualet, gens impia punicei maris profundo, peculiari ductoris iustissime sui absorbenda reatu, indigne diu possessis et opibus spoliaretur, et deicola Abrahamidarum progenies celico munere ditaretur. Fuerit at causa huiusmodi quasi subsimilis eius  , damnatur que iure gentium ubique, deceptionis, mysterii; si consideretur tamen humane impenetrabilis, quam confundit Deus, sapientie opacitas; maxima isthic occurrit sapientie et scientie Dei (cuius altitudinem mirari cum deiloquo Apostolo  diuineque dispositionis incomprehensibilitas, per eos tamen uentilata atque nobis monstrata, quibus cophinorum duodecim fragmentorum reliquiis implendorum data legitur auctoritas . Huius itaque incomprehensibilitatis multigena mysteria  , quantum nostre inertie diuisor ille clementissimus gratiarum studio proprie adiicere dignatur indagationis, cum consideramus solliciti; contingit 303 sepissime, quod Sapiens fateri non erubuit incomparabilis illius temporis omnibus ille, Inquisiui, inquiens, sapientiam, et ipsa longe facta est a me . Nec iniuria. De piscibus enim binis  e fluctibus littoris Zabulon  et Nephtalim, apostolici quod germinis uenerabiles patriarche forte sunt iussi incolere, non sine laborioso acquisitis ingenio , et quino panum non sine mysterio iterum numero hi fragmentis bisseni adimpleti sunt cophini: que si uentre recondere libuerit memorie, et retractationis rumine subtilius terenda molaribus reddere, experiemur omnino ueracissime dictum: Qui apponit scientiam, apponit laborem . Non sunt enim triticea, ut leuiter ualeant spoliari, sed hordeaca , ad quorum  medullam uix possit labor studiosissimus peruenire. Superiore igitur mela in uertiginem ducta, subteriore quasi otiosa mystico nec sine sensu iacente, hordeacea hac necessario trita, quam pre manibus uentilandam suscepimus, summa  , eademque gustui propinata, sapit mentis nostre palato, Aegyptum mundum in maligno positum, Pharaonem principem mundi eiusdem figurare diabolum, populum luto et lateribus oppressum, quod missus liberare descendit Dominus, genus signare humanum, mare Rubrum baptismum cruore sanguinis tinctum, submersos peccata, liberatos baptismate lotos et Christi sanguine de morte anime per Saluatorem nostrum redemptos innuere. De uasis aureis et argenteis suasu liberatoris mutuatione deceptoria  furatis si oritur questio, ornamenta, dicimus, sunt et phalere secularium librorum, que, ut uidemus, paganis penitus ablate, in ius et ornatum iam olim transierunt, Christo tribuente, prorsus Ecclesie. Quorsum tamen ista? sagax interrogat si requisitor. Nimirum nostro ut isti tempori non disconuenire illud fateamur Apostoli: Ubi sapiens? ubi scriba? ubi uerba legis ponderans? Nonne stultam fecit Deus sapientiam mundi ? Iam nempe

Iam Cariath-Sephor Iosue destruxerat alter,
Et muros Iericho prostrauerat funditus aruo,
Compita per mundi iubilantibus omnia sanctis.

2. 304 Cum non minore studio, ornatu, atque lepore historiographi nostri agones, qui se precesserant,  martyrum, merita confessorum, celibatum et continentiam uirginum ac uiduarum, penitentiam describere gestiebant conuersorum; quam eloquentie uenustate conspicui, cunctoque seculo predicati liberalium artium illi uel inuentores, uel propagatores, quos mendax protulit potissimum Grecia, et petica garrulitas semper de falsitate inflabat ornata, suos laudibus extollere non destiterat quondam heroas. Nunc uero, proh pudor! nostris utique auorumque temporibus ut coniicere cogamur, non longe illius abesse aduentum, de quo est prophetatum,  quia faciem eius precedet egestas , tanta orbem inopia inuasit scriptorum, ut siqui uel nostris, uel illorum, quos protuli, temporibus aliqua meritorum effulsere prerogatiua, magis hos uulgus, quam quilibet extulerit laudibus litteratus. Dicant ergo, flagito, ad quos usus ab Aegyptiis illa mutuauerint uasa, que possident, aurea uel argentea, si in tabernaculo uel templo aliquid inde ornatus non exhibent Domini? Achan illis  ne non disconueniat, uerendum haud nichil  cum exemplo elogium pro furata utique auri regula, nec Iosue demonstrata. Erat Dominus iehsu eiiciens demonium, et illud erat mutum; et cum eiecisset demonium, locutus est mutus . Iteret hoc Deus, precamur, miraculum,  ut laudem Domini loquatur os nostrum.

3. Quam igitur iure succenseam nostri patruorumque temporis scholasticis, ut iam mestiloquo satis depromam relatu! Contigisse primum fateor nuper, hoc est tempore, quo cuncto predicabilis seculo, gloriosissimus, equissimus, atque piissimus Otto imperator Augustus Italiam intrauerat feliciter triumphaturus  , ueronensi populo grauissimum, culpa non solum illius  , qui tunc inibi indignissime preerat, presulis, sed et sexageno  , qui eum precesserant, annorum curriculo damnum. Cuiusdam enim  Metronis utique sancti corpus ex suburbio ciuitatis eiusdem  , quod basilica beati martyris continebat uitalis, 305 furto laudabili, amisso   damnabili fuerat asportatum, loquebatur uti uulgus indoctum. Cuius sancti Memoriam  pro signorum innumerabilium eiusdem beati patratu inibi exhibitorum, cum uulgaris religioso amore frequentaret caterua (solis miserrimis episcopis, et qui uanissimo labore siliquis incumbebant porcorum edendis, quam illis triticee dulcedinis panibus, quibus mercenariorum multitudinem abundare prodigus  ad patrem rediturus, se autem fame perire deplorabat filius de Euangelio ille, ita locus  uiluerat iisdem, ut militibus  redditu eidem ecclesie competenti donato, presbyter nec illic esset aliquis, qui preuideret locum, tam pretiosum continentem thesaurum.

Heu dolor! orbicule lugentes, obsecro, flete.
Cum enim degenerante uniuersalitate, omnia gemere possemus in preceps quotidie ruere, nisi his fieri incipientibus magis capita preciperemus leuare , id est corda exhilarare, ne amiciores uidelicet presenti mundo, qui transit cum miseria et concupiscentia sua , quam illi, qui isto transeunte propinquat cum felicitate et gloria sua, nos fore diuina censeret iustitia, et discordantes  in aliquo a uoluntate et disposito Creatoris, eius in nobis imaginem deleuisse, et. operationem reprehendisse iudicaremus; quis te solam satis carpere, imo deplorare  misera posset Italia  ? Principibus indignissime abuteris apostolorum, super martyres ambulas, confessores gressibus calcas, uirginum ueneranda pedibus immundissimis teris sepulcra, et canum more fenum aliis prohibentium latratu perinuido, quos uenerari detrectaueras presentes, maledictis prosequeris abeuntes, imo  te fugientes, alios uisitantes. Nonne inuidiosissima in hoc, et auarissima? uel congaudere eorum debueras, qui tibi pre multitudine uiluerunt, honori, nec inuidere eorum  , qui cum nullos [subaudi Sanctos] haberent,  aliquantulos a Domino accipere meruerunt, desiderio, deuotioni atque saluti. Quare in isto saltem illius non recordari iuuat apostolici: Qui habuerit substantiam mundi, et uiderit fratrem suum necesse habere, et clauserit uiscera sua ab eo, quomodo caritas Dei manet in eo?  Et, Diliges proximum tuum sicut teipsum . Cur doles perditum, quod cum haberes, non adeo diligebas?  Sed 306 reuera non doles; sed dolere te ad quorumdam sugillationem subdola fingis. Nam si ueraciter amissos doleres, relictos deuotiore cultu atque obsequio frequentares.

4. uere tamen, quanquam inuidiose tibi prelatos ualeas obloquendo, ut conaris, reprehendere, te tamen meliores, suadeo, cogites minime meruisse. Dictum enim de Deo legitur ueracissime, quod regnare faciat hypocritam propter peccata populi . Ipseque de se: Dabo, inquit, eis reges in furore meo, et in ira mea : ut reges non eos solum, qui ita consuetudinaliter nuncupantur in seculo, sed et cunctos intelligas quolibet in ordine ceteris ad gubernandum prelatos. Martyrem sane tuum si tantopere diligebas, ut quid tam male  custodieras? Consenserit sane, ut criminari contendis, altiori forte consilio, Deique amplius conuenienti disposito tuus episcopus: tu, que tantum facinus perhorrueras, nosse uolo cur abhorrueris. Quia pessimum, inquis, quod ita sanctos perdimus nostros. uerissime: sed conuenientius diceres, quod sancti ita nos fugiunt nostri. Turpis sane lucri cupidus cum nemo sit sanctus; honestum refutasse lucrum nemo inuenitur sanctorum. Honestum uero lucrum est, quod celum locupletat, tartarum spoliat. Si uero te fugienti quoquo adnisu illuc ire complacuit sanctorum alicui, ubi pro reuerentia, quam penes te minime habebat, sibi amore Christi exhibita paradisus de animabus repleretur deuotis etherius, tartareus uacuaretur infernus; cum per tot annorum  curricula pro deuotione consimili nullus hoc meruisset tuorum, cauendum ne celi uidearis profectibus affici, damnis letari. Hoc quippe, quod monstras exemplo, nec apud te uis, nec alicubi honorem habeant sancti.

5. O autem magna uerona, uilla quondam Platonica illa Athenis, uel altera pre multitudine sapientium estimata, grandisonis sanctum tuum quare non extuleras modis? Cur mirabilia, que per eum Deus fuerat operatus, etsi non metrico stylo uulgaras saltem prosaico? Quod plebs indocta canebat, honoratius tu, crede, legisses, et ere Taphnitico tabernaculum hoc Dei ornasses, Gesseni et quod mutuauerat cespitis cultor, argento uel auro compsisses  . Nam ad dedecus tui cum quidam presulem   conscius, dicam, tam pretiosi facinoris tuum interrogasset,  307 cuius ille beatus fuerit sanctitatis, Ille non ad librum se contulit gestorum illius studio alicuius tuorum dictatum, sed ad famam ueridicam illorum, qui cum Psalmista ualebant cantare: Deus, auribus nostris audiuimus, patres nostri annuntiauerunt nobis . Quibus referentibus didicit, quod sanctus isdem in adolescentia huiusmodi fuerit actibus seculi implicatus, de quibus liber continet ita diuinus: Qui cupiunt diuites in hoc seculo fieri, incidunt in muscipulam et laqueum diaboli . Quod cum ei iusto Deo misericorditer permittente, ut multis sepe aliis, contigisset, reatus sui consideratione permotus, se contra se non tardauit erigere, mundi huius omnia relinquere, ut expeditus et liber, soli Domino posset uacare. Sicomorum  itaque crucis cum Zacheo, ut Iesum liberandus uideret, ascendit ; et ne eamdem in angaria cum Simone , sed eamdem cum uitiis et concupiscentiis mortificandus cum Christo, non aliquo tempore, sed quotidie, imo continue ferret; tale sibi fertur supplicium elegisse, quod etiamsi carnis petulantia uictus uellet, omnino nequiret euadere. Publicanum se enim et peccatorem ultra omnes diiudicans homines, ecclesie sibi limina obstruxit: a longe ut stando, Deus, propitius esto mihi peccatori , cum illo alio misericorditer iustificato posset clamare, prouidit  .

6. Sed cur pro magno, quod conuenit minime stando? quasi ante, uel post quemquam nostratum  sibi ipsi aliquem huius estimationis audierim intulisse martyrium. Congruentius sane dicerem uolutando, non enim consonat stando. Ut enim eos omittam, qui ad uentrem, uel stomachum attinent cruciatus,  ad exteriora conuersus, penam sibi illatam referam, et hanc inauditam. Quasi enim tortoris impiissimi et crudelissimi sibi diceret uoce: Quia cum in honore esses, non intellexisti, comparatus iumentis insipientibus, et similis illis effectus ; iumentorum loro te restringere uolo, ne petulanti ritu amplius possis uagari; catenam pedi imposuit  , plumbo eam in magno, qui adhuc ante ianuam basilice iacet, 308 lapide obfirmauit, circulum capularem pedi circompositum seratura  ostiorum firmauit, clauim in gurgite proximi Athesis  non ignoti fluminis, in cuius littore iam dicta est sita basilica  iecit, rogans forte Dei misericordiam, ne unquam eam uideret, donec peccata, que plangere disposuerat, Omnipotentis clementia dimisisset. Ideo uero dubitandi sum aduerbio usus, quia licet hoc non didicerim relatu, miraculi est tamen compertum ita ei contigisse, Deus ut concessit, euentu. Septem itaque annis sub diuo  lapidi ita hesisse fertur concatenatus, donec uolente misericorditer Deo, iam finem his mittere, que huiusmodi comitabantur supplicium crucibus, et supernis martyrem suum  infulare honoribus, piscatores episcopo piscem deferrent, in cuius uentre sancta illa clauis inuenta, eius omnia nuntiauit dimissa facinora. Nam ea recognita,  compedeque catenali a ciuitatis pontifice reserato, beato illo loto, induto, Ecclesie reddito, sacrosancta corporis et sanguinis Domini participatione refecto, cum e uestigio acceptissima illa Domini hostia emissione spiritus angelico esset remigio celis inuecta, nulli est dubitare concessum, qui uel infantili rationalitate uigeret, quin sanctus palmam uictorie in celis pro expugnatione illius, qui secum certando ad horam eum se uicisse inaniter fuerat gratulatus, cum corona martyrii indeptus fuisset. Corporis sane illius terre mandate reliquie miraculorum efficacia hoc testificari nullatenus omisere. Sed, ut dixi, hoc illorum occuluit inertia, qui si quod nacti fuerant scientie diuinitus talentum, magis hoc terrene uanitatis sudario infossum, secularibus  maluerunt concedere ad placendum seculo pompis  , quam ad exemplum auditurorum, laudem et gloriam Dei desiderantibus, nummulariorum ritu, committere populis. Ecce quod decus, quale patrocium, qualem perdidisti, infelix in hoc saltem uerona, thesaurum! Quod reor, si legendo didicisses, uel audiendo saltem diserto a quolibet cognouisses; tam necessarium tam leuiter non 309 perdidisses patronum. Utinam, celitus quibus forte est datus, hoc exaudiant, et sibi a Deo largitam tam pretiosam non negligant gemmam! Succense igitur, dico, succense  petis et scriptoribus illis, qui tuos repleuerunt inanis glorie cupidi muros uersibus tuis, et istius non dederunt gesta, seu miracula paginis:  nam si eum cognouisses, non sic pessime custodisses.

7. Ad uos ceterum intuitum flecto, qui maximis grauati facinoribus, mecum paruipenditis, quod ueracissime fatetur Apostolus , Si nosmetipsos, inquiens, diiudicaremus, non utique iudicaremur . Istius nempe multorumque similium non recordati sanctorum et cur tanta ac talia sint non perpendentes, perditum, fateor, itis, perpessi.  . Sine dubio uero [subaudi perpessi sunt], quia non perfunctorie illud auribus hauserunt Psalmiste: Tu mandasti mandata tua custodiri nimis . Quare nimis, rogas. Nimirum quia, ut ante nos est ueracissime dictum, ad magna premia perueniri  non potest, nisi per magnos labores . Non sunt enim condigne, ut ait Apostolus, passiones huius temporis ad futuram gloriam, que reuelabitur in nobis . Hoc apostoli, hoc martyres, hoc sancti cogitauerunt absque dubio omnes. Hoc qui non cogitauit, seipsum omnino neglexit. Ponamus namque ante oculos quemlibet, et qui idem incurrerit, quod sanctus iste tam magnis diluere meruit cruciatibus flagitium, et tanto sceleratius, quanto non inscius (beatus enim iste in eo inciderat nescius, qui uidelicet ante sepulcrum eius iacens, tundat pectus suum clamans et dicens: Sancte Metro, intercede pro me misero peccatore. Nonne tibi uidetur posse illi sanctum ex obliquo martyrem respondere: Fac quod feci, et impetras  quod impetraui? Quid nos ad hec peioribus irretiti, et, quod grauius, consuetudinaliter facinoribus, super plumam sudantes, et psalmorum carmina  murmurando, ueniam nobis huiusmodi penitentia inaniter promittentes;

Ante focum si frigus erit, si messis in umbra,
gementes et indulgentiam sola presumptione decepti sperantes? Sanctus iste nuda seminudus, et inequalissima uolutabatur diebus ac noctibus per septennium humo. Nos criminosi ueniam rogaturi, pileum uillosum capillis, quos extrahere lugendo debueramus, ne infrigidemur, superinduimus. 310 Eius cuphia  nix, grando, et aura erat nimbrifera,  hiemalis satis rigor incommodus, qui lauaret utique quod commiserat scelus. Pro pileo quem moris est incesta etiam generalitati aduersa, uel eiusdem estimationis innumera plangentes pelliculis exoticis intus farcire, brumali caput ipsius operiebatur lanugine  . Stipularis illa ritus Saxonici camera, quam uertici pro uitando solis imponunt ardore, Phebus illi erat flammiuomus ipse. Eius tentorium celum erat istud erium, ne illi scilicet illud occluderetur etherium. Sol illi pro umbra, cauma  pro refrigerio erat, lune profectus atque defectus, quid a profectu defecerit, ad defectum ruerit, improperabat. Stellarum innumerabilitas, si quando siderum ordinator astrigerum splendificauerat luminaribus auricomis celum, innumeras  sibi reputare commonebat indeficue culpas, et ingratitudinis inculcabat sine intermissione querelas. Quid fragor tonitruorum, impetus procellarum, lapides grandinum, iacula fulminum, nisi tremendum illud diuine animaduersionis eius cordi intonabant iudicium? Tectum illius stellifer, sepe imbrifer, aliquoties nimbosus, plerumque serenus Deo uolente; quorum alternitas habitacula mortales compulit excogitare; tectum, inquam, illi tam uarius ille celestis erat indeficue orbis; non arcens tamen imbres, sed fundens, dans niuem sicut lanam, nebulam ut cinerem spargens, emittens cristallinas non refugienti buccellas, ante quarum frigus ille perstabat patientissime solus, usque dum Dei solius potestas misso ea liquefaceret uerbo, flaret spiritus  eius, et fluerent aque  lauatrices tam externarum quam internarum sancti capitis sordium. Si quando pluuigere nubes obduxere nebulosa caligine polum; inde aliquod minitantes imminere infelicibus ruricolis damnum, suum reputabat fore peccatum, quod adeo Deum utique offenderit, ut non sibi solum, sed et quam incolebat, illud importauerit patrie malum. Sic enim, sic solent sancti plerumque sibi talia computare; sic culpas aliorum in seipsos referre, non uoto mendacii, sed sollicitudine timoris Dei, non uero illius seruilis, quem foras caritas mittit, sed illius casti in seculum seculi permanentis; nec quia metuant, quam conuersione iam Deo promittente se presumunt euasisse,  penam; sed ne securitate torpentes, claritatis Dei fiant indigni conspicere gloriam  sanctitatis sine dilectione: uitia non solum cauent propter iubentis Domini imperium, sed 311 et nimium  exsecrantur per odium, ut non dedocet quidam inter suos metrographie diligentissimus ita:

Oderunt peccare boni uirtutis amore. 

8. Ecce in qua schola educabaris, discipule obedientissime ac uerecundissime Christi; qua exercebaris palestra, regis illius celestis athleta; quo holocaustabaris incendio, acceptissima hostia Christo. Quid cogitabas, sanctissime, quid loquebaris contra eum tamen, qui tue inuidens saluti, te ad hoc impulerat, propter quod mille mortibus simile aggredi es compulsus tormentum? Nimirum reuocabas in eum, que pati iubebaris tormenta, cum de tibi misericordia Dei pro uentura uictoria indicibili eum urebas inuidia  . Quid quod  ursorum, leonum, pantherarum, uel Hyrcanarum tigrium more catena in propatulo constrictus, spectaculum angelis et hominibus factus, circa te multitudinem uidebas, uel audiebas ludentium, gaudentium, nuptias sepe, prandia incessanter celebrantium, symbola  frequentissima commessationum illecebras actitantium, cachinnos et ludicra moris longe alterius tibi nimium importuna? Surdo hec sirenarum quondam ille cantus ut alter, percipiebas, credo, auditu  . Ad hec omnia quis tibi sensus? que passio? quod erat martyrium? Scio tamen, scio et incunctanter, sciant ut alii, proferre quid agebas non metuo. Nimirum precibus angelos, lacrymis ad auxiliandum ciebas archangelos, apostolos gemitibus aduocabas, martyres, confessores ac uirgines, ut  pro te inuidissimo cum hoste confligerent, exorabas. Quid de illa uniuersorum illorum regina? Subseruiente, reor, uerecundia, que inter bonos impetrationis innegabile possidet robur, tanto eam exaudibilius, quanto humilius ac uerecundius supplicabas. Puto enim, quod nemo carnali oblectamento  pollutus, eius sine pudore inuiolabilissimos pulset, nisi demens, auditus. Dei enim hominem induti per unitatem in duabus naturis persone mater ideo fieri meruit, quia respecta ipsius a Deo incomparabili ceteris humilitate, que statum bonorum sola potis est perseuerantissimum custodire, ut ante partum, ita in partu, nec minus post partum uirgo potuit permanere. Morale est omnibus sane, ut huic rei, quam amplius diligunt, detestentur  contrarium. Sancta ergo Dei Genitrix, quia castitatem ultra omnes dilexit, contrariam illi libidinem in omnibus Christicolis, credo, magis habet  exosam. Labia igitur osculo illecebroso polluta, lingua turpiloqua 312 obscenitate sordidata, castissime uirginis  nomen qua temeritate inuerecunde audeant nominare? Cor lasciua meditatione pollutum, eius recolere qualiter presumat saltem uocabulum ipsis angelis uenerandum? Sed quod facinorosa refugit conscientia, presumere facit clementissimi Filii eius pietas, atque incarnationis ipsius ratio fidelissime considerata. Indignari enim eam, misericorditer, reor, contradicit, sceleratissimus etiam famulus dum carnem illi representat, quam ex ea clementer assumpsit pro emundandis reorum delictis  : ac per hoc de te iam martyr secure, pro nobis apud eamdem Dei Genitricem eadem uerecundia  usus, precamur, humiliter intercede.

9. Sed quid imperitissimus inaniter conor?

Defuit eloquium, nec te sustollere possum.
Tulliana enim mihi si adesset facundia, enarrare nequiret mea de te que gestit, uictor, instantia. Sed conabor iterum, quamuis non sequatur dicendi facultas, quem non patitur silere uoluntas. Studebas, dico, quotidie Domino uictimam immolare, holocaustum mactare, non ex alieno uerum pecore, sed ex proprio corpore. Tu sacerdos, tu hostia eras; tu carnifex, tu martyr; tu tortor, tu torsionis perlator; tu iugulum, tu iugulator; ultor criminis, seruator alumni, carnis neglector, mentis prouisor. Multum te uero, qualem censebas, fateor, oderas, dum te ita acerrime cruciabas. Rationem carni subigere gestiebas;  eam ideo tam atrociter affligebas; sed reuera odiendo amabas, dum sic eam Domino reconciliabas. uera est enim dicentis sententia, quia nemo unquam carnem suam odio habuit, sed nutrit et fouet eam : carnem, inquit, ut non uitia intendamus carnis  amanda  : illa enim a malo sciebas procedere, hanc uero ab illo factam, qui uidit cuncta que fecit, et erant ualde bona . uitia ergo, martyr, uitia, non carnem insequebaris, dum eam tam uariis tormentaueras modis; ut medicus scilicet morbum insequitur cauterio, dum cupit homini prodesse remedio, carnis illius licet incommodo; quam seuero igitur, bone medice, urendo te ipsum salutis dilecto, tormentabas cauterio; qua potionum amaritudine interiora  tue curare non omittebas quotidie anime? Quam necessario fotu carnem etiam quandoque cum anima  nutriebas percepta immortalitate in eternum uicturam, longum est enarrare!

10. Quid tibi at profecerit contra militem 313 Christi tamen, hostis importunissime, tua illa ad tempus uictoria, uidere non possum  . Triumphantius te enim gaudemus ipso ipsius casu deuictum, quam si ab ipso ea hora continuisses insipientissime manum. Oblitus forte fueras, impiissime, Saluatorem clementissime professum, gaudium esse in celo super uno peccatore penitentiam agente, quam supra nonaginta nouem iustos non indigentes penitentia . Qui desidiosius enim sue confidens forsan iustitie, uictitando uix de uenia habuerat non adeo grauium, sed tamen innumerabilium peccaminum, ut multi, presumere, odio istius,  in quod eum impuleras, criminis, uires exerens uniuersas, gladium auxilii arripiens te contra diuini, scuto protectionis Dominice tectus, acerrime non dubitauit insurgere, Entellinis ac te cestibus fatigare, iacula incessabiliter mittere, missilia iacere, nudus indeficue tecum gratia Dei nudante, scilicet ne tibi unde teneretur relinqueret aliquid, sine intermissione luctari; prouidusque a longe sagittis de pharetra Iesu emissis te semper impetere, et, ut inaccessibilis in perpetuum foret, uallo protectionis Dei sine intermissione diuinum postulando auxilium se circumdare  . Ignorabas, aut forsan non recolebas, nequissime, asserto illius quondam nobilissimi deuictoris in sterquilinio tui, imo ad eum loquentis, qui tibi illum exposuerat tentandum quidem, sed  minime uincendum, de turbine Deum; non reminiscebaris, inquam, foramen in maxilla tua fore armilla patratum circumplectentis nos diuine misericordie  , per quod euadere de tuarum posset mandibularum contritione , ut uniuersi utique fructus dignos agentes penitentie [subaudi possunt euadere]? Unde enim, miserrime, ac preteritorum oblite, unde, inquam, Petrus, unde Paulus ex Saulo factus, unde alii multi fauces tuas nisi per illud euasere foramen? Et uide, miser, quid tibi contigerit. Dum enim eius cor petulantia carnali pulsasti, hoc nolens ad amorem Domini, infelicissime, fortius impulisti. Inde ergo robustior ei pax cum penitentia placato piissimo iudice fuit, unde durius contra te certamen, impiissime, sumpsit.  Merito ergo follis  latiali rusticitate uocaris; quoniam quidem ueritate uacuus, falsitate  quanquam refertissimus, indeque stultissimus te ipsum ita sepissime decipis. Sic Abel protomartyrem fieri, sic Sem et Iaphet benedici, sic Ioseph glorificari fecisti: et ne in infinitum nostra in te procedat inuectio, sic tibi monarchiam totius credentium orbis alienasti, 314 cum discipulum magistrum suum Deum et Dominum uendere, emptores crucifige, crucifige suasisti clamare: quod te tamen statim penituit fecisse, cum uxorem Pilati in somnis sollicitans compulisti, iugalem, a scelere ut resipisceret, nuntio misso rogare. Sed celestis dispositor, qui nouerat benigne tua etiam uti malignitate, tibi complicibusque tuis de tanto scelere damnationem, sanctis omnibus, ut et isti beato feliciter contigit, operatus est redemptionem. Et ut de recentioribus  aliquid ad te, serpens antique, proferam confutandum, famosissimis heremitarum futuris Moiseo utique atque Macario quid nocueris te attendere uolo, uni eorum scilicet latrocinium, alteri homicidium suadendo . Erubesce ergo tandem aliquando, erubesce, inaniter quamuis, commoneo, tam multipliciter uicte; et ab electis Dei inanes iam conatus, miserrime, contine. Nouit enim celestis Medicus, ut perlepide orator quidam ait eximius, multa bona facere etiam per iniquos, cum conuerterit ad adiutorium, quod paratum est ad nocendum. Neque uero aliquem suorum a te superandum tibi exposuisse callidissima, ut te ita uocitem, stultitia crederes Dominum, si tenebrosissime illud  in te ualuisse comprehendere lumen, quo te amplius excecauit, cum omnia, que ille, quem incessendum proposueras, tibi tradens, [subaudi habebat] animam illius te seruare precepit . Tu enim quomodo seruares, que seruata atque seruanda potius perdere festinas? Sed serua, dicens, ne tangas intelligi dedit. Nisi uero eius animam suggestione tangeres, delectatione qualiter ad consensum maledicendi Deum, deceptissime in hoc saltem, conuerteres? uerissime itaque  credere de te uales prolatum ue qui decipis, nonne et ipse deciperis? Deciperis enimuero sepe, deciperis dico, formate ad tibi illudendum , Psalmista ut canit, uirulentissime draco. Inter malignitatem quippe et benignitatem  cum sit hec quoque discretio, ut, ille quas precipue amat, tu maxime oderis animas. Cur non perpendisti, nil, quod pro magno duceres, tibi seruari, cum corpus corrumpendum aliquando, etiamsi tibi non concederetur, affligere permittebaris, animam incorruptibilem  non ledere iubebaris. Qui utique absorbes fluuium gentilitatis, et non miraris, habes fiduciam quod influat in ore tuo Christianitatis Iordanis?  Unde hoc enim nisi pro animabus deglutiendis aqua baptismatis lotis, quarum scilicet in perditionem defluxum insaturabiliter 315 sitis? Decipi te igitur huiusmodi concesso cur non intellexeris, mirandum, specialis deceptio deceptorum  . A tuis sane si exigere inuase semel dominationis tributum, non adeo fuerat conquerendum, inius quare te inferas alienum et utique  maioris, et qui suos proprii promisso ita confirmauerit oris  : Pater, quos dedisti mihi, non perdidi ex eis quemquam . Sed preterito usum uerbo non putasti de futuris, stultissime, curare, ideo non desinis eos sine  fine tenus infestare. Sed audi, cum tuo consilio detestande: Ecce ego uobiscum sum omnibus diebus usque ad consummationem seculi . Nullum suorum, crede, tibi exponet, de quo perfecte gratuleris, imbellem. Ad cumulum uictorie diutius lacessiri permissos quamuis innumeros per tue infestationis malignam misericors, ut et istum, etiam post casum prouehet fraudem  . Ea demum inter potentiam et omnipotentiam discretio est, quod illa quedam, ista omnia potest. Liquet ergo hac distinctione, quod nichil ualet potentia contradicente omnipotentia: ac per hoc innutanter colligitur, quia de tuis, quos uoluerit et quomodocunque uoluerit, ualet Deus te nolente ad se trahere; tu neminem de suis, ipso nisi permittente, saltem audeas incursare,  quod euidentissime es miser expertus, cum nec gregem porcorum inuadere es, data nisi licentia , ullo modo ausus. Tractio uero illius salus, tua perditio est, a qua ille quoque consueuit innumeros misericorditer liberare. Nam etsi catuli tui ut rapiant rugiunt, tamen a Deo suam escam, ut in Psalmo legitur, querunt , optando uidelicet, ut eius relinquat custodia, quos inuadere illorum queat malitia. Quanquam et tu legaris uero cauda tua partem maximam stellarum de celo uel traxisse, uel trahere, uel tracturus esse in terram , ne decipiaris moneo. Non enim de illis dicitur, qui fulgebunt sicut sol in perpetuis eternitatibus , et sicut splendor, firmamenti  , qui erudiunt plurimos; non, inquam, de illis, qui uero lumini ueraciter inherentes ueraciter lucent; sed qui imitantes [supple te], se in angelos lucis per hypocrisim transfigurare , tecum in barathrum inferni ruituri,  forinsecus stelle, intrinsecus tenebre  non timent. Quomodo enim ut splendor firmamenti 316 fulgentes, qui utique sunt illi, qui pro posse illorum constantiam conantur imitari, qui te ruente immutabilitatis sunt gratiam assecuti, eternalibus inuolui unquam tuis possint uidere non ualeo tenebris, quorum namque nomina sunt scripta in celo (Luc. X, 20 [. In tue perditionis, crede mihi, nunquam inuenientur, Lemur nigerrime, diptycho  per foramen maxille nimirum eiecti , ut et iste noster, de gutture tuo.

11. Nec te ceterum, qui tanta pertuleris, satis laudare, martyr beate; nec illum, qui te ad ea necessario perpetienda impulerit, ut dignus est, carpere  sufficimus, et odiis insequi eius contra nos inuidie paribus. Miseri inter hec nos nimium et infelices, cum te martyr laudare conamur uocibus, contrarii moribus, predicare sermone, dissimiles opere. Te quippe felix glorificat palma: nos contra infelix accusat conscientia; et ne cuiuis nostrum dicatur, De ore tuo te iudico, serue nequam , formidat omnino suspecta. Si enim talem habebas, cur tam uilipendebas? cur sublegi  tibi tam pretiosum passus es margaretum? cur huiuscemodi fulgoris tenacissime non custodieras nummum? Ut illum sane predicas de uno fecisse, tu quare de innumeris neque dissimilis damnationis studes sceleribus actitare  ? Si ille per penitentiam non solum, ut credibiliter asseris, ueniam, sed  et martyrii accipere meruit palmam; tu per impenitentiam quare thesaurizas tibi iram , et non exstinguendam in perpetuum flammam? Sed agit hoc, athleta pugnacissime, non diffitemur, agit hoc instabilitas et eneruitas nostra; succurrat nobis, queso, constantia et firmitas tua.

12. Miretur sed aliquis, quod te martyrem tam sepius uocitem, cum effusione sanguinis non sortitus fueris, confessor sanctissime, finem. Sed potius, dico, ille miretur, quod Zebedei filiis dixisse non recolit Dominum, Calicem meum bibetis , cum unus eorum solum effusione pro Christo de mundo transierit sanguinis; alter uero  , ut et tu felicissime, multa pro Deo sustinuerit tormenta, sed  in pace uocatus, martyrii non caruerit gloria, ut et inter eximios quoque non infimo, ante mortem, in morte, post mortem inuicto contigisse leuite Christi uincentio, passionis ipsius, ut et aliis pluribus, monstrat assertio. 317 Illius nempe a corpore animam tyrannicus non expulit mucro, sed diris tormentorum suppliciis pro Christo alacriter superatis, ac felicis pugne agone, ut de eo cantatur perlepide, constanter expleto, tandem pretiosam resolutus in mortem, celo triumphans, Agathes uti et beata, spiritum reddidit. Tuam ipsius animam pertransibit gladius , beate Dei Simeon genitrici loquitur iustus, subeundum utique illi uaticinans procul dubio doloris, non mortis uero martyrium.

13. Gaude ergo, martyr, gaude, inquam, letare,  et exsulta, et pro nostra, rogamus, intercede apud Deum semper, indebite licet, miseria. Mansuetudinem namque imitaris [id est, antiqui Ioseph] illius  qui uenditoribus tam leni quondam indulserat, ueridico tamen affatu, germanis: quanquam nullum tui adhuc deprehendere ualuerimus sancti corporis uenditorem, quod utique fecisse Iude fuerat proditoris facinus, scelerati alicuius uel uespillonis sacrilegium imitari  . Sed te, proh nefas! ita tenus deploramus a nobis, sancte, neglectum, ut furto adiri uenerabile tuum quoque modo ualuisset sepulcrum, quod facinus quoque non inficiamur fuisse nefandum. Quis enim talem negligeret, nisi demens, patronum, etiamsi cum eo mille corporum uicinitate potiretur sanctorum? Deuotiore  ergo te recolentes affectu, benignissime Pater, absentem, quam olim excoluerimus presentem degeneres, quia sepe ita contingit, considerans filios, imo nequissimos seruos, uicem nobis eamdem malorum noli, te precamur, rependere, non deserens scilicet tuitione, deserueris quamuis indignissimos abitione; sed presentissimus nobis in tuo capite Christo, reconciliare tuis eum meritis nobis non solum de isto, sed et omnigeno culparum non desinas, precamur, reatu  . Contigerit hoc tibi sane nostra  culpa atque neglecto; sed illius non possumus negare, qui terrena cum celestibus moderatur, factum uoluntate atque disposito, cuius ordinationi nullius resultare ualuit unquam  renisio. uoluit enim te sepulture aggere pressum leuare de humo  , et statu locari condigno. Celestis enim anime artus deuotius excolit uulgus, si eos non 318 obtegit tellus, sed mausolei uenustat ornatus. Quod si, ut putatur, ita est ueraciter actum; haud creperum, quin hoc tibi concinat exemplum, quod de Ioseph et fratribus eius paulo superius a nobis est prelibatum: Nolite metuere, ait enim formidantibus ille, nunquid enim Dei renuere possumus uoluntati? uos cogitastis de me malum, sed Deus uertit illud in bonum, ut me exaltaret . Ne ergo tua exaltatio, nostra sit, queso, auerte, damnatio, ne tua abitio nostra perditio; profuerit sed rogamus e nobis alicui potius, si corde simplici ita te non obstiterit exaltari, cecumine forsan criminum  ita licet obtenebratus suorum, ut subitanea interpellatione adactus: Palpebre tue precedant gressus tuos , sibi imperatum non fuerit recordatus; et: Sunt uie, que uidentur hominibus recte, quarum finis usque ad profundum inferni demergit , sibi predictum oblitus  . Recreante uero eiusmodi pusillanimitatem taliter Domino, atque dicente: Si oculus tuus fuerit simplex, totum corpus tuum lucidum erit , liceat eum quamlibet e tribus fugitiuorum tuo, martyr, fretum ducatu ciuitatibus ingredi inter spem uenie et metum gehenne , quo exaudibiliter possit, opus si fuerit, ut de infinitis, ita de isto Psalmiste uerbis clamare: Circumdederunt me mala, quorum non est numerus; comprehenderunt me  iniquitates mee, et non potui ut uiderem; multiplicate sunt super capillos capitis mei, et cor meum dereliquit me. Complaceat tibi, Domine, ut eruas me (Psal. 30, 13 [. Sol preterea iste mortalium conspicuus oculis cum flammigeris inuectus equis altum petit, potiora terrigenis commoda gignit. Tui autem, o sidus celeste, luminis sol ipse Christus infusor, proprii actus attende sit ipse idemque relator: uado, ait, ad eum, qui me misit, et nemo ex uobis interrogat me, quo uadis; sed, quia hec locutus sum uobis; tristitia impleuit cor uestrum. Sed ego ueritatem dico uobis,  expedit uobis ut ego uadam ; idemque: Si exaltatus fuero a terra, omnia traham ad me ipsum . Indeque gratulabundus non immerito ille, etsi cognouimus, inquit, secundum carnem Christum, sed iam nunc non nouimus . Constat igitur, nec ambigi ualet, quia si fides in sanctis damnum non patitur mortis, multo minus absentationis; et ideo intitubabiliter confidimus, 319 si tua sequamur uestigia, profuisse nobis quod abieris; nec [subaudi prodest] te nos iam nosse cum innumeris nostro habere in uicinio  mortuum, sed scire ut uere sanctum dignatione Dei honorificentissime illo translatum, ubi ueneratione debita tuorum certaminum excolatur die noctuque martyrium; nobis uero qualiscunque sit, quod credimus, leuigatio  culpe, quod desiuimus te iam sero, licet tam indecenter, tractare, et assueuimus aliorum saltem documento, ut debueramus, condigno honore excolere, te ut amissum patrem dolere, dolendo ardentius diligere, diligendo sepius recolere, recolendo uenerantius exorare. Traxisti nos, martyr, ut ita loquamur, ad te, a Deo ut dignus fueras cum es exaltatus; traxisti, et relinquendo tanto firmius, quanto deuotius te recolentes nos sanctissime, possides. Nam religiosius quisque prudentum nunc tuorum frequentat reliquias cinerum, quam uniuersi sancti corporis tui seruatorem olim cum ceteris excoleret locum; ac per hoc, ubi crescit nostra erga te, martyr, deuotio, crescat, necesse est et tue erga nos pictatis, nec desperandum, prouisio. Tuorum sane pignorum qui  temerare sunt ausi sacrarium, interiorem adire moneo consiliarium, et diligenter ab eo disquirere, quem intentionis in tanto facinore secuti sint impetum; et proprium laxare ipsius discrimine factum. Si enim simplicem in hoc sui desiderii secuti sunt oculum ductorem, se necessarium gaudere, fateor, possunt  adeptum. Sin alias, quam eos dicentis percellat uereri non parum auctoritas: Si quis templum Dei uiolauerit, disperdat illum Deus , uti reor, possumus in hoc huiusmodi argumento dicentis: Habe caritatem, et quidquid uolueris facito  , et o quam lepide! letor, Charitas enim, alter ut ait, non agit perperam. Otiosa est ergo? Absit. Audi enim uerissime fatentem: Nunquam est Dei amor otiosus; operatur enim magna, si est; si uero operari renuit, amor non est.

14. His ita compactis in cultu et ueneratione tuorum, sancte, ubi latus diceris, artuum, et, ubi relictus crederis, cinerum, quale quis uel ablatorum, uel amissorum apud Deum de te remunerationis sperare  possit, coniici ualet certissime, lucrum  Utriusque tamen partis contra te commissorum indultorem excessuum, precamur, inueniamus, piissime alme, te ipsum exoratorem 320 pro nobis indeficientissimum apud Dominum Iesum Christum redemptorem mundi clementissimum, dispunctoremque non solum actuum, sed et intentionum nostrarum equissimum, qui cum Patre et Spiritu sancto uiuit et regnat Deus per omnia secula seculorum. Amen.



EIUSDEM OPUSCULI FRAGMENTUM Primis Ratherii curis lucubratum, et antea editum ex ms. capituli cathedralis ueronensis.


 1. Ut sacratissimus, ac ueracissimus eui prioris narrat chronographus, cum Memphitici  de manibus tyranni, imo Niliace de faucibus bellue suum liberare diutissime afflictum misericorditer disponeret Dei pietas populum; inter cetera eidem congruentia operi precepit, ut abiturus uiritim ab amico suo quilibet plebis eiusdem mutuaret uasa argentea, atque aurea, quo scilicet et gens uenefici  maris fluctibus absorbenda, indigne diu possessis opibus spoliaretur, et deicola Abrahamidarum progenies celico munere ditaretur. Fuerit at causa huiusmodi quasi subsimilis eius, qua e iure uituperatur, fraudulentissime deceptionis mysterii, si consideretur tamen humane impenetrabilis, quam confundit Deus, sapientie opacitas; maxima  istic occurrit sapientie et scientie Dei, cuius altitudinem  mirari cum deiloquo Apostolo, quam discutere ac reprehendere cum uesanissimo hereticorum catalogo sanum conuenit sapientem, per eos uentilata, atque nobis monstrata, quibus cophinorum duodecim  implendorum data legitur auctoritas, diuine dispositionis incomprehensibilitas. Huius itaque incomprehensibilitas multigena mysteria, quantum nostre inertie diuisor ille clementissimus gratiarum studio proprie adiicere dignatur indagationis, cum consideramus solliciti, contingit sepissime, quod sapiens fateri  non erubuit incomparabilis omnibus: illic inquisiui, inquiens, sapientiam 321, et ipsa longe facta est a me . Nec iniuria; de piscibus enim binis non  sine laborioso de fluctibus incerte dapsilitatis ingenio acquisitis, et quino panum non sine mysterio iterum numero hi fragmentis bisseni adimpleti sunt  cophini ; quos si uentre recondere libuerit memorie, experiemur omnino ueracissime dictum: Qui apponit scientiam, apponit laborem . Non sunt enim triticei, ut leuiter ualeant spoliari, sed hordeacei , ad quorum medullam uix possit labor studiosissimus peruenire. Superiore igitur mola in uertiginem ducta, subteriore quasi otiosa iacente, hordeacea hac necessario trita, quam pre manibus uentilandam suscepimus, summa, eademque gustui propinata, sapit nobis Aegyptum, mundum in maligno significare; Pharaonem, principem mundi diabolum; populum luto et lateribus oppressum, quem missus liberare descendit Dominus, genus humanum; mare Rubrum, baptismum cruore sanguinis tinctum, submersos,  peccata, liberatos, baptismate lotos, et Christi sanguine de morte anime per Saluatorem nostrum redemptos. De uasis aureis, et argenteis, suasu liberatoris, mutuatione furatis  si oritur questio; opes, siue phalere secularium librorum, que, ut uidemus, a paganis penitus ablate, in ius et decorem  iam olim transierunt, Christo tribuente, prorsus Ecclesie. Quorsum tamen ista, sagax interrogat si requisitor; nimirum, ut non sine causa clamasse fateamur Apostolum: Ubi sapiens, ubi scriba, ubi inquisitor huius seculi? Nonne stultam fecit Deus sapientiam mundi?  Iam nempe:

Iam Cariath Sephor Iosue destruxerat alter,
Et muros Iericho prostrauerat funditus aruo,
Compita per mundi iubilantibus omnia sanctis.

 2. Cum non minore studio historiographi nostri agones martyrum, merita confessorum, celibatum et continentiam  uirginum ac uiduarum, penitentiam  describere gestiebant conuersorum, quam eloquentie uenustate cuncto seculo predicati liberalium artium illi uel inuentores, uel propagatores, quos mendax protulit potissimum Grecia, et petica garrulitas semper de falsitate inflabat ornata, suos laudibus extollere non cessauit heroas. Nunc uero, proh pudor! nostris utique, auorumque temporibus   tanta orbem inopia  inuasit scriptorum, ut si qua uel nostris, uel illorum, quos protuli, temporibus, aliqua meritorum effulserit prerogatiua, magis hoc uulgus, quam quilibet extulerit litteratus. Dicant ergo, flagito, ad quos usus ab Aegyptiis illa mutuauerint  uasa, que possident aurea uel argentea, si in tabernaculo uel templo aliquid inde ornatus non exhibent Domini. Orma illis uereor, Orma  , inquam, illis pro furata auri regula , nec Moysi demonstrata. Erat Dominus iehsu eiiciens demonium, et illud erat mutum; et cum eiecisset demonium, locutus est mutus . Iteret hoc Deus, precemur, miraculum, et laudem Domini loquatur os nostrum .

3. . . . . . . . . . iam igitur iure succenseam nostri patruorumque temporis scholasticis etiam nunc mesto depromam relatu  . Contigisse primum fateor nuper, hoc est tempore, quo cuncto predicabilis seculo gloriosissimus, equissimus, atque piissimus Otto imperator Augustus Italiam feliciter intrauerat  triumphaturus, ueronensi populo grauissimum, culpa non solum illius, qui tunc inibi indignissime preerat, sed et sexageno, qui eum precesserant, annorum curriculo, damnum. Cuiusdam enim  uiluerat, ut militibus reditu  eidem ecclesie competenti donato, presbyter nec illic esset  aliquis, qui preuideret locum, tam pretiosum continentem thesaurum.


Heu dolor! orbicole lugentes, obsecro, flete.

Quis enim te satis carpere, imo deplorare  misera potest Italia? Principibus indignissime abuteris apostolorum, super martyres graderis, confessores plantis calcas, uirginum ueneranda pedibus 323 immundissimis teris sepulcra, et canum more fenum aliis prohibentium, latratu preinuido, quos uenerari detrectaueras presentes, maledictis persequeris abeuntes, imo, quod ueracius, te fugientes, alios requirentes. Nonne infelicissima uel congaudere debueras eorum [id est sanctorum], qui tibi pre multitudine uiluerunt, honori, nec inuidere eorum, qui cum nullos  haberent, aliquantulos, cum indigerent  , a Domino accipere meruerunt, desiderio, douotioni, atque . . . . . . . ? Quare in isto saltem illius non recordari iuuat apostolici: Qui habuerit substantiam mundi, et uiderit fratrem suum necesse habere, et clauserit uiscera sua ab eo, quomodo caritas Dei manet in eo?  Et: Diliges proximum tuum sicut teipsum . Cur doles perditum, quod cum haberes, non adeo diligebas? Sed reuera non doles, sed dolere te ad quorumdam suggillationem impia fingis. Nam si ueraciter amissos doleres, relictos deuotiore cultu excoleres.

4. uere tamen, quanquam inuidiose tibi prelatos ualeas obloquendo, ut conaris, reprehendere, te tamen meliores suadeo cogites minime meruisse. Dictum  enim de Deo legitur ueracissime, quod regnare faciat hypocritam propter peccata populi . Ipseque de se: Dabo, inquit, eis reges in furore meo, et in ira mea . Si martyrem sane tuum tantopere diligebas, ut quid tam male custodiebas? Consenserit, ut criminari contendis, altiori forte consilio amplius conuenienti disposito, tuus episcopus: tu, que tantum facinus abhorrueras, nosse uolo cur abhorrueris. Quia pessimum, inquis, quod ita sanctos perdimus nostros. uerissime, sed conuenientius diceres  . Quod sancti ita nos fugiunt nostri. Turpis sane lucri cupidus cum nemo sit sanctus, honestum fugisse lucrum nemo inuenitur sanctorum. Honestum uero lucrum est, quod celum locupletat, tartarum spoliat.  Si uero te fugienti quoquo annisu illuc ire placuit alicui sancto, ubi pro reuerentia, quam honeste minime habebat, sibi amore Christi exhibita, paradisus de animabus deuotis repleretur etherius  ,  tartareus uacuaretur infernus, cum per tot annorum curricula pro deuotione consimili nullus hoc meruisset tuorum, cauendum ne celi uideatis profectibus inuidere, damnis gaudere. Hoc quoque, quod monstras exemplo, nec apud te uis, nec alibi honorem habeant sancti.

5. O autem magna uerona, uilla quondam ut altera  , Platonica illa Athenis, uel alia pro multititudine sapientum estimata, grandisonis sanctum tuum quare non extuleras modis? Cur mirabilia, que per eum Deus fuerat operatus, etsi non 324 metrico, saltem  stylo uulgaras prosaico? Quod plebs indocta canebat, honoratius tu, crede, legisses, et auro Taphnitico tabernaculum hoc Dei ornasses, offerens et quod mutuauerat cespitis cultor,  argento compsisses. Nam ad dedecus tui cum quidam  presulem conscius forte tam pretiosi facinoris tuum interrogasset, cuius ille sanctus sanctitatis fuerit; cur non  ad librum se contulit gestorum illius stup . . . . . . . . illorum, qui cum Psalmista uolebant  canere cantibus illius diui . . . . . . . referentibus didicit, quod sanctus in adolescentia huiusmodi fuerit actibus seculi implicatus, de quibus liber continet ita diuinus: Qui cupiunt diuites in hoc seculo fieri, incidunt in muscipulam et laqueum diaboli . Quod cum  . . . . . Deo misericorditer permittente, ut multis sepe aliis contigisset, reatus sui consideratione commotus, contra se non tardauit erigere, mundi huius omnia relinquere, ut expeditius et liberius soli Domino posset uacare.  Sycomorum crucis cum Zacheo  ut Iesum liberandus uideret, ascendit; et ne eamdem in angaria cum Simone, sed eadem cum uitiis et concupiscentiis mortificandus, non aliquo tempore, sed quotide sentiret, tale sibi elegit supplicium, quod, etiamsi carnis petulantia uictus uellet euadere,  omnino nequiret. Publicanum se enim, et peccatorem esse ultra omnes diiudicans, ecclesie sibi limina obstruxit; a longe ut stando Deus propitius  esto mihi peccatori , cum illo alio misericorditer iustificato posset clamare, prouidit.

6. Sed cur profero, quod non conuenit, stando? quasi ante, uel post quemquam sibi ipsi aliquem huius estimationis audierimus tulisse martyrium. Ut enim eos omittam, qui ad uentrem, uel stomachum attinent cruciatus ; ad exteriora conuersus, penam sibi illatam referam, et hanc inauditam. Quasi enim tortoris impiissimi, et crudelissimi sibi diceret uoces: Quia cum in honore esses, non intellexisti, comparatus iumentis insipientibus, et similis illis effectus; iumentorum loro restringere, in petulanti ne tu amplius possis uagari :  catenam pedi imposuit, plumbo eam in magno, qui adhuc ante ianuam basilice iacet, lapide obfirmauit, circulum pedi circumpositum seratura ostiorum firmauit, clauim in gurgite proximi Athesis non ignoti fluminis, in cuius littore iam dicta est sita basilica  iecit: rogans forte Dei misericordiam, ne unquam eam uideret, donec peccata, que plangere disposuerat, Omnipotentis clementia dimisisset. Ideo uero dubitandi sum aduerbio 325 usus, quia licet hec non didicerim relatu  , miraculi est compertum ita ei contigisse, Deus ut concessit, euentu. Septem itaque annis sub diuo lapidi ita mansit concatenatus; donec uolente misericorditer Deo iam finem his mittere, que huiuscemodi comitabantur supplicio, crucibus,  et supernis martyrem suum infulare honoribus; piscatores episcopo piscem deferrent, in cuius 326 uentre sancta illa clauis inuenta, eius omnia nuntiauit dimissa facinora. Nam ea recognita, compedeque catenali ab episcopo reserato, beato illo loto, induto, Ecclesie reddito, et sancta corporis et sanguinis Domini participatione refecto, cum uestigio . . . . . . . . . tissima Domini hostia emissione spiritus angelorum esset remigio celis inuecta . . . . . .



[TRIA DOCUMENTA.]





ADMONITIO IN TRIA DOCUMENTA SEQUENTIA.

Tria sequentia documenta, que ex ordine temporis Inuectiue precedenti subiicienda sunt, hic simul proferimus; quia omnia pertinent ad clericos a Milone ueronensis sedis, uti auctor appellat, inuasore ordinatos, de quorum legitima ordinatione, atque ordinum exercitio Ratherius dubitabat. Omnia scripta fuerunt anno 963, ut in uita latius probauimus § 14, postquam ille sue sedi tertio restitutus, in eadem tum Romani pontificis decreto, tum Papiensis synodi iudicio confirmatus fuerat. Priora duo sunt decreta, quorum altero scripto die 8 Februarii eosdem clericos ab officio abstinere iussit usque ad uenturam legitime ordinationis diem; altero autem postridie eius diei edito ob excitatas ab iisdem turbas, primum  decretum ueluti reuocans, ipsos proprie conscientie dimittendos duxit. Tertium documentum Kalendis Augusti signatum, quod cum epistole formam preferat, inter epistolas ab Acherio impressum fuerat, proprie non est epistola, sed libellus cleri ueronensis nomine ab ipso Ratherio scriptus, ac directus in titulo ad Romanam Ecclesiam, quo iidem clerici canones et decreta ab episcopo sibi obiecta ita proponentes inducuntur, perinde ac si causam eiusmodi Romane sedis iudicio diiudicandam subiiciant. uide que hac de re in uita loco laudato plenius disseruimus.





RATHERII DECRETA ET LIBELLUS  De clericis a Milone sue sedis inuasore ordinatis.



I. 327 RATHERII DECRETUM DE CLERICIS A MILONE SUAE SEDIS INuASORE ORDINATIS.


Ab inuasore sedis istius ordinatos, mitigantes  canonicam, que super eos lata est, sanctionem, precipimus usque ad uenturam legitime ordinationis diem ab officio, in quo illegaliter eos instituit, abstinere ex auctoritate Dei et sancte Marie et sancti Petri apostolorum principis omniumque sanctorum. Actum secunda Dominica Februarii mensis  .



II. ALIUD EIUSDEM DECRETUM DE EADEM RE  .

RATHERIUS ueronensis episcopus Ecclesie sue clericis uniuersis.

 Leges inter bella silere Tullio didicerim licet, non Augustino docente; hesterne promulgationis  iudicium non unanimi cum uos considerauerim laudauisse consensu, in promptu fuit agnoscere, murmur inde potius multorum quam rectitudinis preconium processurum, uel utilitati animarum proficuum aliquem 328 fructum. Unde ne temerarius mei ipsius laudator, et mihi illate potius iniurie ultor, quam legum iudicer exsecutor, inuasorem  officii mei non ausus dicere presulem, ne me propria ipse uoce condemnem, nec ab eo institutos censere ullatenus fore presbyteros uel diaconos, ne deposuisse uidear meos; leuigata ipsa, quam protuli hodie quoque  ut heri, illa quandoque preterita sanctione super illos canonica, Dei iudicio et proprio eos committens arbitrio, se exsequi iniuncta ab inuasore non timent officia, audere illos non prohibet uiolentia mea. Si timent  , timere non cogit iussio mea: intersit illorum, uti, an abuti Dominico decernant ipsi precepto, me in hoc penitus inculpato. De episcopis  ceterum, quos ordinasse isdem opponitur ad presbyteratum, non aliter mea satisfacit  inertia, nisi ut respondeam quia unusquisque onus suum portabit .  Utinam uero ipsorum transgressio istorum saltem ualeret esse defensio. Non defore tamen pronuntio,  qui episcopum ex diacono sine presbyteratus ordine uiderit factum, astruentibus facti auctoribus, quis esset episcopus, consequenter quod presbyter, aut sacerdos utique foret  . uiderint tantum, qui ordinatione huiusmodi sortiti sunt presulatum, ut a legitimo pontifice indepti fuerint diaconatum.



III. 329 LIBELLUS CLERI uERONENSIS NOMINE INSCRIPTUS AD ROMANAM ECCLESIAM  .


Domino sancte Romane sedis, quicunque est  , apostolico, et uniuerso senatui, sancteque et canonice legis latoribus uniuersis, hinc demum sancto cetui omnium sub catholica fide degentium, clerus omnis sancte ueronensis Ecclesie, debite subiectionis obsequium.

1. Non ignotum uestre nouimus paternitati, inuasionem hic olim  , diabolo instigante, Patres sanctissimi, factam, in qua cum contigerit illegalitate, ut asseritur, publica, plurimos nostrum ad diuersa non prouectos quidem, sed constitutos officia, petimus flexis hic, quod egimus, poplitibus consilium,  quod sequi debeamus, a uestra supplices sanctitate, cui de talibus iudicandi singularitas concessa noscitur esse. Obstacula  enim, quibus in officio impedimur stare concesso, hec Dominus episcopus noster recitat cum [subaudi aliis] innumeris esse: Quecunque scripta sunt, ad nostram doctrinam scripta  cum Apostolo asserens pariter fore.



Ex concilio Antiocheno, cap. 13 .

»Si quis nullo rogante, inordinato more deproperet super aliquibus ordinationibus et ecclesiasticis negotiis, ad eum non pertinentibus, componendis; irrita quidem que ab eo geruntur existant. Ipse uero incompositi motus sui, et irrationabliis audacie subeat ultionem, ex hoc iam damnatus a sancto concilio.«



Ex concilio Constantinopolitano, cap. 3 .


»De Maximo Cynico et eius inordinata constitutione, que Constantinopoli facta est, placuit, neque Maximum episcopum esse uel fuisse, nec eos qui ab ipso in quolibet gradu clerici sunt ordinati; cum omnia, 330 que ab eodem perpetrata sunt, in irritum deducta esse uideantur.«



Ex epistolis Innocentii pape, cap. 53 et 54 .

»Acquiescimus, et uerum est certe, quia quod non habuit, dare non potuit. Damnationem utique, quam habuit, per prauam manus impositionem dedit,  et qui particeps factus est damnato, quomodo debeat honorem accipere, inuenire non possumus. Sed dicitur uera ac iusta legitima sacerdotis benedictio auferre omne uitium, quod a uitioso fuerat iniectum. Ergo si ita est, applicentur ad ordinationem sacrilegi, adulteri, atque omnium criminum rei; quia per benedictionem ordinationis crimina uel uitia putantur auferri. Nullus sit penitentie locus, quia id potest prestare ordinatio, quod longa satisfactio prestare consueuit.«



Ex epistola Nicolai pape Constantinopolitane sedi directa .

»Amorem principatus, utpote quamdam malam radicem *  exordinandorum [f. exordiendorum] in Ecclesia scandalorum radicitus excidentes, eum, qui temere et preuaricatorie ac * in regularitatem [f. inregulariter] ueluti quidam grauis lupus in Christi ouile insiliit, Photium scilicet, qui mille tumultibus et turbationibus orbem terre repleuit,  iusto decreto damnantes, promulgamus nunquam fuisse prius aut nunc esse episcopum; nec eos, qui in aliquo sacerdotali gradu ab eo consecrati uel promoti sunt, manere posse in eo, ad quod prouecti sunt, gradu. Insuper et eos, qui ab alieno consuetas orationes ad prepositure promotionem susceperunt, ab huiusmodi patrocinio cercemus; sed et ecclesias, quas, ut putatur, tam Photius, quam hi qui ab ipso consecrati sunt dedicauerunt, uel si commotas mensas stabilierunt, rursus dedicari  , et inthronizari, 331 atque stabiliri decernimus, omnibus maxime, que in sacerdotalis gradus acceptionem uel damnationem acta sunt, [supple in] irritum ductis.« Ex eadem: »Eos uero, quos Photius neophytus, et Constantinopolitane sedis inuasor in quolibet ecclesiastico ordine prouexit, quoniam manifestum est eos in omnibus consecratoris sui prauitatibus consensisse, atque ei post inuasionem communicasse, omni clericali officio priuamus; et apostolica atque  canonica auctoritate, et synodali decreto eos sequestramus.«

2. Adiutorium uero, si uestre dominationi placeret, hoc tantum se pontifex noster dicit, non amplius, inuenisse.



Ex concilio  domini Stephani III  pape, actione tertia.

»Post hec uero sanctissimi episcopi dixerunt: Quoniam hec omnia Deo annuente, que ad salutem omnium errantium pertinent, tractata noscuntur atque decreta; nunc restat ut de ordinatione episcoporum, presbyterorum, uel diaconorum, quam predictus Constantinus apostolice sedis inuasor peregit, id  quod communi consensu tractauimus, coram omnibus declaremus. Primum omnium decernimus, ut episcopi, quos consecrauit, siquidem presbyteri prius fuerunt aut diaconi, in eodem pristino honore reuertantur, et postmodum facto more solito decreto electionis eorum, ad sedem apostolicam cum plebe atque decreto ad consecrandum eueniant, et consecrationem 332 a nostro apostolico suscipiant, ac si prius fuissent minime ordinati; sed et que alia in sacris officiis isdem Constantinus peregit, preter tantummodo baptismum, omnia iterentur. At uero presbyteri illi uel diaconi, quos in hac sancta Romana Ecclesia ordinauit, in pristino subdiaconatus ordine, uel alio quo fungebantur officio reuertantur; cum et postmodum in uestre sanctissime almitatis potestate sit, siue eos ordinandi, siue ut uobis placuerit, disponendi. Laici uero illi, qui ab eo tonsurati sunt atque consecrati, decernentes statuimus, ut aut in monasterio retrudantur, aut in propriis domibus residentes spiritalem atque religiosam uitam degant.«

 3. Adiiciens suprascriptus nostre Ecclesie presul  quoque fatetur, quia dicente Domino: Non est discipulus supra magistrum ; quidquid uos hinc decreueritis, pro rato se habiturum. Optaret uero, ut uestrum quod in hoc sequendum censet arbitrium, ab auctoritate non discreparet penitus canonum. Interesse tamen uestra dimittit arbitrium in hoc proprium, an sequi uobis antecessorum libeat iudicium, sanctissimi Patres, uestrorum. Quod si nobis in tanto animarum succurrere dignamini periculo, quem inde remuneratorem sperare debeatis, doceri nullatenus indigetis. Cum uero plurimi simus, non defuturum promittimus qui ad uestram redeat sanctitatem, dans in uobis gloriam Deo, uestreque paternitati condignam, Quirites, quos hinc specialius precamur, uenerandi, mercedem. Dat. Kal.  Augusti.





RATHERII OPUSCULUM DE PROPRIO LAPSU  .

 333 1. Beatus homo, qui semper est pauidus , cum dixerit prisciloquus  quidam; conscientia uero rei semper in pena est, ex modernis dum alter quasi econtra, flatu tamen uno duplisona reboat tibia: beatus et reus qualiter sibi  cohereant, uidere omnimodis nequeo. Attamen ille pauidus, iste in pena esse dum semper asseritur, beatitudine carere uterque illorum utique monstratur. Et reuera pauor et pena ad eam respiciunt animi passionem, de qua est dictum: Hi metuunt. Qui metuunt uero, pauent; qui pauent, pena non carent. Beatus ergo quomodo est qui pauet, cum a beatitudine longe sit passio, penam uero nullam sentiat beatitudo? uideri ergo uideor, quod si ante reatum quis sit pauidus, id est sollicitus, ne incidat in reatum, quod eo ipso beatus sit  quo cauet, ne incidat in reatum, neue stans subeat casum, et reus effectus, penam sibi ipsi adsciscat, corruatque in malum. Quod contrario utique monstratur effectu, cum protinus subditur: Qui uero  mentis est dure, corruet in malum, illud uidelicet illud, quo reus effectus, in pena metus semper uersatur. Sed quorsum ista? Eo inquam, eo quo tria genera his duabus nouerimus sententiis hominum  designata. Unum scilicet eorum, de quorum ille est catalogo, de quo dicitur: Qui uero mentis est dure, corruet in malum. Aliud illorum, unde ille esse dignoscitur, qui ideo est beatus, quod semper est pauidus. Tertium illud, ex cuius numero ille est, de  quo dicitur: Conscientia rei semper in pena est.

2. Istud genus igitur utinam potius . . . . . relatu, quam proprio . . . . . perspexisse reatu! Quod cum minime procedat pena huiusmodi ! non est ista  , ut illa, cuius respectu pena est ista utique [supple sed], illa eterna. Dum enim transgresso illo, qui beatum facit hominem, pauore, mentem qui possidet 334 duram, incidit in illud malum, quo pro immanitate scelerum ita reum se cogitat, ut metu non quidem Dei, sed illorum, que infligere potens est Dominus, conscientia illius diu noctuque  uersetur [f., uexetur] continua. Euenit tali cuilibet plerumque, quod illi contingit, de quo est ita prolatum: Impius, cum uenerit in profundum  malorum, contemnit ; semper uero [subaudi euenit] quod Ioannes apostolus ait: Qui autem timet, non est perfectus in caritate . Et utinam huiusmodi homini illud saltem de  psalmo ualuisset aptari, hoc est: Imperfectum meum uiderunt oculi tui . Cum enim idem dicat apostolus: Timor non est in caritate , dilectione Dei probatur omnino carere, cuius conscientiam amor nunquam illius oblectat, sed pena gehenne indesinenter excruciat. Nunquam itaque Dominum, quamuis irrationabiliter eum metuat, diligit, qui moribus suis illum semper contrarium sentit, ut utique ipse ibi innuit, ubi uerbum Dei fore nobis aduersarium ait  ; et morem gerere illi debere, uiam dum gerimus uite, in perpetuum ne . . . . . in carcerem gehenne mittamur, nobis benigne suasit.

3. Ut enim ex infinitis ista tantum perstringam, quomodo Dominum ualet ille, queso, diligere, qui  de se illum cognoscit: Quod tetigerit immundus, immundum erit , dixisse? Qualiter eum ualet amare, qui de se audit eum clamare: Homo sacerdos de semine Aaron, qui habuerit maculam, non offeret panes Domino ; et ille cum his, que illic subiiciuntur, maculis hostiam compellitur litare Domino, ipso scilicet, quod indigne gestat, officio? Quid uero mirum, si compescitur ab offerendo, cui non permittitur saltem gustare de oblato ipso, ita interdicente omnimodis Domino: Quicunque enim, ait, manducauerit de carne sacrificii, quod est Domini, et immunditia eius super ipsum est; peribit anima illa de populo suo (Leuit. uII, 20 [. Postremo 335 quomodo Dominum probatur diligere, cui noscitur Dominus etiam auctoritatem  de se loquendi negare: Quare tu, inquiens, enarras iustitias meas?  De istiusmodi igitur hominum genere non alia mihi occurrit nunc, fateor, consolatio, nisi ista tantummodo: Nescit homo, utrum odio, an amore dignus sit, sed omnia in futurum seruantur incerta . Nam cetera de Dei incomprehensibili misericordia dicta illis autumo solum congruere, quibus dictum proficit absolute; quia omnia delicta exstinguit caritas 

4. Quocirca uidetur mihi magis, quod tam benignum Patrem quisquam nostrum ledere tolerauit, dolendum, et eiulatu maximo interius precipue lamentandum,  quam de eius misericordia desperandum, id est metu gehenne irrecuperabiliter formidandum; cum nullum magis odio habeat ipse peccatum, dum cernit irremissibile, quia et apostaticum solum. Magis quod diabolo cessit, erubescendum, quam ne cum illo damnetur, timendum: quod non abstinuit a carnalibus desideriis  apostolicis monitis, sed militare contra se demonicis ea fecit imperiis, triumphare de se insuper miserrimus tribuens illis  . Amplius itaque contristetur huiusmodi, quod Redemptorem tam pium offenderit quam uereatur, iudicem eum terribilem uisurus quod erit  : quod corpus et sanguinem ipsius indigne accepit, quam quod in iudicium sese illud sumpsisse cognoscat: quod gaudio spiritali paschalem Quinquagesimam  celebrare mestitia de peccatorum contractu ipsius letitiam interrumpente distulit  , quam quod uindictam eorumdem facinorum ipse sibi conflauit: quod usque in finem solemnitatis saltem termino iam non perseuerauerit instante: quod finita solemnitate consuetudini non ualuit resistere, noxie ad uomitum reuersus nequitie: quod Pentecosten festiuitatem omnibus festiuiorem tristissimus celebrauit cuius gaudium ipso Pascha celebrius fore quod debuerit, certissime nouit, neque negauit  : quod non profusis in ipsa potuit gaudiis exsultare, sed profusa mestitudine compulsus est eiulare: super omnia hec quod turpe  quid ipso presentissimo Deo atque cernente nec timuit, nec erubuit loqui, uel legere, quod aut incredulitatis, aut rebellionis  publice fuit indicium utique. Dicente autem Domino: Auferte malum cogitationum uestrarum ab oculis meis , quam putamus eum offendi turpibus actis in presentia maiestatis sue patratis, cum de cogitationibus etiam hoc dicatur malis?

336 5. Et reuera leuius est per ignorantiam quemlibet decipi a se ipso, quam per superbiam rebellem existere Domino; et tolerabilius fertur iniuria quamuis magna non uisa, quam modica in presentia facta; nec eque pensatur excessus, atque contemptus premeditatio, et subiti casus necessitas, atque uoluntas:  relator quod utinam precauisset istorum, ne scilicet properati reatus angustia in tam  graui eius conscientia consisteret, ut cernitur, pena: quod uidelicet illi nullo modo contigisset, si pauor, qui beatum efficit hominem, eum antequam caderet possedisset; timor utique ille, qui per caritatem expulsus, introducit illum timorem plerumque, qui castus in seculum seculi noscitur permanere. Et reuera ipsa nos docet natura, multum interesse inter timorem mali serui, et timorem filii boni atque amorem. Illius enim amor ex timore Domini, istius amor ex patris pendet amore: quod utique non dedocet  Dominus ipse: Iam, inquiens, non dicam uos seruos, sed amicos meos . Apostolus quoque: Non enim accepistis, ait, spiritum seruitutis in timorem, sed accepistis spiritum adoptionis filiorum, in quo clamamus, Abba, Pater . Qui igitur Patrem inuocat Dominum, profitetur se liberum esse, non seruum. Pudeat ergo illum magis, quam timeat eum offendere, quem presumit Patrem uocare. Non desperet tamen de reconciliatione, si eum offendit, quanquam illum grauiter offenderit. Pater enim est, misericors est,  bonus est; non bonus solum, sed et benignus, maius quod utique est. Ut autem inestimabilis, ita et omnipotens est Domini clementia. Tantum sui amoris instillare nobis aliquam dignetur  que isti defuit pro certo particula: ipsa procul dubio et deserere nos , et locum illorum compensare faciet bona. Est potens quod ipse Dominus prestare, ut non sit iam opus nobis tartarum metuere  , sed celum constantia firma sperare, ut cum Psalmista possimus uidelicet clamare: Secundum multitudinem dolorum meorum in corde meo consolationes tue letificauerunt animam meam ; et: Quare tristis es anima mea, quare conturbas me? Spera in Deo, quoniam adhuc confitebor illi salutare uultus  mei et Deus meus . Utique uultum, id est carnem nostram induit, qui est doctor et dominus protector noster iehsu Christus, qui cum genitore Deo et consolatore fidelium Spiritu sancto est unus inseparabiliter benedictus per secula Dominus. Amen.





RATHERII EPISCOPI uERONENSIS DE CONTEMPTU CANONUM PARTES DUAE. 337-338  uOLUMEN PERPENDICULORUM RATHERII uERONENSIS, uEL uISUS CUIUSDAM APPENSI CUM ALIIS MULTIS IN LIGNO LATRONIS AD HUBERTUM  PARMENSEM EPISCOPUM.



DE CONTEMPTU CANONUM PARS PRIMA.

 Domino uenerabili in Christo HUBERTO compresuli RATHERIUS peccator.

  Frustra oratoris urbanitati, reor, non incogniti uestre, iuxta sententiam illius niti, neque  aliud fatigando nisi odium querere, extreme dementie, ipse quoque, qui id agere non desino, licet consentiam esse; insurgente contra me olim rebellium clericorum uesania  , nec aliquid illius mihi, super quo cuidam dictum est; Pasce oues meas , officii, usque ad expulsionem 339 publicam  relinquente, preter chrismatis confectionem, et chrismandi quidlibet potestatem: subiecta pro copia recordationis dedi operam, pauca licet quantum ad rem, ex sanctis canonibus hic, inaniter quamuis alibi etiam deplorata [f., deflorata], congerere  . Que postquam, domine, creueritis  , intentionem pariter, pro qua tantum aggressus fuerim laborem, par erit agnoscere, et quo usque profuerit, censuisse. Est autem neniarum   huiusmodi istarum exordium.



In canonibus apostolorum, cap. 39.

»2. Omnium ecclesiasticorum negotiorum curam episcopus habeat, et ea uelut Deo contemplante dispenset.« Item : »Precipimus, ut in potestate sua episcopus res Ecclesie habeat. Si enim  anime hominum pretiose illi sunt credite, multo magis oportet eum curam pecuniarum gerere, ita ut potestate eius indigentibus omnia dispensentur per presbyteros et diaconos, et cum timore, omnique sollicitudine ministrentur. Ex his autem que indiget ad suas necessitates, et ad peregrinorum fratrum usus, et ipse percipiat, ut nichil ei possit omnino deesse. Lex enim Dei precipit ut qui altario seruiunt, de altario pascantur , quia nec miles stipendiis propriis contra hostes arma sustollit.« Item : »Nihil absque licentia episcopi agendum.«



Ex epistola Clementis pape .

»Cunctis fidelibus, et summopere omnibus presbyteris et diaconibus, ac reliquis clericis attendendum  est ut nichil absque licentia proprii episcopi agant. Non utique missas sine eius iussu quisque presbyterorum in sua parochia agat, non baptizet, nec quidquam absque eius permisso agat. Similiter et reliqui populi, maiores scilicet ac minores, per eius licentiam quidquid agendum est agant: nec sine eius  permisso a sua parochia abscedant, nec in ea aduentantes morari presumant. Anime uero eorum ei credite sunt; ideo eius consilio omnia agere debent, e eo inconsulto nichil.«



Item ex concilio Antiocheno, tit. 9.

»Unusquisque enim episcopus habeat sue parochie potestatem, ut regat iuxta reuerentiam 340 singulis competentem, et prouidentiam gerat omnis possessionis que sub eius est potestate.« Item, cap. 24: »Que sunt Ecclesie, sub omni sollicitudine  et constantia bona, et fide, que in Deum est, qui cuncta considerat iudicatque, seruentur. Que etiam dispensanda sunt iudicio et potestate pontificis, cui commissus est populus, et anime que intra ecclesiam congregantur.« Item, cap. 25: »Episcopus  ecclesiasticarum rerum habeat potestatem, ad dispensandum erga omnes qui indigent, cum summa reuerentia et timore Dei. Participet autem et ipse, quibus indiget, si tamen indiget, tam suis quam fratrum qui ab eo suscipiuntur, necessariis usibus profuturus, ita ut in nullo qualibet occasione fraudentur iuxta sanctum Apostolum dicentem: Habentes uictum et tegumentum, his contenti sumus .«



Item ex decretis pape Gelasii, tit. 27.

»Sicut sacerdotis intererit integram ministris Ecclesie memoratam dependere quantitatem; sic clerus ultra delegatam sibi summam nichil insolenter nouerit expetendum.«



Item in can. Gangren., cap. 7 uel 8.


»Si quis oblationes Ecclesie baptismalis extra eam accipere uel dare uoluerit preter conscientiam episcopi, uel eius cui hec officia commissa sunt, nec cum eius hoc sit consilio, anathema sit.« Item: »Si quis dederit oblata Ecclesie preter episcopum, uel eum qui constitutus est ab eo ad dispensandum; et qui dat, et qui accipit, anathema sit.«



Item in can. Chalcedon., cap. 26.

»Quoniam quidam preter dispensatores episcoporum facultates ecclesiasticas tractant, qui hoc fecerint, canonicis correptionibus castigentur.« Item cap. 8, De clericis qui sunt in ptochiis, monasteriis atque martyriis, que sub potestate episcoporum uniuscuiusque ciuitatis existunt: »Clerici qui preficiuntur  ptochiis, uel qui ordinantur in monasteriis et basilicis martyrum, sub episcoporum, qui in unaquaque ciuitate sunt, secundum sanctorum Patrum traditiones, potestate permaneant, nec per contumaciam ab episcopo suo dissiliant. Qui 341 uero audent euertere huiuscemodi formam quocunque modo, nec proprio subiiciuntur episcopo: siquidem clerici sunt, canonum correptionibus subiacebunt; si uero laici uel monachi fuerint, communione priuentur.«



Item ex epistola pape Urbani, cap. 2.


»Res Ecclesie collate in editione erant antiquitus episcoporum, qui locum tenent in Ecclesia apostolorum, et sunt usque adhuc, et futuris debent esse temporibus.«



Item de xenodochiis et monasteriis tam monachorum quam sanctimonialium ex decretis concilii Eugenii pape, cap. 24, itemque iisdem uerbis quarti Leonis pape, cap. similiter 23.

»Per sollicitudinem episcoporum hec, quorum dieceseos existunt, ad easdem utilitates, quibus constituta sunt, ordinentur; ut debiti panes, atque cetera petentibus reuertantur, qualiter Deo uacantes, inopia, uel necessitatibus nullatenus occupentur, sed, omni expulsa cura, puris in Dei seruitio ualeant  mentibus permanere.«

3. Hec dum inconsultius, utpote inutiliter garriens delatrarem, mecum ita cepi rursus rixari. Sed quid ritu stultissimorum quorumdam mille hoc astruere testimoniis, cum sufficiat unum, laboro? Interroga enim quemlibet, unde mos inoleuerit ille, ut pastores uocentur Ecclesie presules. Nonne post typicam illam patriarcharum pascendi greges consuetudinem, et prophetarum ad nostrum id seculum spiritaliter retorquentium uocem, summus ille pastorum princeps occurrit, et ait: Ego sum pastor bonus?  Et ut qui pastor est gregis Dominici, consequenter eumdem episcopum noueris esse, audi ex uoce dicentis: Eratis sicut oues errantes, sed conuersi estis nunc ad pastorem et episcopum  animarum uestrarum .  Eum in ordine sequitur [id est S. Petrus] idem, quem episcopum instituere  gestiens, an se plus ceteris diligat, solerter interrogat: nimirum ut astruat, quia precipua pascendi rationabilem gregem norma, uis est caritatis, dilectio uidelicet Dei, et eiusdem sibi a Deo commissi dilectio proximi . Qui cum ter interroganti, ter se illum diligere ipso profiteretur sciente, ait ter illi Dominus quoque: Pasce oues meas. Quod fuit utique dicere: Esto pastor ouium intellectualium, 342 id est, episcopus credentium populorum. Pastio sane illa utrum uniformis, an sit multiformis, corporalis, an animalis, siue utrumque, non a me quilibet prestoletur audire; interroget doctores illos precipuos,  qui super Euangelia sanctos ediderunt sine mendacio libros. Si uero corporum aliquam ad eos curam, qui illius, cui primum hoc dictum est, tenent in Ecclesiis uicem, consentiunt pertinere; monstrent qualiter corporaliter sibi commissos quis ualeat pascere, si unde eos debeat pascere, non permittitur saltem cognoscere. Et cum de oblationibus et decimis fidelium uiuere tabernaculi custodes debeant Domini, hoc est Ecclesie clerici; si nescit episcopus  quot decimani, quot mansi, quot modia tritici, quot congia uini tantis uel tantis sufficiant clericis ad uictum utique et tegumentum; nonne conuincitur aut non esse pastor, aut certe insipiens existere pastor, qui nescit utique ubi illa sint pascua,  et ubi pecora conducere debeat sue preuisioni [l. prouisioni] commissa.

4. Et, ut ad nostra, id est, proh nefas! secularia redeam, cum rarissime uideas gratis aliquos, [supple sed] aut timore, aut confederari amore, unde te uerebitur, cui nichil uales auferre? Unde amabit, cui nichil potest conferre? Si ergo ad episcopum nichil de rebus pertinet, quibus clerici uiuere debent; aut ipse eis non debet, ut animalem, ita et corporalem dare in tempore tritici mensuram, et, sicut Actus  continet apostolorum, non diuiduntur singulis ab episcopo, uel quolibet alio ab eodem ad id officium instituto, prout cuique opus est, sed ipsi clerici diuidunt inter se prout quilibet eorum potentior est , et non iuxta consuetudinem aliarum Ecclesiarum omnibus Ecclesie clericis, sed iuxta propriam uoluntatem solis diaconibus et presbyteris debent, que ueronensi Ecclesie collata sunt, cedere; ut ditati uidelicet habeant unde contra episcopum suum ualeant rebellare, et ut dominentur ceteris, et ad sui auxilium per potestatem possint eos, cum uolunt, compellere, et iuramentum  alteri, quem illi scilicet attraxerint, episcopo fidelitatis fecisse [f., facere] iubere, et, si non obedierint, de Ecclesia eos eiicere posse; ut habeant quoque unde  filiis uxores, filiabus acquirant maritos, uineas et campos, postremo unde mammone iniquitatis ualeant deseruire. Subdiaconi, acolythi, et ceteri in ordine clerici quid debent agere, unde uiuere, pro qua re militare Ecclesie, excubias custodire, flagella pro discendis litteris saltem perferre; cum interroganti Apostolo atque dicenti: Quis enim militauit suis stipendiis unquam?  adhuc nemo responderit, ille 343 uel ille? Quanquam et illis, pro quibus litigo, non omnino ista mea placeat contra contemptores in hoc canonum rixa,  quod duabus agunt tamen pro causis: una scilicet, ut hac occasione se possint a seruitio Dei retrahere; altera, qua se quilibet illorum sperat tantum uicturum, ut  quod modo patitur ab istis, hoc ipse inferat aliis; qua utique spe mille illorum decepti, et in hoc seculo maximam pertulere indigentiam, et in alio uerendum ne forte gehennam. Nam cum totius fraudis et perfidie illorum hinc sumat scaturiginem insania, qui non dissimiles uidelicet illis, de quibus dictum est: Qui relinquentes mandata Dei tenerent [l. tenetis] traditiones hominum , lege penitus canonica floccipensa, consuetudines  tenent antecessorum suorum  , reges utique aut interficientium, aut excecantium, episcopos aut ignominiose uiuere compellentium, aut, si hoc perpeti, ut  noster iste, quiuus illorum patienter nequiuit,  Scariotico iure, ut ab aliis pateretur, quod ipsi intulerant, fraudulentissime facientium;  quis eorum consuetudines sacris preferat legibus, nisi quem Iosaphat regi non terret illata huiusmodi sententia, dicentis: Impio prebes auxilium, et his qui oderunt Deum, amicitia coniungeris , etc. Illud quoque Apostoli: Non solum qui faciunt, sed etiam qui consentiunt . Hieronymi quoque: »Defendens iniquum destruatur; et pena simili damnetur conuenit defensus et defensor.« Item: »Ne defendas iniuste, ut fias alligatus iuste, et subiectus pene aliene; qui enim percutit malos in eo quod mali sunt, minister Domini est.« Item: »Homicidas et sacrilegos punire non est effusio sanguinis, sed ministerium legum.« Nota uero quod non dixerit interficere, sed punire, uigilanti utique usus sermone; sic enim alter:  Tunde, ait, latera filii tui, dum infans est; ad interfectionem autem illius ne ponas animam tuam . Dimitte, ait cuidam Dominus, mortuos sepelire mortuos suos : quod enucleare gestiens ait ueriloquus expositor: 344 Mortuus mortuum sepelit, cum peccator peccatorem defendit, et ne ad emendationem reuiuiscat, falsitatis congerie obruit. ue, ait per prophetam his etiam Dominus, qui consuunt puluillos sub omni cubito manus . Qui sunt uero illi, nisi de quibus alibi dicitur: ue qui dicitis bonum malum, et malum bonum? 

5. Cauillator econtra: Quandiu apostolus gentium sum, ait Doctor egregius, ministerium meum honorificabo  . Tu e diuerso quam egregie ministerium  tui istius honorifices considera presulis, qui eum mensurare triticum et uinum, nummos clericis diuidere, et reliqua ritu Sardanapali illius debere contendis, qui cum rex maximi ac famosissimi illius imperii foret, imo esse deberet, pensa inuentus est ancillis diuidere. Cui econtra ipse respondeo: Quia si interiori percepisses, que astruendi sunt  causa isthic premissa, intuitu, perpendere utique ualuisses integro statu pontificalis honoris, pascendi gregem Dominicum depictum hic decentissime modum. Per presbyteros enim et diaconos, si tamen fideles inueniri poterunt, hec ab episcopo fieri oportere, non per ipsum episcopum,  monstrata sunt: Quanquam et si necessitas  hec eum exsequi per seipsum compelleret, superbia  non prohiberet; nequaquam huiusmodi in facto illum qui dixit, offenderet: Qui uoluerit inter uos maior fieri, sit omnium seruus . Sed non dedignetur talium quis Actus apostolorum, et Doctoris gentium epistolas relegere. Illic positum nempe inueniet apertissime, qui hoc precipere, qui debeant facere. Passionem quoque beatorum Sixti atque Laurentii [subaudi non dedignetur] reuisere martyrum: in qua utique unus eorum introducitur alteri dixisse: »Accipe et distribue facultates Ecclesie.« Alter distributis fideliter eisdem, cantatur dixisse: »Noli me derelinquere, pater sancte, quia thesauros tuos iam expendi.« Nota igitur et cape, si uales, quod unus eorum dixerit  facultates Ecclesie, alter thesauros tuos; ille scilicet thesauros 345 eosdem asseuerans Ecclesie fuisse, pontificis iste,  ut uerbi gratia quod uxoris mariti, quod mariti uxoris. Quod si te huiusmodi uocabulorum scandalizat prolatio, audi ex epistola Euaristi pape  aliquid simile. »Ecclesie, inquit, non licet dimittere episcopum suum, ut alterum uiuente eo accipiat, ne fornicationis uel adulterii crimen incurrat. Nam si adulterata fuerit, id est, si se alteri episcopo iunxerit, aut super se alterum episcopum adduxerit, aut esse fecerit, uel desiderauerit; aut per acerrimam penitentiam suo reconcilietur episcopo, aut innupta permaneat.« Nupta uero quid est, nisi maritata? Innupta quid, nisi marito non data? Ex his ergo in hoc ueracissimi pape uerbo, uirum et uxorem, spiritalis tamen non carnalis connubii lege, episcopum fore et sibi delegatam Ecclesiam, si cetera non attendisti, uales agnoscere;  et que sunt istius, illius et esse, si tibi non desunt ille , quas Dominus requirebat, aures spiritalitatis, eiusdem  iure perpenso, notare . Quod et seculi promulgate antiquitus leges, nisi fallor, uidentur astruere. Quod enim ad episcopum immunitatum compositio pertineret, nisi suum illud, contra quod iniuste quid actum est, siue, ut illic legitur, aliquid mali factum est, foret? Resipisce ergo, cessa tandem aliquando contra ius fasque nitens uesana loquacitas, et quod iuste respondeas minime inuento, digitum ori appone sacrilego.

6. Ista dum alter ut Chremes tumido iratissimus ore delitigo , cepi intra secreta cordis conari, si forte inuenire ualerem, generalis unde contigerit canonum iste diuinitus promulgatorum adeo  solis istis contemptus, ut neminem inuenire eorum ualeam curatorem, a uilissimo  utique Ecclesie usque ad prestantissimum, a stultissimo usque ad illum qui sapientissimus affectat uocari, a laico usque ad pontificem, proh nefas! summum. Que dum gemebundus deplango, neque 346 causam aliam prorsus inuenio; consideratis  usque ad defectum animi omnibus, illa occurrunt  . . . . . . Euangelica, in quibus specialiter ipse contemnitur Christus, precepta, interminationes et opera: ut uidelicet illud est, quod supra intuli, conquerens mihi a clericis precipue contradici: id est, Si diligis me, pasce oues meas : cum utique non probetur pastor animarum existere, qui Christum conuincitur non amare. Amare uero eum negatur, qui precepta illius non sequitur, cum in Euangelio dixisse idem legatur: Qui audit uerba mea, et facit ea, ille est qui diligit me . Interminationes uero malorum si referre uniuersas contendo, totum necesse est Euangeliorum uolumen reuoluam, illum precipue locum, ubi in Scribas et Phariseos atque hypocritas inuehitur; quorum dum  scelera carpit, omnibus pseudopresulibus istius quoque temporis  contradicit. Opera uero illa sunt, que et presens facto de resticulis monstrauit flagello , et cum nuptias filii intraturus rex  per significationem asseritur; et eum, quem non indutum ueste nuptiali inuenerit, post redargutionem ligatis pedibus et manibus mittendum in tenebras exteriores, id est gehennam, testatur. Omnem catalogum falsorum pontificum maxime damnaturus probatur,  qui scilicet sine caritate, id est dilectione Dei, et amore sibi ad regendum commissi populi putauerunt ad se pertinere, quod illi primo propter eamdem caritatem fuit concessum, hoc Pasce oues meas:  cum illic  premissum fuerit, Si diligis me; quod utique conuincuntur isti non fecisse, ac per hoc non pastores, sed lupi et hypocrite potius exstitisse.

7. Post ista igitur tam ardua, tam facere nolenti contraria et impossibilia, pretermissis que in lege Moysi et prophetis et psalmis habentur, et perinutiliter ab eisdem leguntur; quale est utique illud: ue, quid cogitatis inutile?  Et ue, et ue 347 multoties pastoribus Isrel , et illis atque illis; Et: Maledicti qui declinant a mandatis tuis . Et: Maledictus, qui opus Domini fecerit negligenter ; et illis atque illis, que omnia sui offerent, sed nolentibus impossibilitatem; adest Apostolus, Cato ueluti rigidus alter; et quasi omnigenam adimere  gestiat affectandi episcopatum audaciam, proclamat:  Oportet episcopum sine crimine esse ; et : irreprehensibilem esse, unius uxoris uirum , etc. Que hodie aure leguntur ab eisdem surdissima et obduratissima. Quam austeram indicibiliter eligendi episcoporum regulam illi nullo modo leuigare curarunt, qui non semel sanxerunt: Ne bigami eligantur, uel recipiantur ad clerum.  Si non uero ad clerum, quomodo ad sacerdotium? O uero utinam nec natus, nec uisus, nec auditus, nec dictus ex iisdem fuisset  centigamus, proh pudor! imo in finitimo . . . . . et hoc ullus.  Quorum multitudo, id est, trecentorum decem et octo in ea congregatorum caterua, ipso quasi statu loquendi perterrefacere uideatur uti audientium  uniuersitatem; ipso Deo decreuit, ut historia prodit, presente : »Interdicit per omnia magna synodus, non episcopo, non presbytero, non  diacono, non alicui omnino, qui in clero est, licere subintroductam habere mulierem, nisi forte matrem, aut sororem, aut amitam, uel eas tantum personas que suspiciones effugiunt.« Rigidus uero Augustinus : »Nolo, ait, soror mea mecum sit, quoniam illa, que cum sorore mea est, soror mea non est.« Dicente igitur Scriptura: Quia impius, cum uenerit in profundum malorum, contemnit ; in profundo transgressionis tantorum iacens, et Psalmistam audiens clamantem: Tu mandasti mandata tua custodiri nimis ; se autem sentiens  custodire nec parum, si desperatione obduratur, mirumne tibi uidetur? presertim si Iacobi moderari nesciat sententiam dicentis: Qui in uno offenderit, erit omnium reus .

8. Ecce causa, ecce occasio, quam seculi pretendunt amatores, canonum transgressores, impossibile fore dicentes ut omnia, que in canonibus leguntur, obseruentur, atque adeo plerique desperationis demone acti insanientes: ut nuperrime hisce auribus hauserim, quemdam episcopalis ordinis, refellendi omnes Scripturas gehennam promittentes intuitu, de ipso Euangelio dixisse:  Quod in pelle ouina scribitur, idem et legitur; quasi ut ueritas, ita possit in Euangelio 348 et mendacium contineri. Nam et ego ipse  quondam, cum imperiali precepto  urgeremur Gardam obsidere castrum, et episcopi,  et clerici istius prouincie, non quidem religionis amore, sed laboris obtenderent odio, sui hoc ordinis minime fore, petulanti, ut sepe, respondi sermone: Ut non permittunt canones clerico pugnare, ita nec stuprare. ue enim, ait quidam mentiri nescius, ue uobis, Scribe et Pharisei hypocrite, quia decimatis mentham, et anethum, et cyminum, et reliquistis que grauiora sunt legis, iudicium, et misericordiam, et fidem .

9. Cum quodam etiam de intronizatione Leodici dum contenderem mea, conanti mihi auctoritate illam tueri Antheri pape, ille instabat capitula ista duo Sardicensis concilii opponendo I . . »Osius episcopus dixit: Non minus mala consuetudo, quam perniciosa corruptela,  funditus eradicanda est. Ne cui itaque liceat episcopo de ciuitate sua ad aliam transire ciuitatem. Manifesta est enim causa, qua hoc facere tentant; cum nullus in hac re inuentus sit episcopus, qui de maiore ciuitate ad minorem transiret. Unde apparet auaritie ardore eos inflammari, et ambitioni seruire, et ut dominationem agant, ambire. Si omnibus placet, huiusmodi pernicies seuerius et austerius uindicetur, ut nec laicam communionem habeat qui talis est. Responderunt uniuersi: Placet.« II. Item de iisdem episcopis, ut si per ambitionem sedem mutauerint, nec in exitu communionem laicam consequantur. »Osius episcopus dixit: Etiamsi talis aliquis exstiterit temerarius, ut fortassis excusationem afferens, asseueret, quod populi litteras acceperit;  cum manifestum sit potuisse paucorum premio et mercede corrumpi eos qui sinceram fidem non habent, ut clamarent in ecclesia, et ipsum petere uiderentur episcopum: omnino has fraudes damnandas esse arbitror, ita ut nec laicam in fine communionem talis accipiat. Et si uobis omnibus placet, statuite. Synodus respondit: Placet.« Anxiari ego, nec auaritie causa, uel superbie me intronizatum  fateri, sed pulsum a propria sede [id est a ueronen.] necessitate coactum adiisse tunc temporis piissimum  nunc Cesarem gloriosissimum illum, super hoc consuluisse presulum concilium; illos uero misericorditer me elegisse, et populi assensu coniuncto, fraternaliter intronizasse,  utilitatis etiam occasione quod illorum sit, pretenderam. Cumque nec talibus illi  silentium 349 imponere ualuissem, auditu quodam comperiens, ignarus utrum ueraciter licet eum fore uxorium,  ampullatus potestate, licet non actu, hunc ei reddidi anapestum. In Canonibus apostolorum, si tamen eos ut apocryphos non respuis, titulo legitur XuII, et concil. Laodicensi tit. I, in decretis pape Siricii tit. XI, in decretis Innocentii pape tit. XI et  XII et XIII, necnon et XXIX,  in decretis quoque pape Leonis tit. II, precipitur, ut bigami non admittantur ad clerum et, miserum me!, si non ad clerum, quomodo ad sacerdotium? cum non oporteat in nuptiis bigami saltem prandere presbyteros, concilio sic Neocesariensi dicente cap. uII: Presbyterum in nuptiis bigami prandere non conuenit; quia cum penitentia bigamus egeat, quis erit presbyter qui propter conuiuium talibus nuptiis possit prebere consensum? De multinubis uero, quid in concilio eodem  legatur, inquire tit. III.

10. Cum alia atque alia respondere gestiens ritu garriret lymphatico, et inflatus hesterno uenas, ut semper, laccho  , ad tabulas insuper luderet alearias , stomachatus iterum  ego: Ni canones apostolorum cum ipsis respueres apostolis, dicerem tibi in canonibus contineri eisdem tit. XLII et XLIII, quod episcopus, presbyter, et diaconus aleator et ebriosus, ut tu, esse non debeat; et si fuerit, aut desinat, aut deponatur. Quod non licuerit quoque tibi a tua ecclesia plus tribus hebdomadibus deesse, conc. Sardicensis tit. Xu, quere  . Utrum liceat etiam tibi, ut a maioribus  ad minora ueniam, canes ad uenandum, uel accipitres ad aucupium, quibus utique abundas, habere, pariter uide. Et si liceat tibi secularia negotia  , id est, causas aliquas secularibus solummodo exercendas, considera tam in apostolo quam in canonibus exercere: et sapientiorum te fraternalem clementiam reprehendere desine. Et ista quidem a me dicta, seu potius cogitata sufficiant.

11. Audita uero ut referam, comperi ipse eiusdem ordinis duos, unum lorica, alterum amica pro tempore utentem, alterutrum uero se reprehendentem. 350 Sed uni canon respondebat Apostolicus  : »Episcopus, presbyter et diaconus, qui in quacunque seditione arma tulerit, ab omni cetu Christianorum deponatur.« Alteri uero canon:  »Episcopus, presbyter et diaconus, si uxorem duxerit, pellatur .« Expertus sum talem, qui ante ordinationem adulterium perpetrauit; postea quasi continenter uixit; alterum qui post ordinationem uxorem duxit; et iste illum, ille istum carpebat. Quibus tamen ambobus Doctor gentium, quasi uni licet, clamabat isti utique propter inanem continentie sue iactantiam; alteri propter ductum uxoris illicitum: Ignoras quia patientia Dei ad penitentiam te exspectat. Tu uero thesaurizas tibi iram in die ire et retributionis iusti iudicii Dei . Isti: Noli altum sapere  propter presentem utique continentiam, sed time  propter preteritam incontinentiam, nec aliqua satisfactione probabiliter deletam, quamuis omissam.  Alteri uero: Neque adulteri regnum Dei possidebunt . Et potuit fieri, ut istiusmodi ambo simul educati, pariter edocti, in pubertate exstiterint alterutra cognitione lasciui; ac sine examinatione ad presulatum cum fuissent prouecti, unus eorum affectauerit mulierositatem, alter belligerationem? Nemo illorum nec nominandi. Forsitan usus abdicauerit turpissimam feditatem. Quibus canon uno capitulo distinctim propria tribuit, cum isti dicit: Presbyter, qui post ordinationem uxorem duxerit, deponatur . Alteri uero: Amplius autem pelli debet, si adulterium perpetrauerit . Ambos uero condemnat uno capite, id est IX, ex Niceno concilio ita: Si qui sine examine sunt prouecti, uel cum discuterentur, peccata sua confessi  sunt; et homines contra canones commoti manus confessis  imponere tentauerunt, tales regula non admittit: quia quod irreprehensibile est, catholica defendit Ecclesia. Item concil. Neocesariensi cap. IX: Presbyter si confessus fuerit quod ante ordinationem corporali peccato deliquerit, oblata non consecret, manens in reliquis officiis propter studium bonum. Maxima, fateor, legis austeritas. Miserum enim me! Quid, si post ordinationem continenter 351 uixerit, non poterit saltem propter studium bonum, placendi utique Deo, oblata sacrare?

12, 13. Secundus tamen dupliciter conuenitur, cum preter superius [subaudi dicta] hoc se sentit condemnari capite. »Episcopus, presbyter et diaconus, qui in quacunque seditione arma sumpserit, ab omni cetu Christianorum deponatur.« Istud autem,  quod ex omnibus leuioribus, ut uidelicet illud est de alea, ebriositate, aucupio, atque uenatu, ducitur hodie leuissimum, ut quasi propter fidelitatem sui senioris malit presbyter loricatus preliari, quam periurus uocari; cum tamen periurium grauissima penitentia, istud uero nulla expiari dicatur. Forte uero ex isto hic prelibatorum numero, id est, horum alicui  scilicet dixisse, cum non dixerit, uisus est Dominus: Si diligis me, pasce oues meas ; cum utique illum minime probentur diligere. Quos repellere potius, quam eligere, uidetur Apostolus a sacerdotio, cum dicit: Oportet episcopum sine crimine esse ; uel expressius: irreprehensibilem, unius uxoris uirum . Quem cohors illa Christi militum  ueluti quemdam  sequens signiferum, precipit, ut non bigami admittantur ad clerum. Si non bigami uero, qualiter multigami? Si non ad clerum, quomodo ad sacerdotium? Pone tamen quemlibet eorum forte bigamum ante clericatum, forte in clericatu exstitisse lasciuum; inde post sacerdotium multinubum, bellicosum, periurum, uenatibus, aucupiis, alee, uel ebriositati obnoxium, expeti qualibet occasione ad apostolicatum Romane illius sedis, ubi scilicet solet  consuetudinaliter ordinandus moneri: uide ne aliquam promissionem tuis electoribus feceris. Scito quia Simoniacum et contra canones est . Iste igitur si illegalitate publica  forte  fuerit in apostolica sede locatus, quod utique patienter,  ut plurima, permittere ualet longanimis Deus; quem si ego 352 adiero  ueluti iniuriatus ad iuris ministrum, et ille nisus iniurias uindicare meas, imo talia prohibentis Dei, et sanctorum Euangeliorum, apostolorum, apostolicorumque uirorum, canonum et decretorum, ei apostolice auctoritatis miserit litteras; nonne ille, qui me tam sacrilege iniuriauit, sed non adeo ut iste Deum, et omnia iura tam diuina quam humana; si quidem ille  me homunculum unum, iste totum penitus mundum; ille unam adulterauit Ecclesiam, iste eamdem et omnes per uniuersum orbem diffusas, ut dixi uero, si mei causa aliquid ei durius saltem mandauerit, nonne illico ille poterit ei rescribere illud de Euangelio: Quid autem uides festucam in oculo  fratris tui, trabem autem, que in oculo tuo est, non consideras?  Et quod pirata quidam super Gangem fluuium Alexandro Magno respondisse narratur; quem captum cum rex toruo respiciens uultu ita fuisset allocutus: Latro pessime, quid nos non sinis quiescere? Ille magnum cepit cachinnum emittere. Miratus oppido rex cum sibi astantibus: Rides? ait. Ille, Et equidem iuste. Rex item: Quare? Quia tu cum sis, ait, fur furum, predo maximus, omnium latro atrocissimus, ab ipso Oceano in fines Orientis qui omnia depopulasti regna; latronum uniuersorum conditor; me latronem appellas, qui cum una monoxyllula  dorso meo aduecta, et in flumen immissa, parum quid ab isto littore rapio, id est, aut chlamydem alicuius, aut tantummodo frenum . Risu rex cum omnibus emoriri, et sapientissime locutum fateri. Sed non faciet  , non mittet ei litteras quidlibet durius continentes; non damnabit, non excommunicabit pro tali facto aliquem; pares enim animos disparilitas non diuidit uoluntatum, cum similitudo desideriorum equalitatem gignat semper effectuum, et humane amicitie pares animos, et non dissimiles expetant uoluntates. Scriptum est enim de talibus in descriptione membrorum capitis diaboli, uel uasis illius Antichristi: Membra carnium eius adherentia  sibi . Sub squamarum quoque 353 specie de satellitibus eius: Una uni coniungitur,  et ne spiraculum incedit per eas . Uniuersorum quippe nequitia quo sibi congruentius iungitur, eo contra Dei iustitiam fortius armatur. »Nam, ut beatus ait Gregorius, sicut multum nocet, si unitas desit bonis; ita ualde est noxium, si non desit malis.«  Quod probatum est in causa Pauli apostoli; quem cum unanimiter tam Pharisei quam Saducei fuissent aggressi, ille diuisione in eis missa, dicendo: uiri fratres, ego Phariseus sum , et a Phariseis est adiutus, et a Saduceorum impugnatione defensus; diuisa utique turba, que eum premebat unita, illesa Pauli exiit innocentia.

 14. Est et alia in hac re auxilii mei diffidentia, Domini utique ubi habetur sententia: Fur non uenit, nisi ut furetur, et mactet, et perdat . Quis uero ille est fur, nisi ille de quo idem ait: Qui non intrat per ostium in ouile ouium, sed ascendit aliunde, ille est fur et latro . Quod est uero ostium, nisi de quo canit Psalmista. Etenim benedictionem dabit legislator : qui de se utique profitetur: Ego sum ostium . Qui tunc benedictionem solummodo pontifici ordinando largitur, cum per legem a se latam eligitur. Ouile uero ipsam congregationem fidelium esse, Pasce oues meas , Petro innuit dictum. Aliunde uero est ascendere, non legaliter introire. Ascendisse uero potius, quam intrasse conuincitur ille, de quo in  canonibus dicitur: Si quis potestatibus secularibus usus, per eas ecclesiam obtinuerit, deponatur; et segregentur qui ei communicant .

15. Consideret igitur prudentia illa uestra, Domine, que, ut fertur, uniuersali est digna preferri uisa Ecclesie  : consideret, inquam, anne sit iste euidens ascensus, eum dicitur talis secularibus potestatibus usus; sed deponi illius iudicatur iudicio, qui ait in Euangelio: Omnis qui se exaltat humiliabitur . Nota uero, quod non dicitur, omnis qui exaltatur, humiliandus, sed is qui se ipsum exaltauerit,  id est, extulerit, uel dignum estimauerit ipse. Aliunde uero est aut ritu Simoniaco, aut quauis alia illegalitate ascendere. Fur uero uocatur ob ingenium; latro propter uim atque rapinam. Quid uero iure quilibet talium idem naturaliter debeat agere, promptum cuilibet est iterum eadem auctoritate dignoscere. Ait enim: Fur non uenit, nisi ut furetur, et mactet, et perdat . Quid uero furatur? uerba legis primitus Dei, occultando utique, 354 nec decretaliter proferendo: inde res ecclesie alterius debitas iuri. Mactat uero animas diabolico uentre condendas; ut econtrario alteri dicitur: Surge, Petre, macta, et manduca , id est, a paganitatis uita exime, et in Christianitatis uentre reconde. Perdit uero: quem potius quam seipsum  primo? hinc demum sequaces. Talem ergo, qui ut adiuuetur, adierit, ne ab ipso ei potius noceretur [l. noceatur], suadeo, uiderit. Mansuetioris enim huiusmodi si forte est animi, si apud illum ecclesie est alicuius  , ut uxoris, accusatus inuasor; idem et se reminiscens fecisse, timet audire: Qui sine peccato est uestrum, primus in illam lapidem mittat . O quam uero non est sine peccato, qui Gieziaca est lepra percussus; qui cum Simone Mago damnatus; qui multigamus; qui, cum omnes mulieres diecesis sue ipsius spiritales sint filie, cuiuslibet forte earum corruptione pollutus; qui multimode a sanctis canonibus redargutus, nec ullo modo correctus. Is uero si ueretur corripere minuscule aliquem criminosum, censesne eum reprehendendum?  O maior tandem, perlepide Flaccus cantitat noster:

O maior tandem parcas insane minori.

16. Quale est autem illud, quod talis nec Deum ipsum Dominum uocare ipsius astipulatione permittitur, ipso dicente: Quid autem uocatis me, Domine, Domine, et non facitis que dico?  uel Deum [subaudi uocare], eodem per prophetam ita conquerente: Si Deus ego, ubi timor meus?  Neque patrem, prosequente: Si pater ego, ubi  amator meus?  Eius precepta uel annuntiare cum Psalmista compescatur monstrante: Quare tu enarras iustitias meas?  Nihil quoque sanctificare ualere, Scriptura ita testante: Quod tetigerit immundus, immundum erit . Cum uero sacerdos a sacro et dato compositum gestare uideatur uocabulum, miserum me! sacrum quomodo fieri, uel saltem ualet putari, quod est immundum; mundum uero, quod tetigerit immundus, contra assertum illius, qui est singulariter mundus, et sine quo memo est mundus, quomodo ualet saltem putari? Hic tamen suffragari uidetur  , quod Baptista Domini sibi testatur diuinitus intimatum, id est: Super quem uideris Spiritum descendentem, et manentem super eum, hic est, qui baptizat in Spiritu  sancto , id est, qui baptizatis tribuit Spiritum sanctum 355. Quid tamen faciemus, si de illo singulariter hoc est dictum mysterio? Fac  tamen de omnibus hoc et dicatur. . . . . . qualiter conceditur hoc cuilibet alteri ministrare, qui non creditur inde gustare. Habes enim Apostolum ita dicentem: Qui manducat et bibit corpus et sanguinem Domini indigne, iudicium sibi manducat . Indigne uero illum sancti definiunt doctores Eucaristiam accipere, qui eo tempore presumpserit communicare, quo deberet penitentiam agere; quod scilicet conuincitur paruipendere, qui, quod sequitur, surda percipit aure, id est, Si nosmetipsos iudicaremus, non utique iudicaremur . Dum enim in presenti nobis nimium parcimus,  ne nobis in futuro uel parum parcatur, efficimus.

17. Ecce unde contemptus iste generalis emerserit hodierni seculi canonum, imo Euangeliorum et omnium Domini preceptorum, cum uidelicet quis autumat nil sibi prodesse, si obseruet minora, qui se nouit contempsisse maiora. Quid enim hac lege refert [uulg. affert, male], si non habeat quis canes ad uenandum; et abundet meretricibus ad stuprandum? Si ad sui et aliorum defensionem non capiat arma, et ad sui multorumque perditionem criminosa committere  non desinat facta? Si non percutiat  fideles delinquentes, quod et canonibus interdicitur, pugno uel baculo; et adulterine absolutionis, largitionis, uel certe benedictionis flagello, aut pessimorum actuum interficiat illos exemplo? Cum uero Scripturarum  ubique taciturnitas uituperetur asserto ad id ordinatorum officii, predicatio uero in tantum iubeatur et laudetur, ut etiam omnibus, id est, nec secularibus exceptis, per prophetam dicatur: Qui audit, dicat, ueni ; et per Iacobum 356 apostolum: Si quis errauerit a ueritate, et conuerterit quis eum, scire dedet, quoniam qui conuerti fecerit peccatorem ab errore uie sue, saluat animam eius a morte, et operit multitudinem peccatorum suorum . Ubi scilicet nullus excipitur;  sed qui hoc fecerit, tali remuneratione ditandus asseritur  ut et anime fratris salutem operatus, et sue consecutus dicatur: et alia atque alia probent exempla, Dominum non modo iubere uerba et iustitias suas enuntiari, sed et facientibus premia polliceri: non facientes uero uehementer redarguere, et ab eis illorum sanguinem, id est, peccata, uel animas requirendas, quos non monendo correxerunt, minari: quale illius existere, uel quantum possit, pensemus delictum, quem ad enuntiandas iustitias suas computat tam esse, ut increpatione compescatur, indignum? Ne igitur suspensi erremus, que sequuntur cernamus, et causam illico inuenimus: Tu uero, ait, odisti disciplinam, quam non obstat legem intellexisse canonicam, et proiecisti sermones  meos post te , id est, tuum arbitrium, consuetudinem uel arbitrium preposuisti legi mee. Et quomodo? Si uidebas, inquit, furem, currebas cum  eo , id est non obseruabas quod per Apostolum mandaueram, id est, Manus nemini cito imposueris, neque communices peccatis alienis . Et cum adulteris portionem tuam ponebas , et uidelicet defendendo, et priuilegium eis, quod utinam nunquam  expertus fuissem, ut in adulterio eodem firmiter ualerent durare, prebendo. Os tuum abundauit malitia : auctoritates ad hoc falssissimas, quod utique tibi liceret, quod nunquam alicui licuit, congerendo. Et lingua tua, hoc astruendo, commiscuit dolos. Sedens aduersus fratrem tuum loquebaris  357 utique cepiscopum legaliter institutum; aut quemlibet Christianum; filium scilicet matris tue, id est catholice Ecclesie, cui utique nullum maius poni ualet  scandalum, quam ut adulterum sortiatur episcopum, et loco pastoris accipiat lupum.

18. Hec cum faciunt homines, non ad utilitatem audientium annuntiant iustitias Dei, sed ad perditionem uerba Domini, sinistra scilicet interpretatione corrumpentes, et renitentem ad se Scripturam trahentes, faciunt illi; et tacet Deus, id est, nullum eis contradictorem aduersari permittit. Sed audiant quod sequitur, et postea, talibus relictis, sacrificio laudis honorificent Deum; uerba scilicet legis Dei amplectenda, tremenda, atque sequenda, primum exemplis, deinde uerbis annuntiantes. Illic enim, id est, in sacrificio laudis Dei, iter est ad salutare Dei , id est,  ad Iesum Christum Dominum nostrum perueniendi; nimirum in laudibus  Dei, quas pagine continent Scripturarum, inuenimus quid sequi, quid agere, quid debeamus cauere ac sperare. Securus ergo quilibet, quamuis peccator,  Dei iustitias enarret; si non disciplinam Dei, que est utique promulgatio canonum, odit; si suam constitutionem preceptis non anteponit illius; si furem ipso intuens demonstrante  , non currit cum eo, id est, non consentit ei, uel defendit eum; si cum adulterantibus uerbum Dei, et canonum scita contemnentibus, partem suam non ponit; si os eius non abundat malitia contra rectitudinem legis loquendi, et lingua ipsius non miscet dolos quemlibet decipiendi; si sedens in cathedra iudicandi aduersus fratrem non loquitur suum, nec aliquod ei apponit in uia Domini offendiculum. Nam si fecerit talia quiuis, taceat illi quanquam Dominus  , id est, tacere, contradicere aut nescientes, aut non ualentes, aut non ausos permittat, ne estimet propterea,  quod ei sit similis in uoluntate, id est, ipsius facta approbet Dominus. Arguetur enim quandoque, et statuentur opera, et intentiones illius contra faciem eius. His tamen  tam in nutantem, preter alia et alia, que hinc dici possunt, constantibus, sciendum neminem ideo ab enarrandis iustitiis Dei 358 compesci, ut sileantur; sed ut et sincere dicantur, et ab eo narrentur, qui eas diligit, et custodire pro posse contendit. Cum enim quotidie audiamus: Dixit iehsu discipulis suis; ille ueraciter est discipulus Iesu, et illi loquitur iehsu, qui diligit disciplinam Iesu. Nam cum de talibus ipse dicat: Qui est ex Deo, uerba Dei audit , de ceteris quid sentiat, subdit: Propterea uos non auditis, quia ex Deo non estis .

 19. Quam uero ista de psalmo hic prelibato longe sint ab eo, qui nulla suffultus est potestate; uel quam propria illi, qui plurima preeminet auctoritate, lector prudens ualet aduertere; qualis est utique  ille, qui reus forsitan talium, apostolice dignitatis occupare non formidat, ut iam contigit, proh nefas! editum . Cui enim nec ordinationis legalitas, nec conuersationis suffragatur honestas, et illi magis congruens mentis et corporis deest integritas, si predicationis illi interdicitur, non mireris, auctoritas, cum et ministrandi Domino interdicatur illi potestas. Loquere enim, ait Dominus Moysi, ad Aaron fratrem tuum; et dices ei:  Homo sacerdos de semine Aaron, qui habuerit maculam, non offeret panes Domino Deo suo, nec accedet ad ministerium eius . Subiungensque: Si cecus fuerit, si claudus, si paruo uel grandi aut torto naso, si fracto pede, si manu, si gibbus, si lippus, si albuginem habens in oculo, si iugem scabiem, si impetiginem in corpore, si ponderosus . Cuiusmodi igitur stuporis insensibilitate, uel amentia illius obdurentur precordia, consideret prudentissima urbanitas uestra, qui intelligens, ista omnia moraliter Gregorio ac spiritualiter exponente  non uisceratim compungitur, sibi precipue si aliquid horum in anima cernit inesse. Cui uero omnes he pestes dominantur, a sacerdotio aut affectando aut retinendo si non compescitur,  quid de eo uestre dominationi uidetur? Si enim cecus mente quilibet est; si per imbecillitatem animi claudicat, et uiam uite ambulare gressu non ualet equali, quamuis uideat illam; si paruo naso, id est discretione modica, bona malis cequat, aut forsitan prefert; si grandi quidem, sed torto est naso, id est si discernendi subtilitate eatenus  pollet, ut 359 fraudulentus adeo sit, ut bausiator  uulgo dicatur; si fracto pede uel manu, de uirtute in uirtutem, ut illi qui uisuri sunt Deum deorum in Sion, ambulare, uel bone operationis nil efficere ualet ; si gibbo terrene sollicitudinis nimium pressus, his solummodo, que calcantur, intendit incuruare; ut transeamus demones  , cuius anime dicere non desistant miserrime, ab his  utique, que agenda fuerint, mente cernendis; si albugine obcecatur superbie, sapientem se utique aut iustum estimans fore; si carnalis petulantie scabies illi iugiter dominatur; si impetigini auaritia eum possidet similis, quia cum animam immaniter dehonestet, si adipiscitur in terra quod cupit, nullum de eo sentit, quod in celo perdit, dolorem; si genitalium adeo deuastetur lasciuia, ut etiam cum non exercet illam opere, ab hac non recedens cogitatione, ponderosi nunquam ritu quiescat; offerre panes Domino qualiter presumit, qui prohiberi se ab eo, cui debent offerri, quotidie audit?

20. Omissis  enim ceteris, tres tantum  de istis reprobationum causis, hic [l. utique] uti ponere non fit onerosum. Si albuginem saltem habet in oculo, si iugem in corpore scabiem, uel si est ponderosus, nonne satis est reprobatus? Ista enim tria, cum utrumque, id est, et spiritalem, cui resistit Deus, superbiam , et corporalem, cuius ignis succensus esse in furore Domini dicitur , significent corruptelam; quem non conturbent in sese recognita, quem non perterrefaciant audita? De his enim duobus beato Iob de diabolo dicitur: Sub umbra dormit in secreto calami, et locis humentibus . Uni eorum resistere, ut diximus, dicitur Deus, alterius ignis in ipsius asseritur furore succensus. Unum illorum ex archangelo fecit diabolum 360, alterum ex eo, qui filius per  gratiam existendo, patrem ipsius precepto appellare promptissime debuerat Deum, ob uite immunditiam filius appellatur diaboli: utar ut hic auctoritate Zenonis beati, in sermone uidelicet quem de Iuda patriarcha, et Thamar nuru ipsius, more suo luculentissime fecit, dicentis: Omnium corrupte uiuentium diabolus pater est . Et o quam  non manducat uerendam carnem Domini, nec bibit eius sanguinem [subaudi is], in quo diabolus per tria ista uitia, hoc est, superbiam, hypocrisim, atque luxuriam requiescit, licet communicare cum fidelibus uideatur, Domino dicente: Qui manducat meam carnem, et bibit sanguinem meum, in me manet, et ego in eo ; cum et per conuersionem ita hoc possit resolui: Qui in me manet et ego in eo,  ipse manducat carnem meam, et bibit sanguinem meum. In quo enim Deus manet, et ipse in Deo, quomodo in eo diabolus dormire possit non uideo. Dormit uero in eo qui per hypocrisim uel elationem umbrosus et uacuus, per luxuriam existit humectus. Quid ergo manducat, quando communicat? Iudicium si respondes , Apostolo conniues, et intelligere me pariter commones, quia pro eo iudicabitur, id est, damnabitur, quia cum indignus existeret, Christi est ausus carnem manducare, et sanguinem bibere; ac propterea quod debuerat illi fore saluatio, est factum damnatio. De substantia uero corporali, quam sumit, cum sit mea nunc questio,  mihi nunc quoque ipsi loquar, ita succumbo. Cum sit enim digne sumenti uera caro, panis licet, quod olim fuerat, uideatur, et sanguis, quod uinum; indigne sumenti, id est, non in Deo manenti quid sit, nedum dicibile, incogitabile fateor mihi, 361 et Altiora te ne quesieris, et profundiora te ne scrutatus fueris , dictum [id est puta] putare hinc quoque mihi.

21. Sed audiamus quid inde quidam, id est, Ioannes dicat Chrysostomus: forsitan enim coniectare hinc aliquid poterimus. »Nemo, inquit, sit Iudas in mensa. Hoc sacrificium cibus est spiritalis: nam sicut corporalis cibus, cum uentrem inuenerit aduersis humoribus occupatum, amplius ledit, magis nocet, nullum prestat auxilium; ita et iste spiritalis  cibus, si aliquem repererit malignitate pollutum, magis eum perdet, non sua natura, sed uitio accipientis. Pura igitur mens in omnibus, pura cogitatio, quia et sacrificium purum est. Sanctam igitur animam tali sacrificio preparemus.« . Augustinus quoque: »Quod accepit Iudas bonum fuit, sed malo suo bonum accepit. Non ergo mirum, si datus Iude panis Christi, per quem manciparetur diabolo; cum uideas econtrario datum Paulo angelum diaboli, per quem proficeret in Christo .« Hoc itaque mihi sensu uidetur idem esse hoc sacrificium bono quod malo, digno quod indigno; sed non idem prestare. Digno uidelicet quia uitam, indigno quod tribuit mortem: digno quod gratiam, indigno quod iram; ita enim et continet  Psalmus: Adhuc, inquiens, esce eorum erant in ore ipsorum, et ira Dei ascendit super eos , de manna utique referens fastidito; quod intelligi minime obstat de sacrificio Domini indigne accepto, cum et Iude hoc demonstret perditio, ei in sermone Domini aliquid subintelligi oportere: hoc est, Qui manducat carnem meam digne, et bibit meum sanguinem digne, in me manet et ego in eo . Quod si ita est, uidendum quibus dicatur: uenite ad Bethel, id est domum Dei, et impie agite, et sacrificate de fermentato laudem . Nam de digne oblato sacrificio, quod caro sit, nichil hesito. Christi Apostolus attamen  cum et de eo dixisset: Itaque epulemur, subiunxit, non in fermento ueteri, neque in fermento malitie et nequitie . In quibus nimirum uerbis omnis maliuola extruditur, tam a sumpturis, quam a porrecturis corpus et sanguinem Domini, intentio. Cum uero illa specialissime  oratione consecretur oblatio populo porrigenda, ubi Deo dicitur: Pater noster, qui es in celis ; qui filius corrupte uiuendo exstat diaboli, 362 ut Zeno sanctus affirmat, quid cogitet quantum se metiatur, alii committo perpendere; nam non sufficio ipse. Considerari sane in psalmo ualet facillime, quam in his duobus, id est, superbia atque luxuria, alterum ex altero pendeat, cum Psalmista expostulet: Non ueniat, inquiens, mihi pes superbie  : hoc est, non conculcet in terra uitam meam iactantie demon , terrena me solum ambire suadens. Ubi et sequitur: Et manus peccatoris non moueat me : spiritus utique fornicationis, qui, ubi cenodoxie spiritus cor religiosi cuiuslibet occupauerit, statim corpus illius libidinis agitat motu. Commotus igitur cur operetur iniquitatem, monstratur, dum subditur: Ibi ceciderunt qui operantur iniquitatem . Ubi? In superbiam primum, hinc demum in luxurie uoraginem. Et quare? quia expulsi sunt , inquit. Unde? a gratia Dei: et ideo non potuerunt stare, indignissimi Eucaristiam facti gustare, Domino taliter intercedente: Quicunque manducauerit de carne sacrificii, quod est Domini, et immunditia  eius super ipsum est, peribit anima illa de populo suo .

22. Sed cum scriptum sit quia nichil in terra sine causa fit : causam ipsam  uidere uideor plerumque ita posse contingere. Pone quemlibet nobilium scholis tradi; quod utique hodie magis fieri ambitu uidetur episcopandi, quam cupiditate Domino militandi: ecce pes unus superbie, parentum scilicet elata uoluntas. Is cum adolescere ceperit, aut de ipsa nobilitate, aut de quouis intellectus acumine, aut fortassis pulchritudine corporis, aut quia sit ei, ut de quadam refert Hieronymus, cygneo canore uox forsitan dulcior, incipit insolescere. His igitur demonicis superbie pedibus  concultatus eneruatur, et propter iactantiam, ut ille primus in erem crassiorem, ita iste in lasciuiam prosternitur turpiorem. Hinc demum non tam bigamus, quam multigamus effectus, sine examinatione  prouehitur ad sacerdotium, quod occasio sequentium omnium usque ad perditionem animarum est profecto malorum. Cum enim hi ex secularibus, qui non penitus sunt litterarum expertes, secunda in Pentecoste feria audiunt dixisse Iesum discipulis suis, utique et illis qui tunc erant, et istis qui modo non eius disciplinam, doctrinam scilicet, correctionem, necnon et interdicta odio habent: Qui non intrat per ostium 363 in ouile ouium, sed ascendit aliunde, ille fur est et latro : nec mentiri non potuisse non ignorant ueritatem; non consequi  quoque, ut qui fur est, esse possit pariter pastor: ouile uero intelligunt esse Ecclesiam, que utique oues continet illas, que erunt in iudicio ad dexteram statuende, quamuis et [id est in Ecclesia] illic miste sint iis, qui ad sinistram erunt locandi, quibus et perpetuum nunquam deerit ue. Pastorem legalem [l. illegalem], episcopum furem, pseudopresulem uident; quid de eius curant prouisione, quem cognoscunt non patremfamilias posuisse, sed ipsum latrocinaliter se imposuisse? Quid de eius benedictione, quem sciunt maledictum esse, Gregorio testante, quia benedictio illi in maledictionem uertitur, qui ad hoc ut fiat hereticus, promouetur. Cuiusmodi uero secte hereticus? Illius utique, illius, de cuius auctore legimus Petrum dixisse: Pecunia  tua tecum sit in perditione, eo quod estimasti donum Dei pecunia possideri . Cum uero communicans heretico, sit et ille hereticus; quid rogo faciendum, quid cogitandum, quid estimandum de talibus? Excommunicatio uero illorum quam [id est quantum] potest ab illo timeri, qui excommunicatos eos non semel, sed millies canonicis non nescit legibus? Consecratio quantum amplecti, dicente Domino: Quod tetigerit immundus, immundum erit?  Damnatio quantum uereri, suadente Christo: Qui sine peccato est uestrum, primus in illam, hoc est, meretricem, lapidem mittat ? Nam isti sunt precipue qui meretriculas  iubent ad stipites excoriandas ligare.

 23. Memini me in Rheno bicorni tantum pertulisse quondam pauorem, cumulis utique ad instar collium ebullientibus fluctuum, ut Euxino freto maius habuisse putauerim nullum: sed cum nautas fiducia peritie nauigandi iocari uidissem, metu amisso, audaciam [subaudi memini me] sumpsisse non modicam. Hoc itaque  ut uti hic non incongruum iudicetur exemplo, si seculares ad tanta diuini terroris que isthic depinxit tonitrua, que legentes intelligere nos negare non possumus, uidissent expergisci, utcunque nichilominus et illi timerent. At cum nos uideant ridendo ea quoque legere sepe, et tam obstinate aduersum talia, tamque audacter resistere, et rebellione contra Deum publica obdurari; si Illi talia non curant, mirumne alicui: potest uideri?  Illi nempe quid dicatur, nedum intelligant, utrum uere dicatur ignorant. Unde et excommunicationes nostras cum absolutionibus parui ducunt, quia, quantum intelligere possunt, et nos a sanctis canonibus excommunicatos cognoscunt, et ligatum neminem ligare uel absoluere posse arbitrio proprio 364 comprehendunt. Ad predicandum sane cum inaniter peruenitur: quamuis dixisse Dominus recolatur: Que dicunt facite, que autem faciunt nolite facere ; Apostoli tamen exaggerando sermonem quid dicere possint, non sibi credunt deesse. Quid predicas non furandum, spoliando pauperes, ut locupleteris, peius omnino furaris . Qui dicis non mechandum ullo modo, mille modis in actitando peius mecaris , multinubus  dum quoque non esse uereris. Quid tamen inde proueniat, non a me discere quiuis expostulet. Gregorium audiat: Causa, inquit, ruine populi sacerdotes mali  . Qui utique, nisi eos contemnerent canones, imo nisi prophetica, euangelica, et apostolica pro nichilo ducerent dicta, nullus secularium tam ea parui duceret uesania, sed omnes a nobis tam studiose uenerata, omnino cognoscerent ueneranda. uenerarentur uero a nobis utcunque, si diligerentur. Diligerentur autem, si non illa tam sancita fuissent austere, que contraria sunt libidini ac luxurie maledicte, cuius detestationem nemo litteratus, etiamsi uelit, permittitur ignorare. Omnes uero eam  odisse, uoluptatem uero ipsius diligere, quamuis gehenne suspectu multi eam cauere;  ac per hoc aduersarium nobis sermonem diuinum in uia presentis temporis, Christo testante, exsistere.

 24. Sed uelimus nolimus, ipsos legis Dei, quos modo tam obduranter odimus atque contemnimus, libros habebimus iudices, ipsos accusatores, quos haberi oportuerat defensores. Scriptum est enim: Iudicium sedit, et libri aperti sunt : quod quamuis et de conscientiis singulorum ualeat intelligi; sciendum ex eo, quod in libris continetur, omnes iudicandos. Monstrat Propheta alius, dicens: Conuersus sum, et leuaui oculos meos, et uidi, et ecce uolumen uolans, et dixit ad me: Quid tu uides? Et ego dixi: Ego uideo uolumen uolans; longitudo eius uiginti cubitorum, et latitudo eius decem cubitorum. Et dixit ad me: Hec est maledictio, que egreditur super faciem omnis terre; quia omnis fur, sicut ibi scriptum est, iudicabitur; et omnis iurans, ex hoc  similiter iudicabitur. Et educam illum, dicit Dominus exercituum, et ueniet ad domum furis, et ad domum iurantis in nomine meo mendaciter, et commorabitur in medio domus eius, et consumet eum, et ligna eius, et lapides eius . Audite, ait alius, ut ad alia transeam, audite hoc, sacerdotes, et attendite, quia uobis iudicium est, quoniam laqueus facti estis speculationi . Quid intelligi lucidius, quid queso apertius potest? Speculatorem quippe esse oportere pontificem, qui dicit, innuit: Speculatorem te posui, ait Dominus exercituum, domus Isrel . Unde et episcopus Grece, superintendens 365 dicitur Latine. Qui si hoc agere aut nescit, aut negligit, aut, quod est grauius, non iussus presumit; laqueus speculationi, id est episcopali  ordini, et causa perditionis dubio procul efficitur, maxime si non inscius, sed conscius id operatur. Ait enim de talibus Apostolorum precipuus: Melius illis fuerat non cognoscere uiam ueritatis, quam post cognitionem retrorsum conuerti ab eo, quod traditum est illis, sancto mandato . Quod stipulans ego, uisceratim  cum eo, qui ante me idem deprompsit, exclamo: Utinam non fuissem uir habens spiritum, nec ad me sermo factus fuisset Domini!  Quid enim mihi  corrupte uiuenti sermo Domini, nisi perspicue contra illum rebellionis indicium, et perditionis est cumulus mee? Cum enim ille bonis premia, a malo uero recedentibus ueniam promittat, neminem decipit, omnibus  dicit: Filius hominis uenturus est in gloria Patris sui cum angelis suis, et tunc reddet unicuique secundum opera eius . Quem secutus  Apostolus ait: Omnes enim astabimus ante tribunal Christi, ut referat unusquisque propria corporis prout gessit, siue bonum, siue malum . Quidam quoque nec minus uere, cuius tamen dicta ueronenses  Cleronomi nolunt cantare: Ad cuius aduentum, inquit, omnes resurgere habent cum corporibus suis, et reddituri sunt de factis propriis  rationem: et qui bona egerunt, ibunt in uitam eternam; qui uero mala, in ignem eternum.  Subueniat, sed rogandum, tuuc illi Christus, qui illic potest uereri: De ore tuo et scriptis tuis te iudico, serue nequam , audire, et ad se ipsum talpe, ad ceteros caprearum usum uisu increpari fuisse. Amen.



366 DE CONTEMPTU CANONUM PARS SECUNDA.


 Ut prioribus sane posteriora respondeant  , lectoris hic aduertat perpensio, nullam me mee admirationi, ac studiosissime indagationi aliam inuenire causam quiuisse, nisi pseudopontificum culpam, tam generalis, proh dolor! canonum diuinorum contemptus; ipsam uero manu peccatoris, id est diaboli, ob superbie uindictam, per eneruitatem luxurie commotam, que in furoris Dei igne succensa ardet hodie in seculo , arsura usque ad inferni nouissima, deuorans terram, ubi est plantata uinea Domini sabaoth, cum germine bonorum operum, quem [l. quod] debuerat ferre; uel certe cuiuslibet miseri, dum illud scilicet comburendo temporaliter, eternaliter ut comburi cum anima non cesset, sibi redditam [f. reditum]  facit: uel certe terram cum germine deuorat, dum, ut alius dicit, ad perditionem omnia quecunque egit bona ita perducit, ut nichil ei prosit, si quid boni aliquando fecit; quod tamen de illa dictum libidinis arbitror perseuerantia, de qua Computruerunt iumenta in stercore suo , prophetica conquerendo fatetur Deus ipse loquela. Et montium, id est presulum, fundamenta , id est, ipsa initia discendi legem Dei per pestiferam comburens  adeo lasciuiam, ut cum opus fuerit, nemo fere inueniri possit ad eligendum idoneus, nemo, qui legaliter electo, proh nefas! manus imponat, omnimodis dignus. Cumque se ita res habeat, et, quod canones sancti precipue detestantur, isti maxime amplectantur; dum nolunt ista cauere, cetera non uerentur 367 pro nichilo ducere. Hoc omnes Ecclesie filii contemplantes, paruipendunt et ipsi omnia que in Scripturis continentur, exemplis talium solummodo innitentes, pietatique Dei ultra quam ipse promisit, sese credentes; iustitiam uero illius post dorsum ponentes, ideoque sine formidine suis uoluptatibus, et mortiferis uoluntatibus passim deseruiunt omnes. Cur uero lex ecclesiastica tam nullipendatur, lex mundana cur tam timeatur, leuis  responsio est: quia uidelicet magis timent homines amittere pecuniam, quam perdere animam; plus uerentur penam temporalem, quam perpetuam damnationem.

2. Querat et aliquis cur pre ceteris gentibus baptismo renatis, contemptores canonice legis, et uilipensores clericorum sint magis Italici. Hoc fateor causa superius relata. Quoniam quidem libidinosiores eos  , et pigmentorum uenerem nutrientium  frequentior usus, et uini continua potatio, et negligentior disciplina facit  doctorum: unde ad tantam consuetudo, et maiorum eos exempla iam olim impulerunt impudentiam, ut solummodo  barbirasio, et uerticis cum aliquantula uestium dissimilitudine nudo, et quod in ecclesia cum negligentia agunt non parua, unde tamen affectant magis placere mundo quam Deo, a ritu distare eos uideas laico. Inde pre se, fateor  , illi eos contemnunt, et exsecrationi, ut dignum est, habent. Sic enim eis promisit in persona sui ordinis, Heli utique filiorum detestans insolentiam, qui dixit: Quicunque honorificauerit me, honorificabo eum; qui autem contemnunt me, erunt ignobiles . Per Malachiam quoque cum de probis  premisisset: Labia sacerdotis custodient scientiam, et legem requirent ex ore eius, quia angelus exercituum Domini est ; de reprobis quid dicat uidendum: uos autem, ait, recessistis de uia, et sandalizastis plurimos in lege. Irritum fecistis pactum Leui; propter quod et ego dedi uos contemptibiles omnibus populis . Et per alium: Ipsi me prouocauerunt in eo qui non erat Deus, et irritauerunt in uanitatibus suis. Et ego prouocabo eos in eo qui non est populus, et in gente stulta irritabo illos . Subditque illam pessimam, hic tactam non semel, unde omnia ista prodire iam diximus mala, scilicet sortem: Ignis, qui utique libidinis esse non ignoratur, succensus in furore meo, et ardebit usque ad inferni nouissima; deuorabitque terram  cum germine suo; et montium fundamenta , id est, Christianitatis initia, apostasia 368 sequente, comburet. Nunc enim euidens talis est a Deo et fide percepta recessio, cum quis presente ipso non timet talia contra illum committere, que ille minatur inexstinguibili combustione uindicaturum se itatenus fore, ut nichil ei boni, quod gessit usque ad ipsum quod percepit baptisma, possit prodesse, maxime si non inscius, sed certissimus id actitat quisque.

3. Didici nam, proh dolor!  quemdam [aliis eodem ipsissimo referente] quod fere ipsa eademque, qua miserrimus idem cantauerat hora, cum recoleret quoque in Iob historia: Ignis est usque ad perditionem deuorans , neque ignarus  expositionis foret; prolatum reminiscens etiam dixisse de Deo Apostolum: Quod omnia nuda et  aperta sint oculis eius, ad quem nobis sermo , id est, cui loquuntur ipsa etiam que cogitamus, nedum lateant que perpetramus: hoc ipso letifero igne ita succensum, ut illecebroso libidinosissimus tactu pruritui subscalpentem concitari in suimet interitum fecerit, uice reciproca uoluptatem obsceni fluxus ad unguem; minus quidem turpiter quam alii, si tamen in turpitudine tali aliquid possit, quod non sit turpissimum, dici. Quid tali fuit, queso, matutinis illis laudibus interfuisse, nisi publicatio rebellionis contra Deum, perspicue seruitio quod fecerat Domini incassum uadente? Melius incomparabiliter sane fuerat ei matutinis neglectis dormisse, quam tantum malum eisdem peractis fecisse. In tantum enim, teste Gregorio  , displicent Deo mala, ut nulla placeant ei mista malis bona. Nedum nos putemus seductissima [f. seductissime] placere ea illi bona, que malorum sequentium uicissitudine fuerint compensata: uestimentum enim, ait, mistum sanguine erit in combustionem, et cibus ignis . Alius item: Gloriam eorum in ignominiam commutabo . Et, ne de quibus dicat, hesites, subdit: Peccata populi mei comedent, et ad iniquitatem eorum subleuabunt animas eorum. Et erit sicut populus, sic sacerdos. Et uisitabo super eum uias eius, et cogitationes eius reddam ei. Et comedent, et non saturabuntur; fornicati sunt et non cessauerunt; quoniam Dominum reliquerunt in non custodiendo. Fornicatio enim, et uinum, et ebrietas, auferunt  cor , id est perimunt rationem. Itemque: Non libabunt Domino uinum, et non placebunt ei. Sacrificia eorum quasi panis lugentium; omnes qui comedent eum, contaminabuntur; quia panis eorum anime ipsorum . Formidolosa nimium 369 sententia! Sed si quis contendat Iudeorum sacerdotibus hec solummodo conuenire, audiat sibi repugnantem Apostolum ita: Quecunque scripta sunt, ad nostram doctrinam scripta sunt . Dicente uero de talibus eodem Apostolo: Quomodo predicabunt, nisi mittantur ; si missi fuissent, et non potius permissi, id est, si legaliter assumpti, electi, ordinati, et quod sibi competeret agerent; non solum pro sui, sed etiam innumerabilium salute coronam perpetuam mererentur: ut econtra  nunc [subaudi merentur] ignominiam sempiternam, cum usura quoque indeficientium lugendi penarum.  ueniens ad Babylonem, ibi liberaberis, et illic redimam te , dicit, qui per alium loquitur Dominus, dicens: Frons meretricis facta est tibi, noluisti erubescere . Que utinam duo nos infelicissimos commonefacerent, et cum Iosia rege scissis uestibus dicere quemlibet nostrum ad reliquos facerent: Ite, consulite Dominum super me et super populum meum et super omnem Iudam , quem intelligere possumus confessione Dei insignem catholicam Ecclesiam, de uerbis uoluminum istorum, canonum scilicet et decretorum que continentur in archiuis ecclesiarum: Magna enim, ait ille, ira Domini succensa est contra nos, quia non audierunt patres nostri uerba librorum istorum, ut facerent omne quod scriptum est in eis: ut patres  intelligas Ecclesiarum pontifices. Quatenus ille saltem cuilibet nostrum respondere dignaretur: Hec dicit Dominus Deus Isrel: Pro eo quod audisti uerba uoluminis, et perterritum est cor tuum, et humiliatus es coram Domino, auditis sermonibus contra locum istum et habitatores eius: quod uidelicet fierent in stuporem et maledictum, et scidisti uestimenta tua, et fleuisti coram me, et ego audiui, dicit Dominus. Idcirco colligam te ad patres tuos, et colligeris ad sepulcrum tuum in pace, ut non uideant oculi tui omnia mala, que inducturus sum super locum istum .

4. Quorsum tamen hec, detrahendi auida emulorum si requirat inuidia? Nimirum ut quod innotescere nequiuerunt premissa, demonstrent termino proxima:  nempe ut patefieret querenti, unde iste, id est, hodiernus preualuerit canonum sanctorum tam uniuersalis contemptus. Ad hoc peruentum nostra est inquisitione atque indagatum, eorum contigisse sine dubio culpa, qui cum eos legant, atque intelligant, pro nichilo ducunt. Tum quare hoc faciant pariter est indagatum: quia uidelicet cum illa, que illi magnopere interdicunt, isti libentius agant;  que precipiunt enixius, exsequi omnimodis nolunt. Que sunt utique illa? Duo: Doctorum scilicet Ecclesie prohibita millies mulierositas, siue illecebrosa non uniformis, Deoque magis detestanda uoluptas, et neglecta ipsorum Christo amabilis castitas. Que  , tria cum cetera, que in libris 370 continentur diuinis, faciant omnino contemni, contemptores  ipsos  iure uicario a Deo monstratum est reprobari, reprobationem uero ipsam penam subsequi sempiternam, non uero pro uno tantum peccato, sed etiam pro malo, quo alios perdunt, exemplo.

5. Huius pestilentie cum nullum posuerim remedium,  fateor me defecisse, nisi tria succurrissent hic premissa memorie. Que sunt uero ista? Fornicati sunt, inquit propheta, et non cessauerunt . Quod dum cum illo confero, ubi dicitur: Peccasti, quiesce : et cum illo, ubi legitur: Qui furabatur, iam non furetur ; uideretur mihi aliquid fornicatoribus profuisse, si a fornicando studerent cessare. Reliquie cogitationis diem festum agent tibi , dum Psalmista Deo loquitur quoque; uidetur mihi innuere, ut cogitatione nequam derelicta, quod sit enitendum,  ne uirus mortifere delectationis in effectum scelerate prodeat actionis, scabies uti pessima scilice, ab interioribus cutis; eumque diem fore de nobis Deo solemnem, si prauum opus nostram non sequitur  uoluntatem. ueniens quoque ad Babylonem, ibi liberaberis , dum lego; cum quis de criminibus ante actis confunditur, prodesse ei multum mihi uidetur. Iosie quoque regis me multum oblectat exemplum, dum illud cum eo confero quod legitur in Pentateucho: Qui timuerit, inquit, uerbum Domini de seruis Pharaonis, fecerunt confugere iumenta et pecora sua in domo; et non cecidit super ea grando . Illud quoque dicens: Beatus homo qui semper est pauidus: qui uero mentis est dure, corruet in malum . uidisti, inquiens Dominus, Achab, quomodo humiliatus est coram me? Quia igitur humiliatus est mei causa, non inducam malum in diebus eius .

6. Que utique meam releuare quantulumcunque  non diffiteor desperationem, quamuis nullam prebeant securitatem. Non modice nam me terret dum alibi lego, quia sicut non proficit plagato medicine alicuius impensio, si adhuc ferrum in eo sit: ita non prodest penitentia illius qui peccatum, quod plangit, non deserit, ut Balaam utique compunctio, et Esau consternatio prodit: hoc idem quoque astipulante Domino, dum dicit: Quam uilis factus es iterans uias tuas , Gregorium  quoque dixisse dum lego, uel audio, quod ad magna premia perueniri non possit, nisi per magnos labores; et meos considero mores: si non perterreor, insanire me fateor. Si enim ad magna premia non peruenitur, ad maxima supplicia quod sine dubio perueniatur, intelligi datur. Quid enim  in celo, quod non sit premium magnum? Quid in inferno, quod non sit maximum damnum, tribuitur? Quam uero me dulcisona oblectet illa Domini, qua dicitur, uox: Gaudium est in celo super uno peccatore : 371 quam illico terreat, dum subiungit, penitentiam agente, nequeo dicere. Dum  enim quid sit penitentia, uel in canonibus sanctis, uel in eorum qui eam digne fecerunt, exemplis considero, et ignauiam pariter meam attendo; ue, ue, ue, tantum clamare compellor. Nam, derelictis sceleribus, uerissimum atque piissimum tenemus promissum dicentis: Conuertimini ad me, et ego reuertar ad uos . De his uero, que relinqui non ualent, quid cogitem, nedum dicam, dubius exsto. Scriptum enim cognosco de Deo: Si concluserit hominem, quis ei dicere potest: Cur ita facis?  De quouis etiam talium: Immisit enim in rete pedes suos, et in eius maculis ambulat. Quem utique utrum absoluere dignetur ille de quo canitur: Qui aperit, et nemo claudit; claudit, et nemo aperit  necne, non est hominum in hoc seculo  iudicare. Scriptum est enim: Nescit homo utrum odio an amore dignus sit, sed omnia in futurum seruantur incerta . Que tamen sententia, ut peccatori desperationem adimit, ita iusto sollicitudinem adiicit, si quod competit, agere non desistit. Ut scilicet nemo in hac uita sit sine cura, sed qui sperat in Domino, speret, ita tamen ut quod ipse promisit, non aliud quidlibet inaniter speret; et qui gloriatur, non in se, id est opere suo, atque uirtute, sed si gloriatur, in Domino glorietur .

 7. Sed iam nunc sufficiant ista, scaturigine contemptus canonice sanctionis abunde monstrata. 372 Nam stulti proprium esse sensum tetum effundere suum , asserto monstratur Scripture; simulque  cauendum in siluam ne ligna ferre, hortisque sitientibus in flumine uecors aquam mittere, iure uituperer ipse. Quia uero meam inertiam urbanitas quondam, si recolitis, quomodo orarem, est dignata consulere uestra; quid mihi sit instanter orandum in uestri libro amici equinomi, atque ad me persequendum socii, inuenisse confiteor meam modicitatem, Huberti, quod et isthic ponere opere pretium duxi.



COLLECTA.

Conspirantes, Domine, contra tue rectitudinis  firmamentum, dextera uirtutis tue prosterne, ut iustitie non dominetur iniquitas, sed subdatur semper falsitas ueritati. Per Dominum.



SECRETA.

Oblatis, quesumus, Domine, placare muneribus, et nos ab inimicis clementer libera nostris. Per Dominum.



POSTCOMMUNIO.

Hec nos communio, Domine, et a cunctis exuat delictis, et ab inimicorum defendat potenter insidiis. Per Dominum.





RATHERII OPUSCULUM  AB EO INSCRIPTUM QUALITATIS CONIECTURA CUIUSDAM.


 373 1. Cogor per omnes actus, sermones, intentiones insuper meas osorum cauillationibus respondere, quasi ego sim utique solus, qui non  debeam ad illud supremum iudicium, ubi omnia hic incorrecta sunt uentilanda, uenire, sed de omnibus in hoc seculo rationem hominibus reddere:  cui scilicet non liceat soli nisi prefixo loqui, [subaudi nec liceat] de uno saltem in alterum transire sine ratione reddenda cubiculum; cum Dei misericordia, et illius  eleemosyna, qui mihi contulit ipsa, habeam multa, nec interdicta mihi sit eis fruendi licentia. Et utique si inter se talia [subaudi osores] collatrarent, non mirum fuerat;  tales mirum haud modice de talibus 374 fatigare imperiales si ausi sint aures. Quid enim ad illum, cui de tota climatis nostri est cogitandum monarchia, opus referre, de uno in alterum se si collocat pauperculus aliquis lectum, de uno in aliud si se uertit quilibet latus? Cauillatoribus igitur materia est: ad id, instant cui agendo, ipse uti ministrem, falsa ueris, opinabilia certis atque  coniungam, rumusculos hic congerens pro ualentia uestros, quo uos utique exsatiem cunctos. Que dicatis, queue de me quali quoque sensu dicere ualeatis, per quamdam preueniens anticipationem huiuscemodi, similem cui ante me, credo, de se nullus fecit, de me promere tento ipse relatum. Legat ergo qui uolet, et de me proferat peius quiddam, si ualet.

2. Famulos, inquiunt, quos non audet flagellare, 375 malos seruos non cessat uocare. Dicit, quia pro eo, quod est animosus atque pauperrimus, nolit ministrum uel capellanum habere, quem  fillonem  non audet appellare. Milites non opitulari sibi instanter causari,  quodue capisiuissentque illum abduci. Mores, lectionem, et cantum carpere clericorum. Illegale coniugium nominat adulterium  ; legem [subaudi potius] quam consuetudinem, dogmatizat tenendam. Opus seruile  interdicit Dominica die. Non modo inusitato, sed et inaudito commissos [id est conuersos, seu dicatos Deo] Deo iubet modo seruire. Ad magna premia perueniri non posse nisi per magnos labores . non quiescit clamare. Ubi ergo reges, ubi omnes diuitiis affluentes, inde qui uoluptuose uadunt uiuentes? Calamitosis nam iste solum regnum Dei hoc dicto promittit. Nasum semper tenet in libro, inde garrire  non cessat. Omnino redarguit omnes,  contiguus nulli, cuius mores placeant illi. Quem uero laudat, qui seipsum semper uituperat? Illa sed forte deceptus Apostoli uerissima sententia, male utique intellecta: Si nosmetipsos diiudicaremus, non utique iudicaremur : quasi peccatorem se confiteri alicui sufficiat, si peccatum quod confitetur non deserat; cum utique si alter hoc ei diceret, molestissime ferret. Que dicit, scribit,  legendaque posteris, presentibus 376 ut derogent, linquere gestit. Chronographiam  , grecizando uanus, cum non sit saltem Latinus,  huiusmodi sui temporis uocat scripturam, que utique contemporalium sibi contineat uitam; se primum, se mediastino, se rodens ipsum postremo, inde omnes suopte more uiuentes, genuinum in eis figere non desinit dentem, intactum deserens neminem. Unde quia contra omnes lingua eius, lingua merito est omnium contra eum. Ferri uero utcunque poterat lingue procacitas eius;  digitos iure aliquis frangeret contumaces illius, uenturis talia scriptitantes. Quid plura? Dissimilis omnibus honorem curantibus est eius uita. uestibus non comitur  , calceamentis turpatur, scamnalia non querit, mensalibus indiget; lectisterniis mediocribus, ceteraque supellectile delectatur, pretiosa non ambit. Nil quod glorie pertineat in eo uidetur,  nil quod honori. Manus tantum et labia cibum lauat sumpturus, necnon et sumpto; faciem raro. Forsitan in patria sua fuerat bacularis  , ideo illi tam honor omnis est uilis, longe aliter sepe licet dictum sit frequentius nobis, filius carpentarii; ideo tam gnarus, tamque uoluntarius est basilicas struendi uel restruendi; lapides semper uersat et reuersat, ipse eos sepe connectit.

377 3. Que sunt seruorum agere non dedignatur; [subaudi eorum que sunt] dominorum adeo negligit usum, ut posthabito curule pontificali  frequentius decubet humi; Epicurus ac ueluti alter, summum in uoluptate bonum qui censeat esse, si uentri bene est, si lateri, si pedibus, si sibi est suisque sufficiens soli, contentus. Non curat sibi manducanti utrum quilibet assideat  cetus: mensa quippe illius expers diuitum, sodalitatem haud respuit nec incongrue uilium, pauperem asserens mensam locupletes dedignari conuiuas. Inter nobilem et ignobilem ad suum commodum  nullam facit distantiam peragendum, multos asseuerans nobiles ignobilia, multos ignobiles nobilia sepe fecisse, nobilitatemque ex potentia et proprie actu, quam ex alieno, Sallustio teste, pendere. Fugere sic quem se simulat, tali forsitan modo mercari conatur honorem; ostentatione solummodo, ut cernitur, captat: ueram gloriam uana commutat. Labeo, remur, ob talia factus, incidit in eos forsitan actus, quos pene semper in suis deplangit sermonibus,  manu peccatoris commotus, pede superbie calcitratus, halitu Behemoth inflammatus, a gratia Dei expulsus, non ualens consistere rectus, immundum quid, indeque iniquum forsitan operatus. uisitans enim speciem suam tam sepe delinquit  , ut sicut ille quondam in Threnis de aliis, ita iste de se  dicere ueraciter possit: Oculus meus depredatus est animam meam . Enimuero nisi ita proculdubio esset, et se talia uel fecisse uel facere unde infernales luere debeat penas, non agnouisset; ad illam qua prandent ceteri horam, cum sit edacissimus, ipse pransisset  ; carnem ut aliquoties, semper ut alii, comedisset; tot millia uicibus, ut solus existens agere narratur, ue mihi, ue non quoque clamasset. Non desunt enim qui sepissime audiant eum solum quasi cum altero rixari, et aliquando dicere: Quid uis iterum, diabole? Nonne iam consenuisti in talibus mecum; effeta membra, et enerues cur adhuc laceras artus? Nonne tibi satis sum traditus? Nonne satis gehennam habeo emptam? Quid amplius pretii queris? Minoris potuit uita perennis  emi. Si non sufficiunt uero que sunt in libro Confessionis mee descripta, recurre, maligne, 378 ad tuum, ubi utique scio nichil malorum meorum omissum, sufficere, sed fateor, poterant tantummodo  illa que  Italia, Francia cantat, et Norica, que non ignorat Burgundia, recolit Prouincia, meminit Septimania, Saxonia loquitur, Sueuia recordatur. Inueteratum dierum malorum me nominari ualere, sufficere tibi, maligne, poterat iure. Scio tamen uersute, scio, quod me quem, proh dolor! tenes, non queris, sed per me acquirere  alios satagis.

4. Hec cum audimus, quanti eum habere ualemus? Deo displicere illum agnouimus; placabilem nobis eum quomodo facimus? Desperationis enim cum uerba sint ista, quid de eo censere ualet nostra cum eo estimatio, ita ut uituperet et sua? Et cum, auctore Apostolo, irreprehensibilem oporteat episcopum esse ; tanta, tam reprehensibilia inueniri in uno ualere, quis ualeat ferre? Inter omnia uero  eius est maxime miranda loquacitas, cum disertitudinis nulla ei suffragetur facultas, nec magistrorum auctoritas, uel lectorum immensitas. Si mirabilis itaque Deus in sanctis et operibus suis ; mirabilior, ut ita dicamus, in talibus tali taliterque concessis: asine Balaam , uel eidem idololatre sacrilego eum possumus comparare; prophetanti utique et decipienti, benedicenti et maledicenti, compuncto et obdurato; Eliu, cum tamen idem esse qui et Balaam credatur, [subaudi possumus] assimilare; quem miratur Dominus ipse sententias sermonibus imperitis inuoluere , quod agere non desinit iste: lucerne alios illuminanti, et seipsam urenti aptare. Bonitas itaque ei inesse si cernitur aliqua, hypocrisis magis  putanda quam bonitas uera; quod etsi restruit, inquiunt, uel construit basilicas, cenodoxie hoc uitio facit. Utinam mentirentur, uel potius fallerentur! Istud tamen est, istud quod Apostolus prohibet dicens: Nolite ante tempus iudicare, quod usque ueniat Dominus, qui et illuminabit abscondita tenebrarum, et manifestabit consilia cordium . Quamuis me non ab eis tamen in hoc penitus dissentire fatear ipse.

5. Quid tali igitur, inquiunt, episcopatus? Imperatori non seruit, duci  nequaquam, in exercitum  nunquam, ad cortem  rarissime, et si forte, non sponte. Id tamen si facit, ad palatium 379 quatriduo pergit saltem transacto: quo citius ualet, diuersorium repetit, librum receptat. De nulla re Cesarem appellat, nil ab eo querit, nulli suorum apud eius clementiam suffragat. Ecclesie sue nichil acquirit, perdere plurima sinit. Cum primoribus nichil actitat regni, hospitia illorum non adit, colloquia paruipendet; ad suum [id est hospitium] eorum nullum inuitat. Nulli illorum quidquam largitur, uel ab eo petit; domum semper uacuus redit. Iusiurandum nemini offert, neque a quoquam requirit. De nulla huius seculi gloria aliorum se inframittit  exemplo. Dicit se gloriam ideo detestari, quia, cum uoluit, eam nequierit adipisci; modo, dum non dabitur  frui, stultissimum eam sit affectari. Pedem si uult aliquis osculari illius  , cum magno eum repellit clamore. Solus, si liceret, tota die sederet, libros uersaret uel reuersaret. Frequentiam odit, solitudinem diligit, trocho non ludit, aleam fugit, de canibus nil curat, de accipitribus nichil. Interdum loquacissimus, interdum est quasi mutus; risu dissolutus, subindeque tristissimus, rixarique actutum paratus: scurrilitatem uero uel uerba otiosa, risumque mouentia, omni proferre, siue sit letus, siue iratus, paratissimus hora  . Det autem, non det, rogari nullo modo uolet [f., uult, aut uellet], impatiens semper, patientissimus sepe: quod et si dat alicui, promittere patitur nulli. Fallacissimus, si non dedignaretur mentiri; uersutus,  si non  exosos et ipse haberet, et Deum crederet habere uersutos. Omnibus ambiguus, indeque nulli concinnus. Ex  liberalissimo preterea, et, ut ueracius dicamus, dilapidatore pro prodigio quondam, tam est tenax nuper effectus  , quasi in alium sit uirum mutatus: ex quo perspicue instabilitas ualet coniici eius. Dicit, manduca: si nolis, sit tibi compulsio nulla. Bibe saltem, ait: nolentem uero minime cogit. Sede non tibi dicit, non sedentem uero excultare  nequaquam omittit. Si queris ab eo importunius aliquid, irascitur; si 380 quod necesse,  tacet; inde acrius irritatur; si ingeniose, incipit insanire. Si uult facias, ne facias dicit; si non fieri optat, facito profert. Fallax, etsi nonnunquam in relatibus ueracem se semper parere conari [f. conatur], in promissis asserit uelle. Nil unquam boni inchoauit quod ad finem perduxerit.

6. Caudam  hostie indesinenter Domino detrahit, indeque salutem sibi ipse miserrimus adimit. Qui enim perseuerauerit in bono usque in finem, hic, teste Domino, saluus, exceptis procul aliis, erit : cum econtra  qui perseuerat, ut iste uidetur facturus, in malis, perditus absque dubio erit. Et heu miser atque infelix! Quare saltem in isto quo nunc stat, non conuertitur termino uite? Sed uidetur nobis quod ideo sit desperatus,   quod immiserit in tali rete pedem suum, in cuius maculis ambulans, expediri nullo modo possit. Dum enim monachus fuerit, et nunc episcopus sit; si relictis ouibus monasterium repetit, timet audire: O pastor et idolum derelinquens gregem . Sin, Apostolum de se timet dixisse: Habentes damnationem, quia primam fidem irritam fecerunt . Dominum quoque: Nemo mittens manum ad aratrum, et aspiciens retro, aptus est regno celorum . Unde cum fuisset captus  , cepit cantare stultissimus: Ecce quod cupiui iam uideo. Putabat enim, fatetur, quod esset tunc penitus expellendus, et gaudebat quod ipse non dimiserit episcopatum, sed episcopatus eum; et hac arte uolebat, ut dicit, repetere monasterium, promittens  sibi propter hoc dixisse Dominum ipsum: Conuertimini ad me, et ego reuertar ad uos . Quod cum minime processerit, putat de se desperatissimus illud prolatum: Si consulerit Deus hominem, quis ei dicere potest: Cur ita facis?   Nedum enim de transactis agere penitentiam, de malis perpetrandis nullam nos sinere eum dicit habere penitus abstinentiam, cum et pro nostris, si sua non haberet, posset omnino damnationem perpetuam metuere, 381 sceleribus; que utique nec compescit dictis, nec emendat exemplis, nec diluit meritis. Qua scilicet incommoditate triplici interceptus, in quodam  suo opere alio, sic Deo clamare compulsus: Si meos, Domine, mortiferos conatus prosperari permittis,  quam mihi fiduciam euadendi relinquis; et si a presentibus malis non cesso, quam ueniam de preteritis spero? Istam igitur, istam dicit conclusionem illam existere, in quam si quis inciderit, eternaliter Deo concludente, dum non aperiente, peribit. Peribit uero iuste. Iustitia enim nil facere potest, ut iste declarat, iniuste, ponens exemplum de Apostolo tale: Qui factus est nobis a Deo iustitia . Qua utique eius mestitudine quidam nostrorum decepti, putant eum presulatum uelle dimittere, ipso prosequente, et non negante, quod uellet et nolit. uellet scilicet, si liceret; nolit, quia non licet.

7. Nos preterea tanta de eo mendaciter dicit confingere, et ipsa solummodo abominabilem eum omnibus facere; et cum sit animosissimus, acerrime cruciare. In tantum uero non curat si quis de eo  male loquatur plerumque, ut duodecim nummos nuperrime cuidam dederit, qui ei tota die conuiciaretur, premii loco. Dicit se ita preoccupatum timore gehenne, ut nichil amplius sit ei opus timere. Unum etiam  uerbum otiosum, et ut nobis [l. nos] credere cogit, turpissimum, tali loco se fatetur dixisse, quod dum recolit, et de eo rationem redditurum se in die iudicii audit, omnem uerecundiam huius seculi in comparatione ipsius pro nichilo ducit, asseuerans non posse ullo modo fieri, ut qui [l. cui] de tali uerbo, tali loco prolato, occasione quoque pro tali, rationem in die iudicii contigerit reddere, uenite, benedicti Patris mei, percipite regnum , cum cetu audire ualeat beatorum sibi prolatum. Beatitudo enim cum omni  careat miseria, uerecundia uero de talibus ad maximam pertineat miseriam; qui de tali sermone in conspectu totius rationalis creature, angelice utique atque humane, 382 rationem reddiderit, beatus esse unquam quomodo poterit?

8. Quid amplius? Qui uult eum cognoscere, studeat librum Confessionis illius totum perlegere: nam si talis, ut illic recitat, est, peior illo nemo in seculo est; si uero mentitur se talem esse, mendacissimus conuincitur fore. Nullus preterea liber, nullus sermo, nulla ipsius historia, nil postremo est, quod posteritati legendum dictauerit unquam, quod eius non accuset, si bene intelligatur, malitiam.   Psalmos se dicit non ideo cantare, quod nouerit exaudibiles eos, cum semper aliud cogitet, esse; sed quia cum sentiat se illos perinuitum canere, ipsam uim quam, contra uoluntatem eos recitans, sibi ingerit, putet ad hoc aliquid ualere quod contra Deum uolens actitat ipse, siue ut labia saltem ipsa compellat Deo seruire, etsi corde uagante, ceterisque Deo rebellantibus membris; cum et in nullo eorum magis sit ad irritandum Deum, quam in excessibus lingue procliuis. Idem et de ieiunio, et omnibus que bene uidetur agere, dicit; inter enim omnia mala desidiosus tam est, ut nisi semper operetur, torpore obdormiat, nec tamen in dormiendo ualeat durare, quod tamen aut in scamno, aut humi libentius agit. Penitentiam pro aliorum  se dicit agere, dum usque ad nonam ieiunat, cum postea saturetur, peccatis; cum ueraciter agat pro suis, insufficientissime quamuis.

9. Quibusdam uero uno tempore tam est beneuolus, tam alio maleuolus, ut omnes mirentur. Mirum uero, quod mirantibus referre, cur hoc faciat, audet. Dicit enim quod nemo sit in terra, qui in illa  re, que ad illum pertinet,  aliquam super se potestatem, cui non audeat reniti, aut etiam nolit, attrahat. Amplius cum habeat amicum, facturum quidem se dicit quod ineuitabilis precipit potestas; omnibus tamen diebus, quibus quod taliter dedit  ei, cui dedit, tenuerit, semper ei inuidiam portabit. Hoc duci inclyte  dixit in fronte, hoc monstrauit in Sikero 383 atque Lanzone. Primo enim post infinita mala, que ei tribus idem Sikerus intulerat uicibus,  esset amicissimus, et ei tale quatuor annis siuisset tenere  castellum, unde, excepto alio seruitio, sex libras denariorum ueneticorum omni habere poterat anno; insuper  in uoluntate haberet, quod omnem terram, que trans lacum de  Ecclesia ueronensi est, inter illum patiretur et generum eius; pro eo solum quod eo die, quo Milo  putauerat episcopium super eum euincere, misit ei in breuiculo iam bis fatus Sikerus omnia que ipse illi amicaliter contulerat, asserens se illa non dedisse pro ulla compositione, sed pro terra acquirenda; 384 cumque illi episcopus, ut est utique  scardus  , remandasset, non se illi amplius daturum aliquid nisi de archiepiscopatu Mediolanensi, quia de ueronensi nec dimidium, ut nec faciebat tenere  utique mansum; sufficeret ei quod ipse dederat castrum; et ille remandasset ei, quod sic uellet eum tenere pro suo gratu, sicut pro uno fellone, quia per donum imperatoris et imperatricis illud, cum mentiretur, teneret: in tantam iram exarsit ille sanctus episcopus, ille predicator, abstemius ille, ueraciter uero hypocrita, ipse ut ei statim illam tolleret terram. Lanzo uero  , cum Arnostus et Bucco cum maximo labore et promissis, quod apud imperatorem 385 longe optimum ei acquirerent, uix, utpote apud tam ferocem aduersarium, obtinuissent, ut beneficium  maximum filio eius largiretur: Lanzo utique post hec, omne illud maximum beneficium cum sibi retinens, nichil inde filio, cum sit miles bonus, et episcopo carissimus, sinat tenere, sed pauperrimum indecentissime compellat suo seniori seruire; pro hoc tantillo commisso, furibundus iste diabolus ita eum habet exosum, ut nec recto uisu intueri ualeat illum. Quod cum et Grimaldo et Conrado, qui contra ipsum terram illius uolebant tenere, fecisset, omnibusque sit infestissimus, qui per potestatem alicuius absque iure tenere conantur aliquid quod ad ius pertinet ipsius; mirum qualiter saltem uiuere  talis sinitur diabolus. Quis ergo talem amare queat aduersarium? Qui tamen si forte placet alicui, magis pro scurrilitate quam pro sua illi placet aliqua bonitate; qua utique scurrilitate gratus probatur ipsis etiam inimicis existere.

10. Munera uicissitudinem exigentia non adeo diligit; si pauper uero ei quidlibet affert, eum stultum appellat, qui utique aut sibi illud non retinuerit, aut meliori non detulerit. Mauult sufficiens quam diues esse; indigere, quam abundantius [f. abundantibus] aliquid cogatur tribuere; in hoc seculo omnia dilapidare, quam post mortem suam abundanti alicui de eius contigat bonis gaudere. Loricam Galiuerti medici recordari omnibus suadere non cessat, fraudem atque perfidiam rogatariorum  ; diuitias episcoporum  in ius redactas merito regum. Audiant igitur reges, cogitent cuiusmodi tali referant grates. Tam se uelle dicit mori mendicum, ut alterius eleemosyna eius contegatur cadauer; ita enim pre uilitate  corpus nominat suum. Acquirendi nunc auidus, subindeque profusus; continenter eneruis, eneruiter continens; monstrat nullum sibi fore uoluntarium bonum [f., potius] pati, quam amplecti Dominica a peccatis cohibentia dicta. Affectando terrenam fugit prodigioso genere gloriam, fugiendo captatur [f., captat]; pomposus ipse uanam huius seculi non cessat carpere pompam, scelestissimus scelera reprobare.  Decipiendos suo ingenio non negat minime multos, si non  , quod non parum ueretur, iuramentum ab eo exacturos nosceret illos, 386 uel sicut nouacula acuta fecisti dolum , in fine sibi non timeret dicturum diabolum.

11. Cum omnibus uero sit malus, Iudeis est pessimus  : non quia eos flagellet, quia non audet; non quod bona eorum diripiat, sed [subaudi quod] indesinenter eis conuiciari non cessat. Reprehendit omnes, qui super Christianos eos extollunt  , qui Dominum Iesum Christum, et ipsius sanctam Genitricem eos blasphemare permittunt. Dat exemplum de regibus, utrumne uelint eum pro fideli tenere, qui patienter tolerat, si audit quod aliquis de illis malum aut exhonorationem aliquam dicat. Reprehendit  eum, qui eos saltem salutat, aut salutantibus respondet, nedum eis osculum donet,  uel cum eis manducet. Dat auctoritatem de Apostolo dicente: Si quis non amat Dominum Iesum Christum , cum eiusmodi nec cibum sumere ; et qui dicit: Aue, communicat operibus eius malignis . Reprehendit omnes qui libentius cum eis negotiantur, quam cum Christianis. Dat testimonium de maledictionibus in Pentateucho super eos prolatis, ubi etiam maledicta dicitur negotiatio eorum. Non reprehendit uero, si defendantur a regibus et principibus Christianis. Dicit sub persona illorum Isaiam  Christo dixisse: Sub umbra tua uiuemus in gentibus . Et Psalmistam: Et dedit eos in misericordias  in conspectu omnium qui ceperant eos . Tantummodo reprehendit quod sinuntur uituperare nomen Domini Iesu Christi, et astruere quod non sit Deus, et sancta eius Genitrix non fuerit uirgo ante partum, uirgo in partu, uirgo post partum, neque genuerit Deum. Quis enim, ait, patienter hoc ferat, nisi ipse diabolus? Cum nemo possit ferre, ut  malum audiat aliquem dicere de suo seniore, nisi qui maximus fello conuincitur esse. Filius diaboli  dicit quod Dominus iehsu Christus, qui me creauit, qui me redemit, qui me continet, pascit, defendit, uitam eternam postremo mihi promittit, non sit Filius Dei; et ego non irascar ei? Quod Mater eius non peperit filium de Spiritu sancto  , cui, Domine, adiutor meus, et redemptor meus , clamare non cesso, dicit malignissimus fello; non indigner, imo insaniam ego? Dicit quod anima  sancti Petri illic sit ubi anima patris sui; et ego qui sum seruus sancti Petri, 387 amicus sim ei? Idola me dicit adorare; et ego illi non dedigner osculum porrigere, etsi non audeam colaphum dare? Peior ipso Iudeo, consimilis ipse est diabolo, qui proprie non irascatur tali. Negat Deum, qui negantem Deum amat Iudeum. Non est Christianus,  cui blasphemator Christi placet Iudeus. Non est Dei amicus, cui Dei complacet inimicus. Non est regi fidelis, cui regi non displicet infidelis. Si sic iudicant reges de seipsis et infidelibus suis, quare idem de Christo et ipsius non iudicant inimicis? Cum ipse sit Rex regum, et ipse eis dederit quod ipsi sub se possidere et regere debeant regnum; quare genus Deo inimicum intra sibi commissum regnum contra cum latrare permittunt? Suffecerat si eos uiuere sinerent utcunque, non permitterent eos Dominum Iesum Christum tam publice blasphemare: Sub umbra enim tua uiuemus , dicit de eis propheta. uiuemus, inquit, non oblectabimur: Et dedit eos in misericordias , non in extollentias. non in amicitiam, non in ullum honorem. Quale est  autem, quod clerico contendente pro Christo, Iudeo blasphemante Christum, pugna conserta, clericus Iudeum, Iudeus si percutit clericum, imo in clerico  Christum, sic enim Saulo est dictum , Erimbertus noster uerborum contortor, legum dicit distortor, triplam compositionem de Iudei percussione regi cedere, de clerici nullam alicui? O sancte Iosaphat  , rex in ceteris optime, utinam hic fuisses; diceres quid tibi mandauerit per  suum Dominus quondam prophetam, Impio, ait, prebes auxilium, et qui oderunt Dominum, amicitia iungeris . Quid est hoc? Hoc enim iisdemque uerbis solent reges dicere de se et illis qui amici sunt infidelibus suis. Quid, rogo, tunc de Christo, de se, et de Iudeis Christi regis cogitant inimicis? Cum uero ueracissime sciant quod Iudei semper male de Domino dicant, et eos saltem non prohibent; quid de eo, quod dicit Apostolus, censent? Non solum qui faciunt, sed et qui consentiunt facientibus, digni sunt morte , legimus illum dixisse. Et hec quidem de Iudeis rata atque iusta  , Deoque placens illi dum uideatur sententia, cum sit imo garritio cassa.

12. Ad ipsius [id est Ratherii] ut iterum mores  redeam carpendos, specialiter se dicit neminem in seculo, 388 nisi solummodo imperatorem, seque ipsum diligere, generaliter neminem odisse. Hoc uero quid sit, nequimus aduertere. Consanguineorum nulla eum afficit cura, siue quia nil eos in tantum cogitat indigere, ut se solum et fratrem ex eis nouerit pauperes fore; siue quia interdictum sibi eis aliquid dare nouerit canonica lege; siue quia decrepito sibi nullos cogitat esse, cum et qui sunt, iam in sexta sint illi etate, et loco fratrum series successerit abnepotum: hoc licet, ut est utique garrulus, garruliter ac mendacissime dicat. Salutantem non resultat, sed magis irascitur ei, dicens, quia si inimico suo obuiasset, similiter eum salutasset. Eiulare eum, dum sepe audias, imo potius ululare, raro  uideas flere, obduratione mentis, pariterque formidine illum uexari uales aduertere. Sacrificium Deo spiritus contribulatus , sed dum cantat sepe  , idem, remur, tristitiam cordis putat conferre quod fletum. Augustinum quoque dixisse dum recolit, quod nunquam sit sine gemitu orandum; aliud esse gemitum credit, putamus, aliud fletum et gemitum fieri sine lacrymis posse, fletum uero nequaquam: loco enim ubi dicitur: Et egressus foras Petrus fleuit amare : Felices quidem, ait, Petre, lacryme tue.

 13. Si ei aliquis dicit: uade ad imperatorem, roga restitui tibi que sunt ecclesie tuis diebus ablata, respondet: Quid mihi amplius isto triennio morituro necesse? An ut modo silicernius exercitum incipiam ad procinctus bellorum conducere, predas exercere, excubias regibus ministrare, diuitias illis me in inferno retruso possidendas congerere, milites post me uenturo [id est successori] acquirere, et quasi filio quod illi succedat parare?  Stultissimus si talia facerem gentium; intra sufficientie terminos nam degenti quid deest, nisi probitas, mihi? Meliore uti non quero uestitu: quotidianus mee congruens utilitati [f., uilitati] non deficit uictus. Quod et si amplius haberem, non sinerent diuites ea mihi pro anima  dare; cogerent potius in uanitate  consumere. Non inficior tamen affluentissimus ut essem percupide optauisse, si tempus fruendi sensissem mihi adesse, uel si, ut uellem, daretur mihi quod haberem expendere.  Quadraginta iam fere sunt anni, ex quo ambire potentiam cepi; nunquam 389 ualui illam adipisci, aut si sum eam adeptus, permanere mecum nequiuit diutius. Morituro nunc mihi si daretur, quid rogo conferret, cum ea mihi frui nec anno liceret?  Propter hanc solum, Fili, recordare que recepisti bona in uita tua , in inferno me audire si presertim contingeret, et premia perdere, ad que, auctore Gregorio, nemo potest peruenire sine magno labore . Cum uero in hac patria sumptum, quem requirunt pompaticum, aliquis adipisci  non ualeat sine peccato maximo tantum  , nedum opes possit maximas, quod et consequenter requiritur, inuenire: nonne essem dementissimus, ait, si de anime perditione aliis diuitias acquirerem mee? Accersientem me sane iam olim, ait, dum considerem  missum ad rationem reddendam de administrato nequiter diutino potentatu, exaggerare mihi ipse rationis reddende uecors non timeam causas? Iam non poteris uillicare , etatem ipsam intelligo clamare  ; et uillarum administrationem plurium mihi committi desiderem  390 ipse? Hoc sufficere  , simulque inuidiosissimus diuitibus cunctis, sibi fatetur, si illi saltem redderentur que sic de iure Ecclesie in ius sunt regum iniuste  redacta, ut amplius ea non possit recuperare, nisi modo reddantur Ecclesie. Quererem quoque  , ait, ut quod antecessores illius [id est imperatoris] preceptis suis ecclesie nostre contulerunt, uel firmauerunt, defendere nobis contra comites, uicecomites, et scoldascios  dignaretur. Si quid etiam uel ab inuasoribus illis duobus  , uel a me aut necessitate, aut per fraudis alicuius subreptionem, uel commutationis  , uel libellarii nomine, uel quod precariam uocant, contra Deum et rectitudinem, est actum, omnem [f., id omne] preciperet per potestatem rescindi; neque rogarem  ut mihi redderentur, sed cuicunque ei placuisset usufructuario concederentur; tantum ab ecclesia non alienarentur. De me nil aliud flagitarem, nisi ut tantummodo dignaretur mee pusillitati dominatio  piissimi Cesaris respondere, quis debeat destructas diecesis nostre  ecclesias 391 restituere, uel unde; quid ego habere [subaudi debeam], unde mihi a Deo et ab ipso commissum pascerem gregem; sancte Dei Genitrici  collata que debeat administrare, et ubi uel qualiter dispensare persona: de me enim scio quod debeam terrena despicere, et amare celestia. Nunquid uero non satis haberem ad meum uiuere  , terram si eam saltem, quam parochiani mei et etiam inimicissimi sine gratu meo tenent, tenerem? Que tamen omnia saltem non dicturum se fatetur fuisse, nisi pro fidelitate, quam ei iurauit persancte, cogeretur de animo Cesaris non parum curare. Dicere dementissimus nullomodo cessat spem se nullam habere,  quod in diebus imperatoris sibi sit bene. Si uero peccato suo illi contingat eum defunctum, quod absit, audire; interficiendum se illico fore non se desperare, neque tamen  curare; amicum se nullum  nam in hoc seculo utilem nisi ipsum habere, quamuis et ipse inimicis suis contra eum non desinat iuuamen prebere, et 392 sibi ablata illis conferre. Talis itaque, talis cum, ut non denegat, nullum amet, nec ametur ab ullo, quid, aiunt, seculo u let? Nil, inquam, nil.

14. Quid enim, si tales interiora mea pernossent, et cur huiusmodi sim animi scissent? Suspectos uero eosdem de istius montis ne linquam  conscensu, diutinoque in eo moratu, unde scilicet modo amplius cruciari uerisono eos percepi relatu, adsint rogo, et dico. Huiuscemodi in me dux  inclyta comperiens mores, indeque mihi inimicos perplures, destitutumque amicorum presidio  , utpote aduenam, omnium: uerita ne peius etiam mihi quam  contigit, eueniret, commendauit me tuitioni comitis  non ignoti  . Quid magis? Neminem accuso, neminem excuso; uitupero neminem, etiam laudo non aliquem: captus sum  , abductus, reductus. Dixit comes iam tactus, mea mihi id improuidentia contigisse: siquidem illum [l. illud] presidium  , 393 quod Palatium uocatur, conscenderem mandauisse, me noluisse. Monuit ne domui  ultra me crederem illi, in qua alia pertuli; sed curtem altam  , que munitior esset, utique inhabitarem. Credidi, egi, et ex munita munitissimam feci. Mandauit iterum, si ea relicta palatium ascenderem, tutius fore; obtemperaui; uastissimum erat; recuperari  illud ocius feci. Peracto, mandauit rursum, ut uxorem suam cum infantibus mecum habitare sinerem ibi; ipse in Circum  , quod Arena  dicitur, ob custodiam mansitaret, ut et incepit facere,  urbis. uisum est perabsurdum, uti et nemo ignorabat, nisi stultissimus quiuis illorum. Nullius istic iterum uel accuso, uel excuso ingenium: descendi tamen  , domumque, formidolosam licet, repetii. Non ausus in ea diu morari, Gardam  pergere inchoaui; consilium sed demutaui reuerentia que imminebat paschali. Elegi quemdam ciuitatis angulum; petii ipsius [id est comitis] consensum, dedit etiam auxilium. Construxi in eo edificium: 394 fuit illico concrematum. Quis uero fecerit, est a nullo quesitum. Restruxi melius; sum, ne facerem, ab eo prohibitus. Est iterum restruendi data licentia, prosperiore scilicet lyra  , laudes canente post probra. Suspectum me incipiunt reddere talia. Meditatur iterum Gardam confugere timiditas  mea; interque meditandum, uenit domnus Ioannes diaconus, cepit coram me deplangere porticum sancti Petri  ; quod ruinam utique minaretur sui, nisi subueniretur ocius illi. Promisi auxilium, quod et impendere non distuli. Ascendi, consideraui, humeros ad succurrendum paraui. Preualescente desiderio iuuandi, conspexi multa magis inesse ad emendandum necessaria, que non confido impleri posse in uita mea. Non habeo fidum cui hoc committam ministrum: siquidem illum, cui unam libram argenti pro trabibus emendis commiseram anno preterito, immaniter mihi inde bausiasse percepi  . Facio pro me ipse quod possum; cum habuero factum  , reuertar, si precipis, inimicissime, 395 qui sollicitaris exinde, domum: tu si  libet et quando libet intra in tuum, non prohibeo, furnum.

 15. Est ista hic aliquantisper morandi rationabilis occasio una ex octo  . Tue uero malignitatis ne sileatur intentio, maluisse te optime scio, tali quod uersarer in loco, ex quo inimicis essem odibilis meis: neque te dolere quod domum suspectam reliquerim, sed quod me in tutiore locauerim, atque ob hoc te excusari non posse fore de me homicidam, quamuis adhuc meam seruet Dei prouidentia uitam. Neque me credideris quod quotidie non interficias tuis machinationibus ipse, quanquam me nolens uideas uiuere, dum audis Deum scelere de alio dixisse: Qui uiderit mulierem ad concupiscendum eam, iam mechatus est eam in corde suo . Hieronymum quoque: ue nobis miseris qui quoties concupiscimus, toties fornicamur. Ita enim et tu poteras  dicere: ue mihi misero, qui quoties isti captiuo moriendi decipulas tendo, toties eum occido. Mentiri me poteras dicere, si de minore culpa non legeretur dilectus ille Christi dixisse: Omnis qui odit fratrem suum, id est, quemlibet Christianum, homicida est . Sed uindicabor, uindicabor, inquam, certissime noueris, uindicabor. Mihi enim, ait Dominus, uindictam, subaudire ualeamus, reseruo, dum reum [f., eum] flagellari permitto. Ego, tamen retribuam, dicit Dominus . Si enim de nobis cantitat Psalmus: Si autem, inquiens, dereliquerint filii eius legem meam, et in iudiciis meis non ambulauerint. Si iustitias meas profanauerint et mandata mea non custodierint; uisitabo in uirga iniquitates eorum, et in uerberibus peccata eorum. Misericordiam  autem meam non dispergam ab eo, neque nocebo inueritate mea . Isto igitur sensu  felicissimos dixerim pulsos ab episcopatibus propter sua facinora presules in comparatione illorum, de quibus per quemdam dicitur ueriloquum: Ducunt in bonis dies suos, et in puncto ad inferna descendunt . De flagellatoribus uero  , pace, quem intueor, tua, quid per alium Dominus dicat depromam illorum: 396 Iratus sum, ait Dominus, Babylonem redarguens impiam, iratus sum super populum meum, et tradidi eum in manus tuas: non posuisti ei misericordiam, nec memorata es finis tui . uenient quoque super te mala, de quibus non poteris exire. Irruet super te calamitas, et nescies ortum eius . Talem ergo me, ut protuli, esse, si libet tibi  , non prohibeo dicere; si placet, peius etiam quidlibet, si uales attamen,  fare. Me tamen arbitror nil uituperabilius tibi, nil turpius quod de me dicere ualeas, reliquisse. Non ignoro tamen quod mihi nunc possis opponere: Ex uerbis tuis iustificaberis, et ex uerbis tuis condemnaberis, dicente Scriptura : damnabilem te ipsa probat confessio tua  . Neque confiteor, neque diffiteor, aio. Damnatorem uero procul abesse, ille non desinit mihi promittere, qui digito scribens in terra, quibusdam narratur, Qui sine peccato est uestrum, primus in illam lapidem mittat , clementer dixisse. Huius at, proh nefas! anapesti suspecto, multa inemendata linquuntur in seculo, igni reseruata perpetuo; dum scilicet quilibet conscius sibi, parcit alteri. Quid de substantia huiusmodi sacrificii possit censeri, adhuc  exstat, fateor, perincognitum mihi. Inde a planta pedis usque ad uerticem sanitatem nobis deesse possumus , fateor, deplorare; qui faciat bonum hodie quoque usque ad unum deesse .

16. Quem  unum cum ipsum caput bonorum cum membris aliquibus suis Deum intelligere promptum sit esse, pro raritate tamen nostratium ad illum pertinentium unum, specialiter unum hic expressum  saltem estimare ualeremus, utinam imperatorem hodierni temporis gloriosissimum, qui cum pre omnibus, qui per hoc trecentorum annorum curriculum Romanum gubernauerunt, diuisione licet regnorum, imperium, nobilitate, potentia, strenuitate, industria, uirtute, prudentia, sapientia, benignitate, constantia, fortitudine, clementia, equitate, opulentia, largitate, ceteraque commodorum ad hoc omnium singulariter affluat copia 397 peragendum; hoc ei unice diuina concedere dignaretur omnipotenso utinam gratia, ut se primum, inde sub se sibi commissum uertere satageret imperium ad bonum omnimodis omissum. Corruptis enim et abominabilibus factis Christiani, proh dolor! nominis uniuersis, precipue rectoribus,  ita diuinus  omnimodis periit olim, fateor, cultus, ut nichil magis uideamus discordare, quam quod Dominus precipit, et uniuersitas, proh nefas! agit. Ex quo cum, Deo annuente, unum illum, hoc est, imperatorem excipere gestiamus piissimum; suggerere illi si ausi fuissemus; omnimodis studeremus, ut ad cetera quibus pollet, singulariter illud adderet bonum, quod illud sibi aptaret Iob sanctissimi utique dictum:  Causam quam nesciebam, diligentissime inuestigabam . Dicente enim Gregorio: Quid enim mirum, si aliquando fallimur, qui homines sumus? nil magis officit illis hominibus, qui super alios constituti sunt homines, quam fraus et perfidia consiliariorum; si illud eis applicatur postremo propheticum: ue qui dicitis malum bonum,  et bonum malum . Delatores uero quidam sapiens dicit nunquam defore, si quis illis credulus uoluerit esse: Percontatorem, ait, fugito; alter, nam garrulus idem est. Quibus cum super omnia regna misera sit referta Italia, et interpretum ad hec peragenda sit nimium prompta perfidia: adhibenda illis tanto sollicitior cautela, quanto ingeniosior illis inest ad id factitandum, promptiorque malitia. Ut enim unum ex innumerabilibus proferam:  cum instaret Hubertus Parmensis ut, accepto animarum pretio  riuali illi cederem meo; affuit unus ex amicissimis meis, neque tamen adeo gratis, qui cum mihi auxilium ad hoc maximum habuisset promissum, nostram adiens ducem intimare studuit ei, imperatorem iustissimum itidem uelle, nescio tamen si adiecerit, mandauisse. Miraculum, 398 inquam, miraculum! Tantus imperator, tam iustus, tam Dei amator, tam illius reueritor, hoc se uelle, quod tam Deo esset contrarium, testaretur! Potuit hoc  sane contingere, alicuius mendacio Cesarem tantum deceptum fuisse, qui me diceret utique itidem uelle. Cumque comprehensio mei, expulsio, spoliatio, abductio, retrusio, ecclesie direptio, domus episcopalis destructio, eleemosyne  imperatoris deletio, facti illius diffactio, urbis irruptio, reuerentie imperialis uilipensio, et alia multa his coherentia adhuc essent, ut et existunt, in causa;  melioratione relicta, de sola peiuratione homicidalis perageretur [f. peracta est] solummodo causa. Cauendum presertim etiam a talibus ideo est, quod consuetudo certissime deprehenditur  esse nostratium, ut culpabiles de qualicunque re antea se ad potestatem quamlibet reclament, quam is, cui iniuria exstat ab eisdem illata; ut nuperrime noscitur ille fecisse, qui conductor precipuus existens omnium qui me quondam ceperunt, et innumera mihi et meis mala semper struens et faciens, insuper ab inuasore presulatus mei ad diaconatum post furta et sacrilegia, que illi impingunt qui nosse se dicunt, cum fuisset contra ius fasque prouectus, terram iuris nostri per potestatem tenens atque diripiens, ad pedes nemine persequente confugiens domini imperatoris, mentitus est quod suum ei beneficium abstulissem. Quanta huiusmodi tales faciunt? Quis eos ualet uitare, nisi qui causam quam nescit, studet diligentissime inuestigare? Quis uero  rex aliter Regi regum ualet concordare, nisi studeat hoc sollicite agere? Quis iudex sine isto iustum ualet decernere? Quod Domino nostro piissimo ipse Rex regum, ut agat, dignetur rogamus concedere, agentique hoc uicissitudinis loco referre, ut et in hoc seculo longeuo ductu imperet feliciter, et in futuro regnet cum Christo perenniter. Amen.



RATHERII DECRETUM  Quo ex abbatiola Magonziani amandatis monachis subrogantur clerici.


 399 1. Dum astipulante perauguste recordationis Aurelio  temerariis iudiciis adeo plena  sunt omnia, ut ipse qnoque maleuolorum cauillationibus acerrime hoc tempore insectatus, mihi ipsi  sim ita incredulus, ut quid qua intentione actitem, sim sepissime dubius; dum scilicet falsa ueraue illorum de me testimonia cum his, que mihi sint plus quam necesse sit, cognita, confero; quid de abbatiola, que Magonzianus uocatur, nuperrime statuerim, decretali hoc scripto enucleare, et uenturis presentibusque, ut utrique diiudicent, destinare contendo. Ipsa igitur eadem, quantulacunque sit, cum ex prediolo quorumdam dispositioni  Ecclesie nostre ita obuenerit, ut aut obeunte, aut perperam inemendabiliter quid perpetrante abbate, alter ab episcopo illic sufficeretur nostre diecesis, qui militantes in ea monachica uiuere faceret lege;  cum, uti res est perdifficilis, hoc non, ut constructor uoluerat, processisset; incenso  ab  Hungaris cenobiolo, ad hoc miserabiliter est peruentum, ut ipse, qui abbatis falso uocabulo  solus gestabat cucullam, uxore saltem nequiret ullatenus abstinere, nedum alii propriis quoque possent uoluntatibus, ut regula monachorum precipit, renuntiare. Quemdam igitur ex talibus cum omnigeno conatu ad id, quod secundum saltem 400 congruentiam temporis esset agendum, non ualuissem adducere; sed fuga ter lapsus ipse, Geziaca me insuper lepra per internuntios conaretur inficere, hoc est, ut accepta ab eo pecunia sinerem eum, quod oblatum Domino fuerat,  diabolo, ut ante fecerat, tradere; me quod ille uolebat nolente, illo quod ego Dei respectu uitabam rogante, utrinque cum fuisset discessum, hesit animus quid agere possem. Si  enim ego possessiunculam Dei Genitrici collatam melius quasi dispensaturus mihi retinerem, aut meorum alicui darem; ne successorum aliquis meorum meo similiter faciens exemplo eleemosynam illorum bonorum destrueret, nonnichil uerebar. Si uero propter unum falsum cucullum, abbatem appellatum, id est patrem falsissimum, re autem uitricum uerissimum, hoc in uxorem et filios carnales,  fratres, atque nepotes permitterem expendere, imprudentis dispensatoris non minus penam quam infidelis uerebar incurrere. Cum enim perarduum sit monachorum propositum, et talibus inconuenientissimum; sicut enim monacho nil sanctius, ita nichil est hypocrita sceleratius: relicto impossibili, ad possibile me conferre operam dedi.

2. Ordinaui igitur, ut, si plures inhiberet facultas, illic tres officium suum non nescientes omni tempore saltem presbyteri militarent, ut inibi nullo die missa deesset, unus diaconus, unus subdiaconus, clericuli aliqui. Quisque presbyterorum 401 annuatim acciperet inter frumentum et segallum  modia decem, inter legumina et milium modia decem, de  surico modia decem, de uino modia   duodecim. Diaconus de his omnibus modia quinque, uinum modia sex. Subdiaconus modia tria, uinum modia quatuor. Ad uestimenta presbyteri solidos quinque; diaconus solidos duos; subdiaconus solidum unum. Cucullum nemo illorum portet. Hymnos tamen in memoriam antique consuetudinis in laudibus, matutinis, prima, tertia, sexta, nona, uespera et completorio, que omnia ad horam debitam exhiberi decreui, cantarent. Et quia sine aliquo id fieri magisterio posse desperaui, unum 402 inibi prefeci presbyterum honorabilem, nec ministerii sui expertem, preter illos tres, ita decreui, ut aut obeunte illo, aut decreta facere contemnente, alter ab episcopo ueronensi loco subrogaretur illius:  quique his omnibus, ut continetur superius, non per  uineas et campos, sed per mensuras dispensatis, quod remaneret, haberet; in preclaris uero festiuitatibus illos quinque secum faceret comedere, eisdem cibis et potibus quo [l. quibus] seipsum abundanter et pro posse eosdem reficiens. Quibus tamen diebus lectionem decernimus ad mensam habeant, et post cibum  quod monachi cantent. Summopere uero . . . . . . . .



[SYNODICA.]





ADMONITIO IN SEQUENTEM SYNODICAM.

403-404 I. Ratherii Synodica non solum inter eiusdem opera, sed etiam inter uniuersa decimi seculi documenta ad ecclesiasticam disciplinam pertinentia prestantissimum et celeberrimum est. Cum enim auctor in ea sibi proposuerit clerum dieceseos in iis instruere que ab ipso prestanda erant, uniuersa propemodum ecclesiastice discipline capita quam accuratissime indicat, ex quibus quid ex uetustiori disciplina eo seculo retentum, quid inductum, uel mutatum, aut emollitum fuerit agnoscimus. Ipsam Synodicam auctor memorans in Itinerario, quod, ut suo loco probaturi sumus, scripsit mense Decembri anni 966, eius lucubrande hanc occasionem fuisse tradit num. 6. »Sciscitatus itaque de fide illorum  inueni plurimos neque ipsum sapere symbolum, quod fuisse creditur apostolorum. Hac occasione Synodicam scribere omnibus presbyteris sum compulsus, in qua continetur primitus ita suasum: Moneo igitur paternaliter, et precipio pastoraliter,« etc., ut in ipsa Synodica capite primo, quod totum recitat. Synodum autem, cuius occasione hanc Synodicam edidit, peractam »subdit« mediante, id est media, »Quadragesima,« quo quidem tempore ante Pascha eamdem Synodicam scriptam patet etiam ex uerbis numeri ultimi: »auctoritate etiam paschalis festiuitatis compellente monemus uestram dilectionem,« etc. Hinc ipsam Synodicam assignandam liquet Quadragesime anni 966. Enimuero cuilibet sacerdoti rurali eodem Synodice numero precipit, ut tria symbola apostolicum, Niceno-Constantinopolitanum, et sancti Athanasii memoriter discat, eadem deinceps sibi recitaturus, »cum proxime, inquit, a nobis huc uocatus fuerit.« Aduerbium proxime id non multo differendum indicat. Porro in laudato Itinerarii numero sexto rem sic exponit: »Istas  cum et mediante Quadragesima illis scribendas atque memorie mandandas dedissem , et inobedientes exstitisse uidissem, id est, cum proxime uocati fuerunt; dum quid inde canonice agere possem, inquirerem; metus illorum quosdam tantus inuasit, ut promisso mihi ad iter carpendum auxilio, pollicerentur se deinceps descriptionem beati Athanasii cantaturos,« etc. Iter carpendum, quod memorat, est illud Romanum, cuius causa ipsum Itinerarium scripsit. Eodem igitur anno 966 in Quadragesima synodicam dedit; post aliquot menses ad rationem reddendam illos uocauit, qui loco multe pro inobedientia, in Romanum iter auxilium polliciti sunt: ac tandem mense Decembri Itinerarium digessit. Ex his synodum, ex qua Synodicam edidit, nuperrime actam in eodem Itinerario tradit num. 5.

II. Inter plura, que in hac Synodica notatu digna sunt, queque in notationibus attingemus, unum maxime hoc loco explicandum, quod ad multa intelligenda utile erit. Obseruanda num. 6 uerba, »sicut alibi scriptum inuenimus.« Que autem »alibi scripta« inuenit Ratherius, sunt illa omnia, que exhibet eo numero sexto et sequentibus ad totum numerum duodecimum usque, eaque transcripta deprehendimus ex solemni quadam ueluti formula, que legenda aut recitanda in synodo, Admonitio, aut Sermo synodalis in melioris note codicibus inscribitur. Admonitionis titulum prefert illud exemplar, quod prefixum est decreto Burchardi, ubi hec epigraphes legitur: Admonitio in synodo finito Euangelio a diacono legenda, episcopo et ceteris in ordine sedentibus. Ita etiam in codice, quem Baluzius laudat in notis ad Reginonem pag. 532: »Quibus finitis, episcopo et ceteris in ordine sedentibus, a diacono legatur hec Admonitio.« In ordine Romano Hittorpii pro eo quod hic habetur a diacono legatur, scriptum est ab ipso episcopo, siue a diacono ex ipsius persona legatur hec Admonitio. Similia prefert Pontificale Romanum Augustini Patricii. In Sacerdotali quoque cap. 13, ubi quedam tantum ex ipsa admonitione fuerunt excerpta, hic titulus legitur. »Que sacerdotes et clerici seruare debeant ex 405-406 synodali Admonitione compendiose excerpta.« Synodalis autem sermonis inscriptio exstat in codice Neresheimensi diecesis Augustane his uerbis: Sermo synodalis parochianis presbyteris in synodis enuntiandus, ut uidere est apud Labbeum tom. II Conciliorum edit. uenet., col. 1075.

III. Duas autem formulas, que in sententiis ac fere etiam in uerbis plane concordant, et ab eodem auctore uidentur conscripte, distinguere non minimum refert. Una est laudata Admonitio, seu Sermo synodalis; altera est illa, que Inquisitionis titulo a Reginone premissa fuit operi De ecclesiasticis disciplinis. Rudi illo euo, quo presbyteri presertim rurales ut plurimum in summa ignorantia uersabantur, necesse fuit breuissimam canonum summam illis proponere, que precipua ecclesiastice discipline capita complecteretur. Hec autem summa in ea Admonitione, seu Sermone synodali exhibetur, que in synodo legenda erat. Idipsum autem, quod in synodo propositum atque prescriptum fuerat, num exsecutioni mandatum fuisset, inquirendum erat in uisitationibus. Hinc eodem tempore, eodemque, ut uidetur, auctore lucubrata Inquisitio, que episcopis eorumque ministris parochias uisitantibus usui erat. Regino, qui ipsam nobis integram conseruauit, hunc titulum profert: Incipit Inquisitio de his que episcopus uel eius ministri in suo districtu uel territorio inquirere debeant per uicos, pagos atque parechias sue dieceseos. Partem huius Inquisitionis, que ad ecclesiasticos pertinet, idem auctor premisit libro primo, in quo, de clericis agens, singula eiusdem Inquisitionis capitula canonibus confirmat: postremam uero ipsius partem, que pertinet ad laicos, reiecit in caput quintum libri secundi, in quo, agens de laicis, reliqua pariter eius Inquisitionis capitula canonibus constituit.

Iu. uelserus, qui solam Admonitionem, seu Sermonem synodalem ex Augustano codice cognouit, S. Udalricum episcopum Augustanum eiusdem auctorem coniecit, propterea quod pleraque, que idem sanctus in capitulis clericorum solebat inquirere teste Gerardo in eius uita cap. 6, preceptionibus ipsius Admonitionis seu Sermonis omnino respondent. uerum hec solum probant S. Udalricum ea Admonitione, seu uerius Inquisitione usum fuisse: de iis enim Gerardus loquitur, que ille uisitando inquirebat. Alii Admonitionem, seu Sermonem synodalem a Leone Iu conditum putant, cui quidem eum ascribit codex uaticanus continens librum Censuum, ex quo editus est tom. IX Conciliorum uenet. edit. col. 1031 hoc titulo: Homilia Leonis pape Iu de cura pastorali, eiusue officio ac munere, quam per episcopos omnibus sacerdotibus curam animarum gerentibus intimari uoluit. Ad eumdem pontificem referri potest etiam inscriptio, que eidem sermoni synodali prefigitur in alio ms. uat. 1355 pag. 370. Sermo in synodo dicendus, quem S. Leo papa composuit. Cur uero eiusmodi Sermonem, seu Admonitionem, nulli Romano pontifici tribui posse credamus, colliges  ex not. 29. Cum porro nonnulla discipline capita ibidem prescripta ex Gallicana Ecclesia originem ducant; eamdem Admonitionem in Galliis conditam arbitramur. Stephanus Baluzius in notis ad Reginonem, pag. 534 eam Leone Iu antiquiorem, euo S. Bonifacii archiepiscopi Moguntini exaratam putat, aut certe non multo post. Idem censendum de Inquisitione, que ob earumdem sententiarum uerborumque concordiam eumdem parentem agnoscit. In hoc enim tantum ea Inquisitio et Admonitio inter se differunt, quod que uerba decreti formam exhibent in Admonitione, interrogationis formam in Inquisitione recipiunt. callicanam certe huius originem confirmare potest Hincmarus archiepiscopus Rhemensis, qui capitulare secundum inscribens: De his que magistri, et decani per singulas Ecclesias inquirere, et episcopo renuntiare debent; hanc utique Inquisitionem pre oculis habuit: capitula enim, que subiicit, eadem sunt, que in laudata Inquisitione leguntur. Hec fusius premonenda uisa sunt, ut pateat ex quo fonte Ratherius septem memorata capitula in suam synodicam inseruit.

u. Hic autem fons cum multo uetustior sit, illud potissimum animaduertendum est, ne quis omnia, que in capitulis ex Admonitione transcriptis continentur, Ratheriano euo, et ueronensi eiusdem etatis populo aut clero attribuat. Qui enim integra eiusdem Admonitionis capitula iisdem uerbis in suam synodicam transtulit, nil demere, nichil immutare uoluit. Huic quedam occurrent aliis regionibus ac uetustiori etati congruentia, que si quis decimo seculo et ueronensibus huius eui aptanda crederet, nimium aberraret. Ita cum num. 11, in fine precipitur sacri chrismatis custodia sub sera et sub sigillo propter quosdam infideles; haud credendi sunt aliqui infideles uerone seculo decimo exstitisse. Hac eadem de causa Baluzius in notis ad ea uerba Inquisitionis libro primo Reginonis prefixe num. 18: Et nullus presumat tradere communionem laico aut femine ad deferendum infirmo, scite monuit pag. 536: »uir clarissimus Henricus ualesius, cum non animaduerteret 407-408 Admonitionem istam multo antiquiorem esse euo Ratherii episcopi ueronensis, et Udalrici episcopi Augustani, ex hoc loco collegit, usum illum tradendi communionem laicis ac feminis ad deferendum infirmis, perseuerasse in Ecclesia usque ad decimum seculum: quam coniecturam amplexus postea est uir eruditus, qui nuper in lucem emisit historiam eucaristie. Falsa argumentatio: nam si isto argumentandi genere uti liceret, pari ratione necessario colligeremus rem, quam omnes scimus esse falsissimam, nimirum eumdem usum mittendi eucaristiam infirmis per laicos ac feminas, etiam num perseuerare in Ecclesia, cum in admonitione synodali, que per uniuersas Occidentis Ecclesias singulis annis legitur ab episcopis in suis synodis diecesanis, scriptum habeatur in Pontificali Romano: Nullus presumat,« etc., totidem uerbis ut supra.

uI. Cum porro Ratherii capitula ex Admonitione exscripta fuerint, huius editiones e diuersis codicibus producte, que cum eius celebritatem comprobant, tum uero nobis usui erunt, potissimum commemorande sunt. Preter illas, quibus ea Admonitio legitur in ordine Romano Hittorpii, in Pontificali, ac in Sacerdotali, eamdem ex ms. Augustano euulgauit Gretserus tom. uI Operum nouissime editionis pag. 232. Bis profertur in conciliis Labbei primum tom. IX uen. edit. 1031, iterum tom. II, col. 1075. Eamdem impressit Hugo Mauthoud in obseruationibus ad Robertum Pullum pag. 403, item Baluzius triplici exemplo in appendice ad Reginonem pag. 602 et seqq. postea PP. Martene et Durandus tom. uII collect. uet. scrip. pag. I, cum hac peculiari inscriptione: Commonitorium cuiusdam episcopi ad presbyteros; ac tandem Dominicus Georgius tom. III appendicis liturgie Romane. Cum uero exemplaria antiqua, etsi fere conueniant, in nonnullis tamen leuioribus discrepent; illud exemplar, quo Ratherius usus est magis accedit ad lectiones eius Admonitionis, que Homilie Leonis pape Iu titulo in Conciliis legitur tom. IX, col. 1031, ut patebit ex notis, ac presertim ex not. 975. Cum quasdam lectiones ex Inquisitione allegabimus, editio Reginonis, quam Parisiis anno 1671 curauit Stephanus Baluzius, usui erit.





RATHERII SYNODICA  . Ad presbyteros et ordines ceteros forinsecus, id est per uniuersam diecesim constitutos.

 409 Quia mirari uos scio, imo murmurare  non nescio, quod tertio iam uos uocaui, et quasi nichil  uobiscum egi; ne frustra hoc me fecisse putetis, fateor quia explorandi uos causa hoc feci, et quales uos me inuenturum estimaui, tales, proh nefas! inueni. Congruere mihi infelicissimo illud statim de Sapientie uisum est libro: Ne iucunderis in filiis stultis, si multiplicentur: ne oblecteris in eis, si non est timor Dei cum illis .

 1. Moneo igitur paternaliter, et precipio pastoraliter, ut dicentis Apostoli reminiscentes, quia sine fide impossibile est placere Deo ; hoc est sine credulitate, que nobis per apostolos, eorumque est successores tradita; et quia Iustus ex fide, id est credulitate sua, uiuit ; et: Quidquid sine fide, hoc est credulitate Dei, est, peccatum est ; Fides autem, id est credulitas Dei, si non habeat opera bona, mortua est in semetipsa : ipsam fidem, id est credulitatem  Dei, trifarie parare memoriter festinetis, [subaudi illam] hoc est, secundum symbolum, 410 id est collationem apostolorum, sicut in Psalteriis correctis inuenitur  ; et illam que ad missam canitur; et illam sancti Athanasii, que ita incipit: Quicumque uult saluus esse. Quicunque uult ergo sacerdos in nostra parochia esse, aut fieri, aut permanere,  illas tres [subaudi fides] memoriter nobis recitet, cum proxime a nobis huc uocatus fuerit.

2. Moneo etiam uos de die Dominico, ut cogitetis, aut si cogitare nescitis, interrogetis, quare ita uocetur: usu enim quotidiano illas res Dominicas dicimus, que proprie ad dominos pertinent illarum. Eo itaque sensu Dominica dicitur dies, quod proprie  ad Dominum, id est Iesum Christum pertineat. Cum uero omnes dies ipsius sint, sicut et omnia que sunt in celo, et in terra, et in mari, et in omnibus abyssis ; inquirendum quare ista solum dicatur illius esse. Nimirum quia ipse in ea  resurrexit. Sed in quibus Kalendis [subaudi resurrexerit] non cures; de die solummodo cogita. Quinta feria post uesperum est traditus, sexta crucifixus, septima quieuit in sepulcro, octaua resurrexit a mortuis, et inter duorum dierum partem, siue integritatem noctium, triduo  ut promiserat, 411 facto, a corde, id est interioribus terre  ad Apostolos rediit. Hinc ipsa octaua, siue prima feria dies uocatur Dominica; et in quocunque Kalendarum die eueniat, semper est Pascha, id  est, transitus Domini de morte ad uitam, et uno modo, quidquid manduces, uel bibas, est obseruanda. Unde autem obseruanda? Ab opere seruili. Quod autem est opus seruile? Peccatum: qui enim peccat, diabolo seruit. Si ergo omni die Dominico est Pascha, querendum quid nobis faciendum in ea. Apostolus dicat: Pascha, inquit, Pascha nostrum immolatus est Christus . Quare Pascha est Christus? quia immolatus  . Cur immolatus? ut pro nobis moreretur. Sicut utique antea ille immolabatur, cuius, sanguine liberandus ab Aegypto populus purgabatur, ita ergo et iste propterea est immolatus, ut moreretur, propterea occisus, ut nos per sanguinem ipsius a uastatore mundi angelo, id est diabolo, liberati,  de Aegypto, id est, inferno erueremur; et per mare Rubrum, hoc est, baptismum sanguine Domini rubeum, per desertum presentis uite educti, ad terram repromissionis, id est, uitam eternam peruenire possemus. Habes Pascha, id est transitum bonum; habes Agnum pro te occisum; transisti mare Rubrum, graderis per desertum. uide quo graderis? Stude ut  peruenias, quo uenire tibi expedit. Labora cum Dei adiutorio, ne aut in Aegyptum redeas, aut in deserto pereas, sed ad patriam celestem peruenias. In Aegyptum uero te redire cognosce, si peccatum, quod deseruisti, presumis repetere. Peris uero in deserto, si non perseueras in labore et opere bono.

3. Sed redeamus ad Apostolum: Pascha, inquit,  Pascha nostrum immolatus est Christus. Postea: Itaque epulemur. Putas quod dicat: Crapule et ebrietati uacemus? Nequaquam; sequitur enim: Non in fermento ueteri, id est inflatione uentris, uel tumore anterioris peccati, aut affectu ad transacta scelera redeundi, uel alia perpetrandi: Neque in fermento malitie et nequitie; sed in azymis sinceritatis et ueritatis , id est, ut in opere iusti, in cogitatione simplices, in sermone simus ueraces. Quando? Omni tempore: precipue uero in paschali solemnitate, hoc est omni Dominica anni integri die. Si enim Dominica est Domini, utique non nostra dies est: Si Domini est, reuerentia Domini est honoranda. Sed cuius domini? Reuera, qui nos cum non essemus fecit; qui nos cum perditi fuissemus  refecit; qui nos gubernat, alit, nutrit, defendit; qui uitam nostram, quousque illi placuerit, hic continet; cum uoluerit, eam hinc mutabit, et aut meliorem pro meritis, aut reddet peiorem: postremo qui nos iudicabit, et aut in inferno sine fine damnabit, aut in celo eternaliter coronabit. Talis 412 igitur ac tante potestatis Domini cum hec sit proprie dies, honoretur, ut eam pro decentia tanti Domini decet. Honorari uero nullo modo nisi ordinabiliter ualet. Nisi enim parasceue Sabbatum antecedat, Sabbatum diem Dominicam; dies non est ullatenus Dominica.

4. Quid autem est parasceue? Apostolus dicat: Probet autem, ait, seipsum homo, et sic de pane illo  edat, et de calice bibat . Quo pane? Qui ait: Ego sum panis uiuus, qui de celo descendi . De quo calice? Calix tuus inebrians quam preclarus est!  id est, Christus suo nos sanguine satians; quam pulcher, id est, speciosus forma pre filiis hominum!  Qui ergo panis, ipse est agnus; qui agnus, ipse Christus, qui Christus, ipse est Pascha; qui Pascha, ipse pro nobis immolatus. Ipse est dies, quam non operando, sed gignendo ceternaliter fecit Dominus, exsultemus et letemur in ea . Ipse est, inquam, dies, ipse Dominus, cuius ista est dies. De Sabbato illius quid facimus? uacate, ait per Psalmistam Dominus, et uidete, quia ego sum Deus . Sabbatum uero uacatio dicitur, uel  requies, id est, ut quiescamus ab operibus malis, et uacemus diuinis obsequiis. Parasceue autem preparatio dicitur, hoc est, ut preparemus cordium nostrorum habitacula uenturo ad nos per corporis et sanguinis sui substantiam Christo. Si ergo omnis octaua dies est Dominica, Dominica uero pro resurrectione Domini dicta; uel, sicut perlepide quidam inuenitur dixisse, omnes quia dies Dominus fecit imperio suo, Dominicum fecit sangine suo, et dedicauit  pretio suo; omnes dies Dominici parasceue uel Sabbato indigent. Parasceue autem, id est preparatio, non est aliud nisi quod protulimus, hoc est, ut probet seipsum homo, id est, disquirat cuius affectus sit, hoc est, si in uoluntate cum Dei gratia meliorationis, aut in duritia peiorationis consistit. Si illud primum   in conscientia sua inuenit, presumens de misericordia Dei, cum lactucis agrestibus , id est contritione cordis, et amaritudinis gemitibus  , accinctus renibus comedat agnum. Si non: suadere non audeo ut faciat; uiderit quisque quid agat. Omnis ergo dies Dominicus ideo est paschalis, quia resurrectione Domini decoratus: Pascha uero nostrum ideo est Christus, quia pro nobis immolatus.

5. Omni ergo Dominica nobis clamat Apostolus: Itaque epulemur, id est, carnem Domini manducemus, et sanguinem ipsius bibamus. Ubi sunt autem qui quotidie missam celebrant, quotidie Pascha faciunt, id est, carnem agni comedunt, et sanguinem eius bibunt, et, ut cetera sileam, de coitu adulterino filios et filias  sepissime  generant? Ubi qui hesternam ebrietatem, uel crapulam ante altare Domini super  ipsam carnem uel sanguinem ructant agni? Qui litibus 413 continuis occupantur, qui cupiditia estuant, qui inuidia uel odio tabescunt, qui his, quos ut se diligere debuerant, deceptionum laqueos tendere nullatenus cessant? Quando talium quis parasceue iam dictum, uel Sabbatum fecit? Timeo de talibus, et utinam non mei similibus, ne dum putant se comedere agnum, comedant potius hircum, et utinam non illum qui abductus est in desertum (qui Latine  emissarius, Hebraice hazezel, id est, crudelis Dei interpretatur; quem qui in desertum emisit , castra solummodo Dei non est ingredi dignus, nisi loto prius corpore , sed hedum potius, quarta decima qui die ad uesperam ab omni est populo immolatus. ue  enim illis quibus tantum bonum in tam magnum uertitur malum, dum comedentes utique carnem Domini  , et sanguinem eius bibentes indigne, iudicium sibi manducant et bibunt. ue, inquam, nobis miseris, et millies ue. Cum enim sacerdotes non ob aliud uocemur, nisi quia sacrum conficere et dare populo debemus; Scriptura uero sancta dicat econtra. Quidquid tetigerit immundum, immundus erit : quomodo potest saltem dici  aliquid sacrum immundissimis manibus nostris tractatum? Et cum specialis noster doctor atque prouisor beatus utique Zeno dicat, in sermone utique, quem de Iuda, filio Iacob, et Thamar nuru ipsius elegantissime composuit , quod omnium corrupte uiuentium  diabolus pater sit; quid ualet quod in conspectu omnium qui nos sciunt corrupte uiuere, id est, luxurie deseruire, clamamus Deo: Pater noster, qui es in celis : cum ille nobis per prophetam 414 statim respondeat: Si pater ego, ubi est amor meus?  Quid enim facis pro amore meo? Ista et illis similia quia uos penitus nescire doleo, imo de talibus nil curare gemisco, pastoraliter ut addiscere festinetis precipio; et quia sermone [subaudi erudire] ignoratis, bono exemplo Dei populum erudire queso studeatis.

6. Admonemus etiam et obsecramus, sicut alibi  scriptum inuenimus, fraternitatem uestram, ut de communi salute uestra cogitantes, attentius audiatis admonitionem nostram, et que uobis suggerimus  memorie commendetis, et opere exercere studeatis. In primis admonemus, ut uita et conuersatio  uestra irreprehensibilis sit, scilicet ut cella uestra sit iuxta ecclesiam, et in ea feminas non habeatis. Omni nocte ad nocturnos surgite; cursum uestrum  certis horis decantate; missarum celebrationes religiose peragite; corpus et sanguinem Domini cum timore et reuerentia sumite; uasa sancta propriis manibus abluite et extergite. Nullus cantet missam nisi ieiunus, nullus cantet qui non communicet, nullus cantet sine amictu, alba. stola, fanone  et planeta; et hec uestimenta nitida, et ad nullos usus alios sint. Nullus cum alba, qua in suos usus utitur  , presumat missam cantare. Nulla femina ad altare accedat, nec calicem Domini tangat. Corporale mundissimum sit. Altare coopertum de mundis linteis; super altare nichil ponatur nisi  capse et reliquie, aut forte quatuor Euangelia et buxida  cum corpore Domini ad uiaticum infirmis; cetera in nitido loco recondantur. Missalem plenarium  , Lectionarium 415 et Antiphonarium unaqueque ecclesia habeat. Locus in secretario aut iuxta altare sit preparatus, ubi aqua effundi possit, quando uasa sacra abluuntur: et ibi uas nitidum cum aqua pendeat, ibique manus lauet post communionem.

7. Nullus extra ecclesiam per domos aut in locis non consecratis missam cantet; nullus solus missam  cantet  . Nullus cum calcariis  , quos sperones rustice dicimus, et cultellis extrinsecus dependentibus missam cantet, quia indecens et contra regulam ecclesiasticam est. Calicem et oblatam recta cruce signate, id est, non in circulo et uaricatione digitorum, ut plurimi faciunt, sed strictis duobus digitis et pollice intus incluso, per quos Trinitas innuitur; istud signum + recte facere studete: non enim aliter quidquam potestis benedicere. Infirmos uisitate, et eos reconciliate; et iuxta Apostolum  oleo sancto inungite  , et propria manu communicate. Et nullus presumat tradere communionem laico aut femine ad deferendum infirmo. Nullus uestrum pro baptizandis infantibus, aut infirmis reconciliandis, aut mortuis sepeliendis,  premium uel munus exigat. uidete ne per negligentiam uestram unquam infans sine baptismo moriatur  .

8. Nullus uestrum sit ebriosus et litigiosus, quia seruum Domini non oportet litigare . Nullus uestrum arma ferat in seditione, quia arma nostra debent esse spiritalia. Nullus canum aut auium iocis inseruiat. Nolite in tabernis bibere. Curam pauperum et orphanorum ac peregrinorum habete, et eos ad prandiola uestra inuitate. 416 Estote hospitales, ut alii a uobis exemplum capiant  bonum. Omni die Dominica ante missam aquam benedictam facite, unde populus aspergatur, et ad hoc solum uas habete. Sacra uasa et uestimenta sacerdotalia nolite in pignore dare negotiatori  aut tabernario. Nullus uestrum minus digne penitentem cuiuscunque rei gratia ad reconciliationem adducat [subaudi ad episcopum], et ei testimonium reconciliationis ferat. Nullus uestrum usuras exigat, et conductor sui senioris existat  . Res et facultates, quas post diem ordinationis uestre acquiritis, sciatis ad ecclesiam pertinere.

9. Nullus sine scientia et consensu nostro ecclesiam acquirat. Nullus per potestatem secularium ecclesiam obtineat. Nullus per pecuniam alterius ecclesiam supplantet. Nullus ecclesiam ad quam titulatus  est relinquat, et ad aliam questus causa migret. In alterius parochia missam nullus cantet absque parochiani presbyteri, si presens est, uoluntate et rogatu. Nullus decimam ad alium pertinentem recipiat. Nullus penitentem inuitet carnem manducare et bibere uinum, nisi pro eo ad presens eleemosynam fecerit  .

10. Nullus presumat baptizare nisi in uigilia Pasche  et Pentecostes, nisi propter periculum mortis. Unusquisque fontes habeat, et, si non potest habere lapideos, habeat aliud uas ad hoc preparatum, in quo nil aliud fiat. uidete ut omnibus parochianis uestris symbolum et orationem Dominicam insinuetis. Ieiunium quatuor temporum, et Rogationum  , et litanie maioris plebibus uestris omnimodis obseruandum insinuate. 417 Feria quarta ante Quadragesimam plebem  ad confessionem inuitate, et ei iuxta qualitatem delicti penitentiam iniungite, non ex corde uestro, sed sicut in Penitentiali scriptum est. Quater in anno  , id est, Natali Domini et Cena Domini, Pascha et Pentecoste, omnes fideles ad communionem corporis et sanguinis Domini accedere admonete. Certis temporibus  coniugatos ab uxoribus abstinere exhortamini. Eulogias post missam in diebus festis plebi tribuite  .

11. Nullus sine stola in itinere incedat  . Nullus induatur uestimentis laicalibus. Nullus rem aut possessionem, aut mancipium ecclesie uendere, aut commutare, aut quocunque ingenio alienare presumat. Diem Dominicum et alias festiuitates absque  opere seruili a uespera in uesperam celebrare docete  . Cantus et choros mulierum in atrio ecclesie prohibete. Carmina diabolica, que super mortuos nocturnis horis uulgus cantare solet, et cachinnos, quos exercent sub contestatione Dei omnipotentis, uetate. Cum excommunicatis nolite communicare. Nullus illis presumat missam cantare, sed et plebibus uobis commissis hoc annuntiate. Ad nuptias 418 nullus uestrum eat  . Omnibus denuntiate, ut nullus uxorem accipiat, nisi publice celebratis nuptiis. Raptum omnimodis prohibete; et ut nullus ad proximam sanguinis sui accedat; et ut alterius sponsam nullus ducat. Porcarios, et alios pastores uel Dominico die ad missam uenire facite. Patrini filiis suis symbolum et orationem Dominicam  insinuent  , aut insinuari faciant. Chrisma semper sub sera sit aut sub sigillo propter quosdam infideles  .

12. uolumus autem scire de quolibet presbytero, si ex ingenuis parentibus sit natus, aut ex conditione seruili, aut si de nostra parochia natus est, aut ordinatus, uel ad quem locum pretitulatus. Si seruus fuit, ostendat chartam sue libertatis  : si de alia parochia, ostendat litteras commendatitias, quas formatas uocant. De ministerio etiam uobis commisso uos admonere curamus, ut unusquisque uestrum, si fieri potest, expositionem symboli et orationis Dominice iuxta traditionem orthodoxorum penes se scriptam habeat, et eam pleniter intelligat, et inde, si nouit, predicando populum  sibi commissum sedulo instruat; si non, saltem teneat, uel credat. Orationes missarum et canonem bene intelligat  ; 419 et si non, saltem memoriter  ac distincte proferre ualeat. Epistolam et Euangelium bene legere possit, et utinam saltem ad litteram eius sensum posset manifestare. Psalmorum uerba, et distinctiones regulariter ex corde  cum canticis consuetudinariis pronuntiare sciat. Sermonem, ut superius dixi, Athanasii episcopi de fide Trinitatis, cuius initium est: Quicunque uult, memoriter teneat. Exorcismos et orationes ad catechumenum faciendum, ad fontem quoque consecrandum, et reliquas preces super masculum et feminam pluraliter, ac singulariter, distincteque proferre ualeat; similiter ordinem baptizandi ad succurrendum infirmis  , ordinem quoque reconciliandi, iuxta modum sibi canonice reseruatum, atque ungendi infirmos; orationes quoque eidem necessitati  competentes, bene saltem sciat legere. Similiter ordinem et preces in exsequiis agendis defunctorum. Similiter exorcismos et benedictiones salis et aque memoriter teneat. Canticum  nocturnum atque diurnum nouerit. Computum minorem, id est, epactas, concurrentes, regulares, terminum paschalem, et reliquos, si est possibile, sapiat. Martyrologium et Penitentiale habeat, et cetera  .

13. De ordinandis pro certo scitote, quod a nobis nullo modo promouebuntur, nisi aut in ciuitate nostra  , aut in aliquo monasterio, uel apud quemlibet sapientem ad tempus conuersati fuerint, et litteris aliquantulum eruditi, ut idonei uideantur ecclesiastice dignitati.

14. Cum auctoritas quoque contineat ecclesiastica,  ut de rebus ecclesiasticis quatuor fieri debeant 420 partes e quibus una episcopi, altera fabrice ecclesie, tertia clericorum, quarta debeat esse pauperum  et hospitum: si uestram pleniter habetis  , de illis que ad episcopum, fabricam, uel pauperes pertinent, nullam inuidiam habeatis, reminiscentes Dominum precepisse: Non concupisces rem proximi tui ; et: De re, que ad te non pertinet, ne sollicitus fueris. De ipsa uero, que ad uos pertinet, fidem inter uos habetote, et communiter eam diuidite, siue sit magna, siue sit modica, scientes Apostolum dixisse: Nemo circumueniat in negotio, id est, causa reliqua, fratrem suum, quoniam uindex est Dominus de omnibus his, sicut prediximus uobis et testificati sumus . Noueritis etiam quod melius sit omni Christiano fraudem pati, quam inferre .

15. Quadragesimam, exceptis diebus Dominicis,  equaliter facite; si enim uno die ieiunas, altero crapularis, non Quadragesimam  , sed uigesimam  fecisti. In Aduentu Domini, nisi festiuitas intercedat, quatuor hebdomadibus  a carne noueritis abstinendum et coitu. In Natale Domini uiginti diebus ac noctibus a coitu etiam licito omnino cessandum: similiter in octauis Pasche et Pentecostes, litaniis, et omnium festiuitatum uigiliis, sextis etiam feriis, precipue autem omnibus diebus uel noctibus Dominicis. Auctoritate etiam paschalis festiuitatis compellente monemus uestram dilectionem, in Christo, fratres sinceriter diligendi, ut secunda, tertia, quarta et quinta feria hebdomade maioris ieiunetis usque ad nonam  , exceptis paruulis, 421 et senio graui confectis, atque infirmis. Quinta feria, hora nona  ad ecclesiam matrem omnes reconciliandi uenite. Sexta feria usque ad  nonam ieiunate, et cui placet amplius. Septima feria ante horam decimam nullus presumat missam cantare  nec  baptismum generale agere. Quod si pro infirmitate aliquis ieiunare non potest, proficiat ei ieiunium quod generalis facit Ecclesia; omnes enim in Christo unum corpus sumus: tantum nullus sua importunitate uniuersitatem Ecclesie nostre contra Dominum compellat delinquere, et tam gloriosam festiuitatem in aliquo uiolare. De occultis peccatis penitentiam uos dare posse scitote; de publicis ad nos deferendum  agnoscite.  Clericum nemo uestrum sine licentia faciat nostra; 422 nullus balbum, uel ultra mensuram blesum; nullus eum qui de litteris durum habet sensum. Si  festiuitas, que non sit sancte Dei genitricis Marie, aut apostolorum, euenerit in Quadragesima, uel quatuor temporum ieiuniis, magis ieiunium tenendum, quam  festiuitatem celebrandam scitote; nisi forte illius sancti sit festiuitas, qui in eadem parochia iacet; quia nulla solemnitate amplius delectatur Deus, quam illo ieiunio, quo a cibis abstinetur et uitiis: »Otiositas quoque inimica est anime .« uidete, si absque horum que premisimus  scientia, ministerium uestrum facere possitis, et plebes uobis commissas ad uitam ducere, et Christo representare.





RATHERII OPUSCULUM  DE NUPTU CUIUSDAM ILLICITO

 423 Supra dorsum meum fabricauerunt peccatores , cum Psalmista proclamet; Apostolus quoque: Non solum qui faciunt, sed et qui consentiunt facientibus, digni sunt morte : mea mihi oneratissimo cum superabundent, alienis supra  modum ponderibus infelicissimus grauor. Hac itaque duplici anxietate constrictus, Ioannem  nostre Ecclesie doleo filium, quamdam, ut fertur Quadragesima suo despondi fecisse filio 424 puellam nocte duxisse Dominica: illegalitate  scilicet,  ut et Pedreuertus noster antea fecerat, duplici. Cum quilibet filium suum ad clericatum adducit, uidetur quod, uti et facit, illum seculo auferat, et Domino tradat. Unde cum antea lege ipsa deberet uiuere qua uiuit respublica, postea uiuere lege incipit canonica; et uti primitus ad reipublice pertinebat prefectum, ita post ad Ecclesie attinet prelatum, hoc est, episcopum legaliter institutum. Quod cum ita sit, qui filium suum Ecclesie mancipat canonice Domino militaturum, et postea seculare illi 425 acquirit coniugium, perspicue cernitur, quod eadem manu eum Domino auferat, qua illum Deo ipse tradiderat, et ablatum Ecclesie,  reddat, proh nefas! curie. Non succenseat igitur qui hoc facit, suggero, Deo, si ille ei ex his, que misericorditer  illi concessit, aut ui tempestatis, aut importunitate cuiuslibet potestatis, uel in hoc seculo, uel in futuro aliquid aufert; cum si aliter, loquar ut ita, Deus hoc facere nesciret, exemplo ipsius discere posset, quasi utique diceret: Tu mihi abstulisti quod dederas, ego tuo exemplo tibi quod dederam tollo.

2. O uero insatiabilis  , quanta tibi non pudet, quam illegalia, quam turpia, quam inhonesta contra Deum quoque committere, generis humani cupiditas! Cum enim clericus quilibet ideo uocetur, quod de sorte sit Domini, id est, ad partem pertineat Dei;  quam bonus ille pater est, quam filii dilector, qui pro tribus uinee campis  eum de sorte auterens Dei, reddit huius seculi potestati, consequenter et diaboli: ille enim a Domino princeps huius mundi  uocatur; non uero celi et terre, maris et omnium que in eis sunt, sed malignorum hominum, qui diligentes utique mundum magis quam Deum, fruuntur temporaliter eo, perdituri quod eternaliter debuerant possidere in celo, seruientes utique diabolo, magis quam Christo. Esto uero uterque illorum  hoc ideo fecerit, quod in comparatione mali melius fore percensuit, ut uni 426 coniungeretur, quam perplures magis mortifere uagaretur. Sed in hoc iste, de quo lugubris noster est sermo, alterum precedit in scelere, quod  hoc in diebus sancte inchoauit Quadragesime, perfecit in Dominica nocte: quod ille hoc elaborauit ut illud patraret occulto, iste uero quod tam manifeste  hoc, proh nefas! fecit, ut neminem istius ciuitatis latere ualuerit. Ideo igitur hoc nobis silentio supprimi non debere uidetur, quia si irreprehensum relinquitur, iure factum omnino uidebitur. Nullus enim non dubitabit exemplum inde capere, quod compererit neminem uituperasse.

3. Fecisse hoc, mirum dictu! et alius quidam, qui in alio nostro opere  , suo proprio uocabulo  uerborum contortor, legum uocatur distortor, narratur; dum cum ceteris utique legumlatoribus sibi dictum audire potuerit sepe: Diligite iustitiam, qui iudicatis terram ; et lex, ut remur, contineat nulla, quod res semel alicui legaliter data, auferri ab eo debeat aliqua, sine iusta querela. Querelam uero ipsam cum aut culpam fore, aut necessitatem ratio innuat aliquam: uersantibus et reuersantibus omnia nobis, Deus esse probatur, illata cui iniuria cernitur ista, in quo utique nec culpa inueniri, nec ualet necessitas comprobari. Pascit enim omnia, nedum sors sibi  specialius delegata perire possit inedia. Melius profecto fecisset, si ad Domino famulandum de sua facultatula opem illi, ut 427 filio pater debitor erat tulisset. Pepulisse tamen  post fertur idem, eamdem nolens ei tribuere stipem  .

4. Et heu quam graue crimen, quod etiam criminoso moriente non potest finem accipere! uerbi gratia, si alterius agrum quilibet inuadit iniuste, sicut sepe solet, illum eadem iniustitia relinquat filio suo, suus iterum  qui sequitur suo, ita usque in finem seculi omnes faciant qui ab illo primo inuasore fuerint per successionem alterutram deducti; quando finem accipit illius, qui prius agrum illum seminauit, iniustitia, nisi tunc primum quando finem omnis accipiet creatura? Hoc eodem modo cum omnes nouerint, quia omnis, qui preter uxorem legitimam coit  , aut fornicationem, aut adulterium facit; presbyter uero aut diaconus uxorem legitimam  non possit habere; si filium de ipsa fornicatione, uel, quod peius est, adulterio genitum facit presbyterum, ille alterum de se similiter genitum facit presbyterum, ille iterum suum, suum alter iterum; paululans illud usque in finem seculi taliter  adulterium cuius est, nisi illius, qui illud primitus seminauit? Quocirca monendi et obsecrandi   fratres, ut quia prohiberi, proh dolor! a mulieribus ualetis nullo modo, filios de uobis generatos dimitteretis saltem esse laicos, filias laicis iungeretis, ut uel in fine saltem uestro terminaretur, et nusquam in finem seculi duraret adulterium uestrum.

5. Dices econtra: Filius non portabit iniquitatem patris , etc. Nos e diuerso: Ego sum, ait, Deus fortis, zelotes, qui uisito iniquitatem patrum in filios , etc. Duas enim has quasi discordantes Domini sententias tractans beatus Gregorius, in quarum una continetur: Filius non portabit iniquitatem patris, nec pater filii; alteram ubi habetur: Ego sum fortis Deus zelotes, qui uisito iniquitatem patrum in filios usque in quartam et quintam  generationem, ex hoc quod sequitur, id est, 428 In his qui me oderunt, ita eas ad concordiam ducit ; asserens utique quia si non concordat mala uoluntas filiorum male uoluntati patrum suorum, sicut non concordauit utique uoluntas apostolorum uoluntati parentum suorum; nichil obest malignitas malorum patrum benigne uoluntati bonorum filiorum. Si uero eadem faciunt filii, que patres Deum odio habentes fecerunt, non solum pro sua, sed etiam pro patrum nequitia damnabuntur: et patres ipsorum non solum pro suo peccato, sed etiam pro filiorum, qui patrum secuti exemplum eadem, que patres fecerunt, agere non destiterunt, habent, reor, iuste puniri. O utinam itaque tu domina  , cui tam bonus frater tanta bona dimisit,  hoc antea cogitasses, et filiam ipsius, illius bonis benedictam  tamen, uni bono dedisses laico, et finem ipsius imposuisses peccato; quod quo usque durabit, infinitissimis eleemosynis uix poterit, sapias, expiari. Dicente autem quibusdam Domino: ue uobis, Scribe et Pharisei hypocrite, quia decimatis mentham, et anethum, et cyminum, et reliquistis  que grauiora sunt legis, iudicium et misericordiam et fidem . Utinam  super corpus fratris tui die noctuque pluuia caderet, quod tu studiosisissime procurasti ne fieret; et iste humor tam noxius, tam sordidus, tam fedus animam illius non tam grauiter affligeret, sordidaret, inquinaret atque torqueret.

6. Prescriptos igitur, et omnes, qui in tali scelere aut Quadragesimam, aut ieiunium precipuum aliquod, aut noctem Dominicam, aut festiuitatem ullam preclaram se recognoscunt uiolasse, mecum, qui utique hactenus dum non restiti consentiens fui, quadraginta diebus moneo penitentiam agere  ; ita uidelicet, ut si ceteri fideles reficiuntur tertia hora, nos sexta; si illi sexta, nos nona; si illi nona,  nos usque ad uesperam ieiunemus. Ab eleemosynis uero secundum posse faciendis minime cessemus; nec tamen 429 propter hoc nos iustificatos inde saltem credamus. Non est enim tale facinus, quod leuiter possit emendari. De Dei tamen misericordia minime desperemus: Nescit enim, ait quidem, homo, utrum odio, an amore dignus sit, sed omnia in futurum seruantur incerta . Quod si hoc, ut suspicor, imo certificor, respuitis, et mecum ieiunare 430 non uultis; et aut ego uos excommunico temporaliter, aut Deus uos damnat eternaliter; intersit uestra, nec ulla mea sit culpa. Inde similiter ad penitentiam te paulo superius allocutam inuito; expedit enim tibi, et forsitan proderit fratri.





RATHERII OPUSCULUM  . DE OTIOSO SERMONE.

 431-432 1. Sententiam  scripture cuiusdam commemoratione iam quadrifaria propterea tritam, quod hac me solummodo recreari contra desperationem dicerem, sola dum mea utique meique similium perpenderem gesta, non mihi adhuc satisfecisse  ut paucis demonstrem, eamdem, ut sepe, iisdem  refero uerbis: Nescit homo, utrum odio, an amore sit dignus; sed omnia in futurum seruantur incerta . Cui, si licet, aliquid sine mei causa subinferam. Quid quaue de causa id tam sepe protulerim, ignorare me non diffiteor ipsum. Scio enim, scio  dignum me ueraciter odio, si ab assuetis   non cesso. Utrum uero ab iis cessare penitus ante terminum datum sit uite, fateor me nullo modo scire. Conor enim meliorari, et uincor; laboro, et deficio; surgo, et relabor; nunquam in boni alicuius statu permaneo.  Usum enim ex uomitu canis, suisque ex uolutatione  infelix miserque frequentans, et hac me solummodo, dum non aliud inuenire ualeo, sententia recreans, despero sperans, spero desperans, fido diffidens, diffido confidens. Uniuersa quippe, que Dominus promisit, confido eum daturum; sed diffido me inueniri posse, promissa cui conferat, dignum. ueniam uero cum nulli promittat nisi conuerso; inconuertibilem dum memet aspicio, non de eius miseratione despero, sed de obduratione mea pauesco. Et quid amplius? Odio  me magis dignum quam amore et scio et confiteor; si talis, qualis sum modo, defungar. Defungi uero talem si destinatum sit mihi, nullo modo scio. Defunctus uero talis si fuero, de perditione mea certificari cunctos posse non nego.

2. Soleant uero dum plures conuersionem in finem uite differre; cum repentina infinitos rapiens mors, nedum multos, penitus faciat insensibiles eos; de illis quid sentiam hesitans, de me, si illud mihi contingeret, sum pene desperans. Quidam enim in grabbatis Deo plurima promiserunt, que conualescentes minime attenderunt. Quid igitur cum rursus ceciderunt? Si non promiserant, iterum desperatione periisse putabantur haud perperam; si promiserint, et iterum conualescentes fuerunt mendaces,  quid facturi postea tales? Quid? Dei eis pietas insinuet. Quod mihi tamen uidetur, quia etiamsi millies hoc eis contingat instinctu diabolico agere; est quod non ideo de pietate Domini debeant desperare, quamuis in tam instabilibus promissis 433 nullam possint fiduciam habere. Nescit enim homo utrum odio, an amore sit dignus futurus  quamuis nouerit, quod presentialiter sit odio dignus, dicente Scriptura, quoniam omnipotens odio habet peccatores, et misertus est iustis . Non enim aliter iusti ex peccatoribus poterant fieri, nisi misericordia Dei preuenti, fuissent a malo ad bonum conuersi, neque illi aliter in peccatis durauissent, nisi iustitia Dei obdurari potuisse permissi fuissent; unde et de talibus formidolosa illa est dicentis  sententia: Si concluserit Dominus hominem, hoc est concludi permiserit, quis potest ei dicere, cur ita facis? 

3. O igitur, o inscrutabilia Dei iudicia! o inuestigabiles uie eius! Quis enim mei similium non se formidare ualet ineuadibiliter fore conclusum, indeque odio dignum. Num enim odio non tibi dignus,  ut reliquos taceam, de quo Apostolus dicit, uidetur: Hoc autem scitote intelligentes quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei?  Cum uero innumerabiles a talibus conuersi cessent esse fornicatores, immundi, auari, nimirum de permanentibus in huiusmodi hoc dictum claret sceleribus. Permanet uero in scelere, qui quousque aut etas, aut sanitas ei suffragatur, ut possit illud patrare, non dimittit illud committere: aut si dimittit, non studet illud penitendo diluere. Cuius autem senium, aut infirmitas interdicit illud efficere, non scelus ille, sed illum scelus conuincitur reliquisse; ac per hoc neque cessans a fornicatione desinit quis fornicator esse, si quousque  potest non desinit fornicari, et fornicationem relictam ieiuniis, eleemosynis, et lacrymosis gemitibus non studet mundare. Cum igitur legimus uel audimus: Nescit homo utrum odio, an amore dignus sit, nisi futurus subintelligamus, ut sit utique sensus, quod nesciat aliquis de aliquo, utrum sit ei concessum ante mortem conuerti, an in peccatis usque in finem sue sanitatis durare; fateor me quod uelit astruere, penitus ignorare.

4: Quamuis non desperandum, quod etiam ipsa infirmitas ab anteactis quemlibet peccatis emaculet, si tamen gratanter fuerit recepta, quod tamen de prolixa fieri arbitror egritudine tantum, patienter tamen, ut dixi, perlata: leuius licet concinens taliter senserit.

 Et uindicta breuis hic noxia crimina finit,
   Ne sine fine habeat debita pena reos.
Solos uero, ait Gregorius, temporalia flagella ab eternis liberant, quos immutant.  Hec duo itaque, id est, aut conuersionem salubrem, aut flagellorum Dei suffragium, dum sententie illi innixus, qua dicitur: Nescit homo, utrum odio, an amore sit dignus, exspecto; si de tertio, perditione utique certissima, suspectus et pauens non 434 exsto; insanire me ueraciter credo, et quo desiderium uertam, quid optem, quidue amplectar, ignoro. Repentinum nam imminere cum mihi metuam interitum, prolixum  si mereor, ut desiderare me non diffiteor, actutum damnantem mihi audio, surdus licet, Apostolum : Ignoras quia patientia Dei ad penitentiam te exspectat? Tu autem thesaurizas  tibi iram in die ire, et retributionis iusti iudicii Dei  Infelix huiusmodi longeuitas, quam tanta sequitur calamitas, aspernabile spatium congerit, quod talem thesaurum miserabilis inducie ad exaggerandam scelerum uindictam concessit. Melius fuerat, fateor, miserrimo, si de primo  Dei contemptu iustam excepisset sententiam, quam tandiu exspectatum tam innumeros contraxisse reatus, pro singulis uidelicet eternaliter puniendum.

5. Hoc se ita habente felicior mihi uidetur breuitas, quam diuturnitas uite. ue enim uobis, ait propheta, qui trahitis iniquitatem in funiculis uanitatis!  Est quidem Dominus misericors, et ineffabiliter pius; sed etiam uerax, et inenarrabiliter iustus. Promittit ueniam, computat noxam; ueniam largitur perfecte conuersis, noxam reseruat obdurantibus auersis. Annon enim euidens cernitur computatio noxe dicentis: Amen dico uobis, omne uerbum otiosum, quod locuti fuerint homines, reddent de eo rationem in die iudicii?  Fuitne unquam terribilius aliquid dictum? Ceteri namque  quid super hoc sentiant, uiderint; mihi uidetur tolerabilius fuisse, si dixisset: Merebuntur de eo millium annorum supplicium. Miserum enim me, cum nulla minus sint utilia quam turpia. Quid si in eodem loco  , et forte tali, quo dedignaretur aliquis etiam uesci, turpe quid faciens quilibet, turpissimum aliquid dixerit? Postea de ipsa, quam patrauit turpitudine, penitentiam gessit; de ipsa, quam dixit, quid, rogo, erit? Si in iudicio itaque illi improperatum fuerit, quod in tali loco tale quid talique pro causa dixerit; putandum quod inter alios, uenite benedicti Patris mei , audire ullo modo possit? Post tantam enim coram uniuerso genere humano uerecundiam, suspicari eum possumus habiturum, nedum celestem, aliquam  gloriam? Nonne enim et quod gessit manifestatum pariter erit, cum idem forsan dixerit quod fecit, fecerit quod dixit? Condigna pena rebelli, ut qui uidelicet Dominum, et quod de eo Christianitatis traxit uocabulum non reueritus, in conspectu ipsius, tali in loco, tam turpiter, presentem illum non nesciens quoque, recordatus etiam ipsius, non timuit dehonestare, dehonestatus in conspectu totius pereat creature. Quid uero miseri de periuriis sepissimis, quid de detractionibus perassiduis, quid de mendaciis continuis, quid de uerbis deceptoriis, quid de irrisoriis, quid de fraudulentissimis dicturi promissis, quid de maledictionibus creberrimis, si de raca iudicium subituri, de fatue gehennam, de 435 otioso sumus rationem reddituri sermone?   Intelligite mecum, qui mecum obliuiscimini Deum, ne quando rapiamur subito, et eripiamur a nullo .

6. Intelligo, ais, Dei, proh nefas! sepius quam necesse fuerit, oblitus, uerensque utique, [locus mendosus] innuis facere, ne rapiaris subito, ereptus a nullo. Sed Apostolicum illud de spontaneo nobis inflicto a nobis ipsis iudicio dum cum illo confero  , quod nuperrime me audisse recordor, non parum me animari profiteor. Lectum enim exstitit  ita: Si peccata tua recte consideraueris, iudicasti: si abieceris, occidisti. Quod ut melius dilucidetur (poni possent cum plurima  ipsa una nobis diuina sufficiat, dicendum quomodo, quam protulisti, sententia. Ait uero: Omne uerbum otiosum, quod locuti fuerint homines, reddent de eo rationem in die iudicii  Quid est uerbum otiosum? Inutile. Nulla autem sunt, ut dixisti, minus utilia quam turpia; quibus adiicere possumus noxia, et contumeliosa, irrisoria, deceptiosa, periura, fraudulenta, maledica, mendacia, sacrilega, heretica, apostatica, blasphema, falsum testantia, furiosa, litigiosa. Ex quibus omnibus unum suum in allegatione illa proferens superiore, collegisti saluum non posse credi futurum, cui in extremo die iudicii illo  id fuerit, quod tali in loco huiusmodi pro causa dixerit, coram uniuerso genere hominum improperatum. Sed dum firmissime nos tenere concedas, quod nil temporaliter contra ius fasque ualeat agi, neque id temporaliter expiari, desperare istum compellimur, qui illud turpe dixit, nisi auxilium ei demus, quid faciat, antequam 436 ad illud improperium ueniat. Dicamus ergo primum quid erit illis, qui rationem de omni uerbo otioso, quod locuti fuerimus, in die iudicii fuerint reddituri; nimirum iis, quibus dicetur: Ite, maledicti, in ignem eternum; quia esuriui, et non dedistis mihi manducare  etc.; et: Amen dico tibi, non exies inde, donec reddas nouissimum quadrantem . Et quare, inquis, hoc eis dicetur? quia non audierunt  scilicet dicentem: Penitentiam agite, et non erit uobis iniquitas in ruinam . Et: Conuertimini ad me, et ego reuertar ad uos  Postremo quia obturauerunt aurem cordis, dum Apostolus clamaret: Si nosmetipsos diiudicaremus, non utique iudicaremur : Augustinum quoque prosequentem: Si peccata recte consideraueris, iudicasti; si abieceris, occidisti: hoc enim sensu ut et de ceteris flagitiis, ita et de isto turpiloquo intelligendum sermone; ut uidelicet tu, qui illum protulisti, facias tibi de eo hic diem iudicii, damnes illum iuxta sui censor equissimus qualitatem, damnatum punias, punitum occidas, id est, abiiciendo illum amplius in eternum non proferas, ita illud turpigerum, turpiloquium ut turpigerum, ita  turpigerum uti turpiloquium taxans, a consimilibus quoque Christo adiuuante abstinere uiribus totis contendas. uidetur enim mihi hoc ita constante, quod si turpitudo quam fecisti, fuerit perfecte penitendo consumpta, ipsa, quam illius occasione dixisti, erit pariter enecata, adiuuante illius misericordia, qui in hunc mundum ad nostra uenit relaxanda facinora, qui cum Patre et Spiritu Sancto uiuit et regnat in secula seculorum. Amen.





RATHERII ROMAM EUNTIS ITINERARIUM  .

 437 Nosse fraternitatem non ignoro, filii, uestram, me pergere cupere presentialiter Romam, sed cuius rei gratia [subaudi cupiam pergere], esse prorsus ignaram. Non enim orationis causa illuc uado, cum in Euangelio legam: Mulier, crede mihi, quia uenit hora, cum neque in monte hoc, neque in Hierosolymis adorabitis Patrem ; subiuncto: Spiritus est Deus, et eos, qui adorant eum, in spiritu et ueritate oportet adorare : quod utique domi potest quisque peragere. Non imperiali, quia imperatum est minime, iussu [subaudi illuc uado]: milites solum ut mitterem meos, ab eo cum  mihi sit imperatum.  Non, bonum quid sit Deoque placitum, ut ibidem addiscam; cum sepius hoc tempore cantatum agnoscam: Indicabo  tibi, homo, quid sit bonum, aut quid Dominus requirat a te: facere iudicium et iustitiam, et sollicitum ambulare cum Deo tuo , non solum utique cum Romam uadimus, 438 sed et ubicunque consistimus [al., existimus]. Cum Deo namque semper ambulat, qui a preceptis ipsius nusquam deuiando discordat. Quod  sollicitius agere quilibet  monetur, hoc est, ut seruiat illi in timore, et exsultet ei cum tremore . In peccatoris namque, ut ait Gregorius, pectore incessanter debet spes et formido manere. Iudicium uero quid est facere, nisi quod lex precipit obseruare? Quod fuit utique, quod modo ex Euangelio Petro et Andree audistis ita suasum: uenite post me . Hec est enim lex et prophete, ut post Christum omni tempore debeamus cogitando, loquendo, operando uenire. Iustitia uero quam facere suademur, que est, nisi iuris, hoc est legis status? Sed cuius legis? Christi utique. Factam uero quomodo implemus? Alter alterius, ait qui nouerat, onera portate; et sic adimplebitis legem Christi . Quod est autem onus unicuique grauius, quam cum quis  ignorantia premitur eorum, que illum scire oportuerat amplius? Eam igitur cum non implere 439 nisi inchoatam, inchoare uero nisi agnitam ualeamus,  quasi discordare uero in pluribus, dum non intelligitur, uideamus; ut et me eodem fasce leuare, et uobis inde utcunque concurrere, quod portare dicit Apostolus, ualeam, concilium tantorum qui  conductu piissimi Cesaris illuc ad apostolicam sunt sedem uenturi, adire dispono; indagare primitus illa studens, que quasi  dissona sunt prolata, ad quam perduci ualeant concordiam. Ut cum uerbi gratia in Apostolorum legatur canonibus:  Ut episcopus aut presbyter uxorem suam, quam debet caste regere, non relinquat; in Niceno tam rigide prolatum cernamus concilio : Interdicit per omnia magna synodus, non episcopo, non presbytero, non diacono, nec alicui omnino, qui in clero est, licere subintroductam habere mulierem, nisi forte matrem, aut sororem, aut amitam, aut eas tantum personas, que suspiciones effugiunt. Et cum canones dicant, quod si quis excommunicatis communicat, sit excommunicatus pariter ipse ; Augustinus uero quiddam quasi contrarium Classiciano cuidam excommunicato mandauerit ; cum neminem nostratium de excommunicatione cuiuslibet nostrum uideam curare, iusta sit an iniusta; non ignarus tamen penitus quid inde beatus dicat Gregorius ,  cum illo sancto agere cupio libenter inde concilio.

2. De subiunctis hic quoque capitulis pene ubique  posthabitis, quid ipse sacer conuentus censeat, indagare percupio.  Que utique, dum interdicto dicentis, Qui sine peccato est uestrum, primus in illam lapidem mittat ; et: Hypocrita, eiice primum trabem de oculo tuo ; quilibet quod in se recognoscit, in  alio timet corrigere; 440 canones uero tanta auctoritate precipiant, non inemendata relinqui; me, qui  falso a quibusdam predicor litteratus, ignarum quid de illis ualeam saltem cogitare, nedum proferre, efficiunt prorsus. Qua ignorantia quo melius exui, quo aptius possum quam Rome doceri? Quid enim de ecclesiasticis dogmatibus alicubi scitur, quod Rome ignoretur? Illic summi illi totius orbis doctores: illic prestantiores enituerunt uniuersalis Ecclesie principes. Illic decretalia pontificum, uniuersorum congregatio, examinatio canonum, approbatio recipiendorum, reprobatio spernendorum. Postremo nusquam ratum quod illic irritum, nusquam irritum quod illic ratum fuerit uisum. Ubinam ergo melius insipientie consulitur mee, quam ubi fons sapientie cernitur esse? Accedit ad cumulum commoditatis, quod misericordia Conditoris imperatorem nobis  concessit equissimum, piissimum, sapientissimum, dominum scilicet nostrum Cesarem gloriosissimum, qui cum pre omnibus qui sub celo sunt iam dictis, ceterisque regalium prerogatiuarum insigniis inestimabiliter polleat; sanctissimum papam, dominum utique Ioannem episcopum, secundum proprietatem sui uocabuli, gratia Dei ad idem opus electum, Romulee quidem urbi papam instituit  dignissimum; orbi uero uniuerso Patrem et prouisorem industrium; quos conuocaturos synodum  autumo uniuersalem, concedat Deus sancte sue Ecclesie, ut expedit, utilem.

3. Adero itaque, si Deo annuente ualuero, digitoque compescens labellum, tanto eos qui aderunt audire curabo humilius, quanto mihi necessarium  considero amplius. Sapientissimos  441 enim tam de isto regno, quam et de his qui  cum domino nostro uenerunt semper Augusto, illic adfuturos cognosco; quorum doceri magisterio cupio de his saltem, que hic capitulatim congesta ideo habeo, quod plenitudinem eorum in illorum codicibus contineri confido. Sunt uero hec, que ab omnibus obseruari ualerent, si obedientes Deo existere uellent, nec contraria utique tempori, nec patrie incongrua, ipsis utique omissis, que antiquis solummodo, uel transmarinis congruentia sunt uisa, non nobis. Cum igitur quasi in quibusdam medicinalibus libris carnalia, hec animarum sint congesta in canonibus sanctis remedia; ut uidelicet, qui illa que in libris medicorum leguntur perceperit, ab egritudine liberetur, qui neglexerit, suo merito moriatur, sic animarum qui despicit remedia, occasione alia  mortem euadere qualiter possit eternam, discere cupio. Ignarus adhuc, nempe stultus, existo. Dicente quoque Apostolo: Si nosmetipsos diiudicaremus, non utique iudicaremur : iudicari uero sicut seculariter lege mundana, ita ecclesiastice sanctione debeamus canonica; qui iudicari ea despicit temporaliter, utrum iudicium illud euadere ullo modo possit, quo damnatus quisque in eternum peribit, dicat quilibet alius: nam ego hinc sum penitus mutus. Iudicium sane quomodo facimus, si ius nobis a Deo per sanctissimos Patres indictum negligimus? Iustitiam quam, si legem non seruamus canonicam? Cum Deo qualiter ambulamus, si ab his, que sequenda precipit, deuiamus? Noxia ceterum sollicitudo, quam gerendorum non efficit rectitudo  ; cum recepturum quemque secundum quod gessit, siue bonum, siue malum, euidens esse ualeat certitudo. Extra canonice igitur rectitudinis diuersans lineam, quam salutis habere potest, queso, fiduciam, cum scriptum sit: Atrium quod est foris non metieris, quia datum est gentibus?  Quibus uero gentibus, nisi de quibus Psalmista 442 dixisse intelligitur Domino: Liberator meus de gentibus iracundis?  Ut enim homo malus alibi uocatur diabolus, sic legio demonum nomen hic possidet non incongrue gentium. Demonibus  ergo traditur, qui in forinseco atrio inuenitur; quia qui extra normam ecclesiastice rectitudinis, etiam in ecclesia [al., ecclesie] corpore positus, conuersatur, intus quidem esse corporaliter conspicitur, sed animaliter in atrio exteriori stare probatur. uel certe gentibus datur, qui ethnicis sociatur: Christianus enim licet dicatur, nequaquam est, qui Christo contrarius est; canonibus uero sanctis qui non obtemperat, Christo rebellat. Gentibus uero, nisi se infra mensuram linee recollexerit, dabitur; quoniam quidem [al., quandoquidem] non poterit eorum contubernio sociari, quorum nec lege teneri, nec disciplina corrigi, nec mores uoluit imitari. ue autem nostrum alicui, extra mensuram canonicam cui contigerit inueniri, cum electorum populus ceperit  recenseri. Electus enim nemo, qui non canonicus, [subaudi nemo]  canonicus, qui non electus.

4. Dicat sane aliquis uestrum, tua quid refert, talia ceteris, et utique te prestantioribus, hinc minime curantibus, agere? Refert, inquam, refert omnimodis, et in tantum expedit, ut, O uos omnes, qui transitis per uiam, attendite, et uidete si est dolor sicut dolor meus , edicere possem, nisi insensibilitatis stupore languerem. Omittam quippe ter  me contra canones exsulatum, millies iniuratum, episcopium mihi illegaliter ademptum,  alium super me adultere adductum, receptum; iterum eo misericordia piissimi [Ottonis I] Cesaris, precepto apostolici, qui [Ioannes XII] tunc  Romane preerat sedi, iudicio episcoporum  synodaliter restitutum, ab eodem inuasore   postea comprehensum, 443 pulsum, iniuratum, exspoliatum, custodie mancipatum: omnibus uero his, licet tam indiscussis, relictis, quasi in eis nil inueniri ualeret, quod reprehendi legibus uel leuiter posset; misericordia iterum Creatoris, clementia piissimi imperatoris  , subuentu excellentissime  ducis ereptum, reductum, a uobis uero tam inhumane receptum, ut non difficile fuerit in uultibus uestris coniectari quam non libenter me uideritis reuerti, cum et exinde tot me non desinatis iniuriis lacessere, ut omni me prerogatiua ordinis episcopalis adeo, sicuti ante  , ita et post, non dimittatis priuare, ut nichil ex ea mihi relinquatis preter chrismatis confectionem, et chrismandi quidlibet cum subscriptionibus potestatem. Adeo quoque de uobis sim inhonorus, ut cum  omnes cepiscopi illuc uenturi, de clericis suis parere inibi habeant honorati; ego de uobis nec unum sim habiturus; cum de mea paupertatula non sim uobis adeo inhumanus, ut militari beneficio  , habeam, et hoc gratis, decem ex uobis ditatos.

 5. Omittam tamen, ut dixi, illius omnia ista respectu, qui dixit: Nolite resistere malo . De synodo a nobis quid agendum nuperrime acta  ?  Scitis enim, scitis, me semper hoc agere ideo distulisse, cum bis in anno idem preceptum sit facere, quod dicerem me, unde synodare deberem, omnino nescire. Solet enim in synodis, si quid contra canones actum est, emendari. Sed si hoc agere tentauissem, omnibus que in canonibus sunt scripta regyratis, de nullo eorum uos curare uiderem omnimodo. E quibus si uel aliqua proferam, si legeretur quod superius tetigi, hoc est , Subintroductam habere personam, nisi sororem, 444 et cetera, que sunt inibi notata; quem uestrum ab huius neglecto precepti  potuissem excipere? Rursum si lectum impleretur . Si quis presbyter uxorem duxerit, deponatur; magis autem pelli debet si adulterium  perpetrauerit; quis ex uobis indepositus isset [al., esset]? Rursum si recitaretur: Precipimus, ut bigami non admittantur ad clerum ; quem ex uobis confiderem legaliter ad sacerdotium fuisse prouectum? Et, ut ad minora, uobisque pernulla ueniam, si legeretur contemptores canonum acrius arguendos ; de coniurationibus [al., conspirationibus] etiam, et conspiratoribus, de periuris, de ebriosis, et qui in tabernis bibunt, et qui usuris inseruiunt, si legaliter synodarem; quem ex uobis indemnatum relinquerem? Si periuris saltem penitentiam legibus indictam ipse dicerem, quem de uobis missam celebrare permitterem? Si multinubos a clericatu repellerem, quem nisi puerulos in Ecclesia  relinquerem? Si manzeres  abiicerem quem, ex eisdem puerulis stare in choro permitterem? Exspectaui, inquit, ut faceres iudicium, et ecce iniquitas, et iustitiam, et ecce clamor . Quis clamor? Pessima fama, malum exemplum. Clamor, inquit, Sodomorum uenit ad me . Breuiter [ms. Frising., Perbreuiter] dixerim: causa perditionis totius mihi populi commissi, commanentes  illi sunt clerici. Quem enim laicorum de adulterio conuenire ausus fuissem in synodo  , quem de periurio, quem de quouis flagitio, clericorum frustratus iudicio? Quis enim ille esset, cui non continuo ille, etsi labiis non auderet, corde diceret: Hypocrita, id est pseudoclerice, eiice primum trabem de oculo tuo, et tunc prospicies, ut educas festucam de  oculo meo .

6. De talibus igitur cum  nulla penes nos 445 omnino sit questio; unde synodus agi deberet,  unde, unde rogo, concilium? Recolitis namque, cognosco, me precepisse  , ut duobus diebus archipresbyter et archidiaconus, me absente, aduentantes cum ordinariis omnibus pariter residentibus discuterent, die tertia emendanda mihi omnia recitarent. Factum est. Residens interrogaui quid actum fuisset. Respondit cuius intererat, uos inquisisse  de psalmis; et huiusmodi, et, Deo gratias, non malum adeo inuenisse. Quid haberem ergo de tot sanctis, nisi Deo gratias dicere? Psalmos non male adeo scirent, immunes a ceteris culpis existerent; unde, queso, synodus agi deberet? Deceptionem igitur animarum hoc esse intelligens maximam, unum in corde dixi, aliud labiis protuli. Corde enim mihi ipsi sum ita conquestus: Quis tu hic, aut quasi  quis hic? Labiis uero ita dicenti respondi: Si de psalmis, et non de alio in isto concilio debet esse conquestio, me primum ad examen producite [al. perducite]; conuinci nam possum, me illos non ut competeret scire. Unde igitur synodus ageretur, nil amplius quod emendaretur inuento? Sciscitatus itaque de fide illorum, inueni plurimos neque ipsum sapere symbolum, quod fuisse 446 creditur apostolorum.  Hac occasione synodicam scribere omnibus presbyteris sum compulsus, in qua continetur primitus ita suasum. »Moneo igitur paternaliter, et precipio pastoraliter, ut dicentis Apostoli reminiscentes, quia sine fide impossibile est placere Deo , hoc est sine credulitate, que nobis per apostolos, eorumque successores est tradita; et, quia iustus ex fide, id est credulitate sua, uiuit ; et, Quidquid sine fide, hoc est sine credulitate Dei est, peccatum est ; fides autem, id est credulitas Dei, si non habet opera bona, mortua est in semetipsa: ipsam fidem, id est credulitatem Dei trifarie  parare memoriter festinetis, hoc est [subaudi illam] secundum symbolum, id est collationem apostolorum, sicut in psalteriis correctis  inuenitur, et illam que ad missam canitur, et illam S. Athanasii, que ita incipit: Quicunque uult saluus esse. Quicunque uult ergo sacerdos in nostra parochia esse, aut fieri, aut permanere, illas tres memoriter nobis recitet, cum proxime a nobis huc uocatus fuerit.«

7. Istas  cum et mediante Quadragesima illis scribendas atque memorie mandandas dedissem,  447 et inobedientes exstitisse uidissem; dum quid inde canonice agere possem inquirerem, metus illorum quosdam tantus inuasit, ut promisso mihi ad iter carpendum auxilio, pollicerentur se deinceps descriptionem beati Athanasii cantaturos, et reliqua inibi [id est . . . in synodica] descripta iuxta possibilitatem suam facturos. Ad quod cum titularios omnes  , et illos de plebibus paratos, Deo gratias, inuenissem; uos cardinales, qui, ut quondam Scribe et Pharisei populares, ita istos in perditionem mittitis omnes, ita hinc manere adhuc cerno rebelles, ut eligatis cum inimico eiusdem fidei Ario in eternum damnari, quam hoc publice  , ut aliarum ecclesiarum clerici, cantando salubriter uinci.

 8. Tali namque me infelicissimum necessitate urgente, non haberem illuc pergere, ubi possem ex hoc consilium aliquod inuenire? O chronographia Ratherii pessima  ! o ueritas eidem perosa! Quam enim optabilius fuisset, ut solus ipse mendax existerem, quam talia de uobis pene omnibus ueraciter dicere possem, nec ipse ualeo estimare, qui talia compellor infelix proferre. Clamandum igitur, clamandum, et sine intermissione dicendum: Conuerte nos, Deus salutaris noster, et auerte iram tuam a nobis . Angustiat nam neque immerito non immemorem sui propensio nimium talis : Non minus enim mala consuetudo, quam perniciosa corruptela funditus eradicanda est, Osio rigidissimo illo in Sardicensi clamante  concilio; alibi etiam alio: Cedat consuetudo auctoritati; prauum usum lex et ratio uincat; dum contempta penitus auctoritate canonum  , consuetudini  predecessorum 448 uestrorum Deo ipsi similiter, qui eosdem instituisse noscitur canones, rebellium, uos tam obstinate inniti considero, mecum uos [l. a uobis] indesinentissime tam pro illis, quam pro uobis, Deo clamandum inuenio: Peccauimus cum patribus nostris, iniuste egimus, inquitatatem fecimus . Cum Iosia quoque rege sanctissimo nobis alterutrum [id est clamandum nobis utrinque]: Ite, consulite Deum super me, et super populum meum, et super omnem Iudam  de uerbis uoluminum istorum, canonum scilicet et decretorum, que continentur in archiuis ecclesiarum: Magna enim, ait ille, ira  Domini succensa est contra nos; quia non audierunt patres nostri uerba librorum istorum, ut facerent omne quod scriptum est in eis . Ut Patres intelligas non solum ecclesiarum pontifices, sed et illarum maiores; quatenus ille saltem cuilibet nostrum respondere dignaretur: Hec dicit Dominus Deus Isrel: Pro eo quod audisti uerba uoluminis, et perterritum est cor tuum, et humiliatus es coram Domino, auditis sermonibus contra locum istum, et habitatores eius: quod uidelicet fierent in stuporem et maledictum, et scidisti uestimenta tua, et fleuisti coram me, et ego audiui, dicit Dominus. Idcirco colligam te ad patres tuos, et colligeris ad sepulcrum tuum in pace, ut non uideant oculi tui omnia mala, que inducturus sum super locum istum .  Circuite, inquit Dominus alibi, circuite uias Hierusalem, et aspicite, et considerate, et querite in plateis eius, an inueniatis uirum facientem iudicium, et  querentem fidem; et propitius ero eis. Quod si etiam, uiuit Dominus, dixerint, et hoc falso iurabunt. Domine, oculi tui respiciunt fidem; percussisti 449 eos et non doluerunt  ; attriuisti eos, et renuerunt accipere disciplinam; indurauerunt facies suas supra petram, et noluerunt reuerti. Ego autem dixi: Forsitan pauperes sunt et stulti, ignorantes uiam Domini, et iudicium Dei sui. Ibo igitur ad optimates, et loquar eis: ipsi enim cognouerunt uiam Domini, et iudicium Dei sui: et ecce magis hi simul confregerunt iugum, ruperunt uincula. Idcirco percussit eos leo de silua, lupus ad uesperam uastauit eos . Leo scilicet rugiens querendo quem deuoret, id est diabolus ; lupus et isdem, qui ob negligentiam mercenariorum pastorum uocabulo, non  iure possidentium, sed illegaliter usurpantium, rapit et dispergit oues ; non solum per se, sed et per membra sibi cooperantia, sua uineamque Domini Sabaoth a primore uastantia.

9. Et heu, quam non disconueniunt miseris talia nobis! Nos enim ipsi sumus estimatione, quamuis non re, optimates: nos, inquam, quos, relictis pauperibus legisque Dei penitus ignaris, alloquitur sermo Dominicus; nos legendo uiam Dei cognoscimus, quam pergere declinamus; nos iudicium Dei nostri, sed nos magis contemnendo, iugum ipsius suaue, sed uolentibus, et onus leue, non dedignantibus  attamen ferre, quasi confregimus illud; rupimus uincula legis canonice nichil de illa curando. Idcirco uerendum ne peiora nobis contingant, quam illis, de  quibus hec tunc presentialiter dicebantur, utpote qui non solum illos, qui tunc loquebantur, sed ipsum contemnimus, qui non tantum per ipsos, eorumque sequaces, sed et per seipsum nunc nobis loquitur, Deum. Peior autem multum est leo animas deuorans, quam leo pecora lanians; lupus interimens spiritaliter homines, quam lupus deuorans corporaliter oues. Maxime si hoc nobis contingat ad uesperam, hoc est, quando presentem terminabimus uitam. Cuius periculi metu iter compellor arripere istud, aliorum quesiturus consilium, quia in me non inuenio ullum.

10. Cruciant me nam non parum, fateor, ista querentem, istis utrumnam contemptis restet salutis alia, quod neque suspicor, uia. Si enim quod  canonicum est catholica defendit Ecclesia; catholicum  se usurpatiue, reor, pronuntiat, qui canonibus sanctis presumptiue repugnat . Fidem 450 autem, ut cantamus, catholicam nisi quisque integram, inuiolatamque seruauerit, absque dubio in eternum peribit . O autem confessio  firma, quod catholicus non sit qui legem canonicam respuit, quodque uitam eternam consequi nemo nisi catholicus possit. Quod cum ita innutanter atque certissime constet, quid cogitare, quid possumus estimare de illo tam publico canonice legis, qui inter nos uersatur, contemptu, quo non solum illa, que tam seueriter sunt prohibita ministris ecclesie de cohabitatione mulierum in Niceno sancita concilio ; et illud quod alibi tam austere feritur  , ut  supra habetur; in Neocesariensi quoque non leuius tale quid continetur concilio: Presbyter si confessus fuerit, quod ante ordinationem corporali peccato deliquerit, oblata non consecret, manens in reliquis officiis propter studium bonum . Que utique in se recognita quemlibet in desperationis uoraginem poterant mergere, nisi fuisset predictum  : Nescit homo utrum odio an amore dignus sit; sed omnia in futurum seruantur incerta . Si enim qui ante ordinationem corporaliter se peccasse confitetur, tam austere feritur; quid de eo qui post ordinationem mechatus millies fuisse cognoscitur? De quibus  utique quidam, licet perrari, dum uideantur immunes; de leuioribus quasi et usualiter adeo usurpatis, ut neque iam trahantur  in culpam, quid dicendum, quid cogitandum, ut sunt uerbi gratia ista: Episcopus, presbyter, aut diaconus, qui in seditione aliqua arma sumpserit, ab omni cetu Christianorum deponatur ; et: Episcopus, presbyter et diaconus, alee et ebrietati deseruiens, aut desinat, aut deponatur , et alia huiusmodi innumera, que non leuius quam cohabitatio mulierum et fornicatio uel adulterium, incestuositas nature ipsi quoque aduersa, canonica feriuntur machera.

11. His igitur superbe neglectis, catholicus qualiter quis nedum appellari, saltem ualeat non uideo estimari; cum, ut supra protuli, in Niceno dictum legatur concilio: Quod canonicum est, catholica defendit Ecclesia  . Quamuis enim (dicente Domino:  Dimitte mortuos sepelire mortuos suos  deponendos legaliter nemo deponat, damnandos non aliquis damnet; 451 non ideo damnationem per Spiritum sanctum illis illatam poterunt euadere, et quos ipse Dominus fures uocat et latrones, pastores ouium ipsius existere  . Simoniacum enim quis quid perpetrans, damnationem Simonis non poterit euadere, nec Gieziaca lepra carere, qui quod fecit Giezi, fecerit ipse. Ut inquiratur, inquit Dominus  sanguis omnium prophetarum, qui effusus est super terram a generatione ista, a sanguine Abel iusti usque ad sanguinem Zacarie, filii Barachie, quem occidistis inter templum et altare . Cum utique illi, quibus hoc dicebat, neque  Abel, neque Zacariam, nec quemlibet prophetarum interfecerint; sed quia eis, qui hoc fecerant, in malitia similes fuerint; et idcirco uindicta consimili plecti debuerint . Colligite, inquit etiam alibi Dominus quandoque dicendum: Colligite primum zizania, et alligate in fasciculos ad comburendum : hoc est, pares in scelere in damnatione simili iungite. Si ergo ita est, uti damnatus est Maximus Cynicus  , ita damnantur socii in eodem scelere ipsius: uti Photius, ita et imitatores illius; uti Constantinus Romane sedis inuasor, ita ipsius quilibet imitator: et sicuti eorum irrita ordinatio  , ita et istorum neque dissimilis condemnatio. Et heu fidei catholice integritas, antiqua sanctitas, et uera quo euasisti Christianitas!  Rogas? Faciamus nam eam respondere quasi presentem. Presens est enim, licet pre paucitate nimia lateat. Neque enim adhuc tempus illud preterit, quod ipse Dominus eidem ita loquens imposuit: Ecce ego uobiscum sum usque ad consummationem seculi .

12. Taceat ergo de se, loquatur de illa falso Christianitate uocata: A sollicitudinibus, ait Dominus, et diuitiis, et uoluptatibus uite euntes suffocantur, et non referunt fructum . Quem uero fructum? Quo pascerentur utique in regno celorum  : incurrentes pariter Altissimi odium; ita enim testatur Apostolus: Quicunque, inquiens, uoluerit amicus esse seculi huius, inimicus  Dei constituitur . Quod tamen nisi ea figura prolatum intelligatur, qua per id quod continet, hoc quod continetur monstratur; quamdam quasi ingratitudinem eorum, que nobis contulit Deus, suadere monstratur. Si enim seculum, quod nostri causa fecit Deus, minime diligimus, quasi ingrati conditori atque largitori illius existimus: uidit Deus, inquit Scriptura, uidit Deus cuncta que fecerat, et erant ualde bona . Quod igitur 452 Deo ipsi ualde bonum est, uisum nobis quomodo esse debet inuisum? Intelligamus ergo non illud seculum  , quod mundus uocatur, hoc est, celum, terram, mare et omnia que in eis sunt, uel illas reuolutiones temporum, propter quas nostra ista uocatur seculum uita, odio habere quemuis  debere; sed quod perperam in hoc agitur seculo, hoc est, superfluitatis primum illorum ambitum, que usui nostro istud ministrat seculum, inde uoluptatem, post omnimodam uitiositatem. Quidquid ergo bonum Deo ipsi uidetur, ut utile diligamus; quod malum, ut noxium odio habeamus, ut inimicitiam Dei euadere, et inter illos qui uere sunt Christiani, computari quoquomodo ualeamus. Quod tamen facere nullo modo possumus, nisi quod canones sancti precipiunt, faciamus.

13. Sed ut ad me meique reuertar consimiles, hoc est, canonibus sanctis usque modo rebelles, qualiter hoc facere ualemus, cum omnibus generaliter penitentie post lapsum sint indulta remedia, nobis uero miserrimis ipse Dominus dicat; quod si sal, quod  nos esse debuimus, euanuerit, ad nichil utile sit, neque in sterquilinium saltem ; quo  penitentiam figurari alibi ita habemus: Domine, dimitte illam et hoc anno, usque dum fodiam circa illam, et mittam stercora , id est fetorem criminum illius ad memoriam ipsius reducens, penitentiam agere illam compellam; que utique nobis quoque infelicissimis denegatur, cum post penitentiam quis nec clericus esse lege canonica sinitur . Quid ergo miseri, quid undique facimus conclusi? Nobis incessanter clamatur: Quicunque comederit de carne sacrificii, quod est Domini, et immunditia ipsius super  ipsum est, peribit anima illa de populo suo . Itemque: Homo sacerdos de semine Aaron qui habuerit maculam, non offeret panes Domino, nec accedet ad ministerium  eius . Qualiter igitur miserrimi, qualiter ab illa immunditia lauari, qualiter his ualemus maculis ablui, qui post leuatricem criminum penitentiam nedum sacerdotio fungi, in clericatu saltem non permittimur  linqui? Esto, istud solummodo miseris obstaret immaniter nobis, quid de nobis estimandum commissis  ? Quid de his que lauari, mundari et a nobis debuerant benedici, que consequenter immunda noster effecit, proh dolor! tactus, Domino dicente: Quod tetigerit immundus, immundum erit?  Si uero pauci fuissemus, quod utinam  fuissemus! indignis 453 atque repulsis Dei gratia  qui nobis ualerent suffici, inueniri forsitan possent, non tale fuerat periculum. Nunc uero, proh nefas! cum conquerens clamet Dominus, dicens: Attamen hi simul omnes confregerunt iugum, ruperunt uincula ; quod remedium inuenit decepta, quam regere debuimus, Ecclesia; cum omnes nos simul confregisse iugum, uincula rupisse uox conqueratur Dominica? Dicente enim Iacobo: Confitemini alterutrum peccata, ut saluemini, uestra : Neocesariensi uero continente superius scripto capitulo  : Presbyter si confessus fuerit, quod ante ordinationem corporali peccato deliquerit, oblata non consecret, manens in reliquis officiis propter studium bonum ;  quis missam cantet, cum sententia ista pene omnibus oblata non consecrare prohibeat  ? Et uide quanta hic continetur aduersitas. Oblata enim non permitteris consecrare, si te peccasse confiteris; salutem non consequeris, nisi te peccasse confitearis  . Quid igitur de uobis faciam, fratres et compresbyteri mei? Si peccata uestra non confitemini, timeo, timeo ne non saluemini: si confitemini, oblata nisi contra uetitum consecratis; si contra uetitum consecratis, ignem alienum [f. eternum]  accenditis. uerendum igitur, ne quorum exemplum tenetis, eorum similitudine pereatis.

14. Desperare itaque uos mecum compellerer, nisi iterum lectum sepius recordarer: nescit homo utrum odio an amore sit dignus . Quis enim nouit, si cui nostrum sit concessum antea conuerti, quam mori? Felices enim hac lege depositi, felices expulsi, felices suis rebus spoliati, et episcopatu  uiduati; si tamen eis aliquid huic eueniat simile quod Scotigenis duobus audiuimus euenisse. Quidam enim potentior super impotentiorem insiliens, sede illum propria pepulit, eique presedit. Erat illic  quidam pauper omnibus membris contractus, abeuntemque ita est allocutus: Cui me deseris pater? Deo, inquit. Esne unquam reuersurus?  Non, nisi tu me reduxeris, 454 inquit. Secessit igitur sepulcrum adiens Domini. Interiecto tandem tempore, tanta lues totam, unde sanctus uir ille fuerat pulsus, inuasit prouinciam, ut uix usque ad decimam hominum peruenerit. Sciscitatus ieiuniorum  , litaniarum, et eleemosynarum instantia, respondit modo quo ei placuit Dominus, eiusque inuasoris confessione monstrauit, stragem illam hominum illius scelere contigisse. Reatus igitur sui consideratione permotus, relicto quem inuaserat episcopatu  , abscessit, insulamque quamdam, penitentiam fine tenus acturus, introuit. Solitarius quidem manere uoluerat, sed uicinorum beneuolentia hunc sepius uisitabat, cum repente incolis deficientibus, maxima inuasit patriam fames, que compulit  liberalitatem illum sanctum uirum alentium aliquantulum repigrari. Trieris  magna in littore casu restiterat. Eam ingressi, quos educabat, pueruli fame cogente, post ludum quemcunque obdormierunt. Remigio itaque angelico illis dormientibus ad aliud littus patrie perignote uenitur. Cui rex eiusdem patrie circum equitans, prestolatus cum admiratione maxima nauim sine hominibus rectissime aduentantem, puerulos solum in ea reperit dormientes. Expergefactos unde essent, interrogat. Ut  sciuit  ergo illa etas, cum de fame, quam uir Domini patiebatur, ab eis fuisset edoctus, eis primum cibo refectis, cumbam  frumento onerari precepit: sicque puerulis intus remissis, et statim somno nutu Dei correptis, ad aliam ripam nemine remigante [subauditur cumba] perducitur, et Dei famulus cum tota insula ab inedie periculo liberatur.  Populus preterea pastore frustratus suum cepit requirere; sed quo abiisset nullum contigerat nosse. Querentibus consilium affuit qui diceret, se audisse illum dicentem, quod nunquam reuerteretur, nisi eum ille clinicus  reduxisset. Inito itaque inter se consilio, clementia sui confisi pontificis, preceperunt in nomine 455 Domini ut surgeret, et post eum quantocius festinaret. Mirum  dictu! surrexit, perrexit, Hierosolymis eum inuenit, reduxit, receptus est, et in sede propria relocatus.

15. Aestimet qui ualet expulsoris et expulsi que potiora fuerint merita. Ille penitentia sua angelos ad sibi auxiliandum, imo, loquar ut ita, famulandum cegit  . Iste paralyticum medium fecit transcurrere mundum. Sed cum tantum ualeat penitentie perfectio; mirum quod clericatum, forsitan ut iste effectus fuerat, sancto decretum interdicat canonicum, cum nemo dignius fieri clericus possit uideri, quam is cui per penitentiam sanctum  contigerit fieri. Cui tale igitur aliquid, uel quiddam aliud ad uindictam tanti pertinens sceleris euenit, aut sponte sua ipse suorum est ultor facinorum, de eo nil post eius dubito finem. Cui uero nichil  in hoc seculo incommodi contigisse considero, sentiat alter de illo quod ualet: ego sententie illi performidolose innixus, qua de talibus dicitur: Ducunt in bonis dies suos, et in puncto ad inferna descendunt , illud Ioannis apostoli conuenire formido: Est peccatum ad mortem, subaudi, usque perdurans, non pro eo dico, ut quis roget . Quare? Quia, ut beatus exponit Gregorius: Iumenta in stercore suo computrescere est, carnales quosque in fetore luxurie uitam finire : quod et de ceteris nil obstat sentiri sceleribus, quia dicente Domino, quod qui perseuerauerit  in bono, hic saluus erit ; ita econtra qui perseuerat in malis, absque dubio perditus erit. Et miserum me! quomodo potest esse non perditus, de quo clamat Apostolus: Hoc autem scitote, intelligentes, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei . ue ergo, ue miseris nobis, qui enim alii in ista sunt multitudine  , nisi, proh dolor! huiusmodi? Liquet enim quod omnis coitus illegalis aut fornicatio, aut adulterium sit. Lex autem nulla altaris ministris indulget coniugia; fornicatores uero isti immundi, uel auari, nulli sunt alii, nisi quibus euenit in iisdem flagitiis mori. Domino misericorditer promittente: Quacunque hora peccator conuersus fuerit et ingemuerit,  saluus erit : ecce consilium, ecce remedium 456 uestrum. Utinam tam facile existeret nostrum. De nobis enim Ezechielem prophetam quasi requirendo Dominus alloquitur, dicens: Fili hominis, quid fiet de ligno uitis ? etc: quibus nil terribilius estimare ualet, qui, quod Gregorius indesinenter  sentiat, nouit. Quid igitur faciemus?

16. Oratiunculam quamdam in Psalteriis inueni quibusdam, quam si quotidie Domino funderemus, et cooperando impetrare, ut exaudiri mereremur pro uiribus studeremus, profuisse nobis aliquid fideremus. Est autem huiusmodi: Salua nos omnipotens Deus, et per merita et intercessionem sancte Dei genitricis Marie, omniumque sanctorum esto nobis propitius  et clemens; concessaque uenia preteritorum, da nobis deinceps uelle, posse et perficere que tibi placent, et nobis expediunt. Da nobis in tribulatione solatium, in persecutione auxilium, in omni tentatione uirtutem. Da nobis de preteritis ueniam, de presentibus quoque malis emendationem, atque de futuris largiri nobis dignare custodiam. Per, etc. Sed quid iterum agimus, fratres? Ecce nam contrarietas maxima rursum. Clamatur enim nobis: Qui auertit aurem suam, ne audiat legem, oratio eius erit exsecrabilis. . Quanta autem hic sit inter nos hinc paret auersio  legis, ut cum exprobrando  quondam Dominus dixerit: Et erit sicut populus, sic sacerdos; nunc peiores multum sint sacerdotes nostri, proh dolor! quam populares  .

17. Tanta ergo interceptus consilii difficultate, consultores coactus requirere, nusquam dum nullum inueniam, pergere, ut dixi, satago Romam. Prosperet Dei pietas intentionem in hoc misericorditer meam. Plurimos uero uestrum compererim dum inde letari, quasi non debeam isthuc unquam reuerti;  monere uos necessarium duco, ut mihi et uobis communem hanc noueritis fore omnimodis sortem, uidelicet, ut si isthic prefinitum mihi est mori, non possim illic omnino defungi. Si uos illic uero debetis tempus concessum finire, hic nullo modo terminum uite possitis habere. Cuiuscunque modi erga me uero animi sitis, commendo uos custodie diuine, discendi  amore coactus hinc abiens, pietatis.





457 OTTONIS I IMPERATORIS  PRIuILEGIUM Ratherio episcopo et ueronensi Ecclesie concessum.

 In nomine sancte et indiuidue Trinitatis HOTHO diuina fauente clementia imperator Augustus.

Nouerit omnium fidelium nostrorum tam presentium scilicet quam futurorum industria, interuentu  karissimi filii et equinomi nostri, concessisse nos Ecclesie ueronensi, cui clementia nostra imperiali, auctore Deo, Ratherius episcopus presidere dignoscitur, ob amorem Dei et sancte Dei Genitricis sanctique Zenonis quidquid residuum est  de eo, quod  antecessores nostri antecessoribus ipsius ad portas duas ciuitatis pertinens contulerunt, unam scilicet que dicitur sancti Zenonis, alteram, que nomine sancti Firmi uocatur, cum teloneo de plaustris, et omni nobis ex eis debito redditu. Concedimus etiam, imo reddimus ei mercatum  in festiuitate S. Zenonis, uel in ramis palmarum, sicut antecessores nostri eidem Ecclesie 458 concessisse narrantur. Concedimus etiam ei duas portiones de ripatico  , et ipsum ex integro ripaticum  in castello, quod uocatur Portus  : quidquid etiam antecessores nostri usque ad nostra tempora eidem Ecclesie contulerunt, et per precepta firmauerunt, totum concedimus, atque isto precepto firmamus. Omnem quoque publicam functionem a castellis ipsius, que nunc sunt, et in perpetuum ad eamdem Ecclesiam pertinentia erunt, ita  abscindimus ac remouemus, ut nec comes, nec uicecomes, neque sculdascio potestatem ullam in eis manendi, uel aliquem habeant distringendi; sed omnes in eis commanentes ita sub potestatem uel istius, uel illius, qui per successiones temporum iam dicte Ecclesie prefuerint, maneant, ut nusquam eos distringere aliqua nostro subiecta licentiam habeat potestas; sed si quid perperam  uel a massariis  , uel a castellanis, uel a plectitiis, uel incensitis, uel a commodatis, uel 459 clericis, uel famulis ipsius fuerit actum, aut ab ipso, aut  ministeriali ipsius sit iuste et legaliter  emendatum. In suis preterea aquis nemo presumat piscari, nisi antiquitus licentia fuerit. Et quia ipse  egenus et aduena, et omni carens nisi Dei et nostri auxilio, multa iam est perpessus incommoda; hoc iuuandi ingenio eum uolumus leuare, ut preter id quod est, ut ceteri, in regno noster episcopus, sit etiam  mundeburde nostro tam speciali prerogatiua protectus, ut si quis eum amplius, ut usque nunc, presumpserit inquietare, aut  rebellis existere, uel Deo contradixerit, quod suum ministerium est, exhibere; si clericus est, omnibus, que habet, in potestatem ipsius redactis, de Ecclesia usque ad satisfactionem legitimam atque condignam pellatur; si seruus, quod seruorum est subeat, et in potestate ipsius, ut ex debito, maneat:  habeantque fideles et amici licentiam absque ullius compositionis timore illum et de istis et de omnibus, que illi expediunt, agere [supple etc.] pro posse iuuare.  Si comes, uicecomes, sculdascio, aut aliqua secularis potestas hoc egerit, et de eo, quod ipsius proprium est, se contra uoluntatem ipsius inframiserit, id est ut terram ipsius absque ullius dato tenuerit, aut clericum ipsius, uel famulum in commendationem, ipso non concedente, receperit, aut aliquid simile illi intulerit, centum libras auri nobis componat; 460 damnum insuper, quod ei intulit, per legem eidem restauret. Nullum etiam castellanum ipsius a castello illius seducat, et in suum, quia hoc est iniustissimum, collocet; et si fecerit, immunitatis fracturam illi, nobis uero bannum  cogatur exsoluere; idem legaliter passurus, qui de ulla re, que ad Ecclesias easdem pertinent [leg. ad eamdem Ecclesiam pertinet], ei contradixerit, quod sibi proprium et Deo est placitum, agere; et quod tutor, et defensor, et patrocinator alicuius eorum in tanto scelere presumpserit esse.  Libellarie, commutationes, uel precarie dolose, ex quo episcopus est ordinatus, si facte fuerint alique, uolumus atque precipimus ut rescindantur omnino, et secundum quod Deo placitum est, emendentur: quatenus ab omnibus liber, que remouere ab eo Christo fauente ualemus, incommodis, secure Deo ualeat deseruire, et pro incolumitate nostra, coniugis, prolisque carissime finem tenus cuncti ualeatis  clementiam exorare.
 [Figure: 3Kb]

461 SIGNUM DOMNI OTTONIS SERENISSIMI IMPERATORIS.

462  Ambrosius cancellarius ad uicem Huberti episcopi et archicancellarii recognoui et subscripsi.

Data Nonis Nouembris anno Dominice Incarnationis 967; imperii uero domni Othonis piissimi Cesaris uI, indict. XI.

Actum  Balsemade feliciter. Amen.



[IUDICATUM.]





463-464 ADMONITIO IN SEQUENS IUDICATUM.

I. Sequens opusculum e ms. Frisingensi typis datum fuit a P. Bernardo Pez tom. uI Anecdotorum, seu codicis diplomatici part. I, col. 102. Cum autem is nullam eius inscriptionem in codice inuenisset; hanc in editione prefixit: Ratherii fundatio, et dotatio clericorum Ecclesie ueronensis. Iudicati epigraphen, quam pretulimus, ex ipso Ratherio accepimus. Bis enim hoc opusculum hoc eodem titulo laudat, nimirum I. in Testamento num. 2, ubi ait: Una si fuerit libra, detur curatoribus funeris mei; altera, nisi defuerit, clericis ecclesiam possidentibus S. Marie Consolatricis cum ceteris in eodem Iudicato descriptis; II. in Discordia num. 8: Faciens de quibusdam insuper scriptum quoddam, quod nominant Iudicatum, id est decretum, pauperioribus clericis eiusdem Ecclesie, hoc est presbyteris capellanis, subdiaconibus de secretario septem, cantoribus septem, acolythis de secretario septem, cantoribus quinque, ostiariis sex, etc., quot quidem in ipso opusculo recensentur. Hec non tam tituli, quam opusculi ipsius comprobant. Iudicatum autem dicebatur decretum, quo quis de rebus iudicat atque disponit. Ita in testamento episcopi Derthonensis apud Ughellium tom. Iu habetur: Quam uero eorum taliter Iudicati, seu dispositionis mee paginam, etc. Et similiter Milo marchio testamentum suum scriptum anno 955 in uilla Runci diecesis ueronensis bis paginam Iudicati uocat, ut ex uetustis apographis inuicem concinentibus didicimus: mendose enim apud Ughellium in episcopis ueronensibus pagina iudicari pro Iudicati editum est.

II. Hoc suum Iudicatum Ratherius charte nomine appellat, dum chartam non tam ipsius, quam patriarche Aquileiensis metropolitani, omniumque nostre prouincie cepiscoporum manu firmatam memorat in epist. 12 ad Ambrosium num. 4. Cum nimirum Ratherius angeretur uidens redditus cathedralis ecclesie inter maiores eiusdem clericos ita distribui, ut ceteris inferioribus uix quidquam relinqueretur; his ut congrue prouideret, Iudicato contendit. Ut autem id ratum esset ac firmum, patriarche et comprouincialium subscriptionibus confirmandum curauit. Neque nouum erat metropolitani et cepiscoporum eiusdem prouincie confirmationem petere. Muratorius tom. u Antiquit. Italic., col. 986, synodale decretum affert anni 842 subscriptum ab Angilberto archiepiscopo Mediolanensi et a septem aliis eius prouincie episcopis, quo confirmatum fuit priuilegium immunitatis monasterii Brixiani SS. Faustini et Iouite, concessum a Ramberto episcopo. Distinctum est hoc decretum ab institutione Ramberti; que distinctis loco et tempore scripta fuit. At institutio Ratherii eodem loco et tempore tum a fundatore, tum a patriarcha Aquileiensi et comprouincialibus subscripta innuitur, quia omnes simul uerone conuenerant; sicut eadem de causa ipsa institutio originalis mense Capituli ueronensis facta a Ratoldo episcopo anno 813, ab eodem episcopo et a patriarcha eius temporis aliisque episcopis comprouincialibus signata fuerat, ut uidere est in appendice historie theologice Scipionis marchionis Maffeii pag. 95, et in emendatiori exemplo a nobis impresso in opere: Conferma della falsità di tre documenti, etc., pag. 123. Qua autem occasione patriarcha et comprouinciales uerone fuerint hoc tempore, quo Ratherius Iudicatum edidit, explicandum est.

III. Cum Otto rex Ottonis I imperatoris filius anno 967 primum in Italiam aduenisset, uerone reperit Ottonem patrem; ibique cum eo Omnium Sanctorum festum celebrauit, ut annalista Saxo memorie prodidit. Huc autem patriarcham Aquileiensem ceterosque eiusdem prouincie episcopos conuenisse, ut tantis principibus ex more obsequium prestarent, dubitari nequit; et hac occasione, quam Ratherius futuram presenserat, Iudicati subscriptiones ab iisdem 465-466 obtinuit. Tot episcoporum concursus fuisse uidetur illa synodus, quam Ratherius duobus in locis commemorans, cum imperatoris presentia coniungit: Fiducia imperialis presentie et synodi adunande, inquit in Discordia num. 5. Et in sermone de octauis Pasche num. 4: Fiducia imperialis nil aliud quam quod iustum est decernentis presentie, et synodi congregande: ubi non obscure indicat spem, quam habebat tum in Ottone imperatore, tum in episcopis, qui memorata de causa uerone conuenire debebant. uide in Discordiam not. 10. Ab imperatore quidem, cum hinc abiret, die 5 Nouembris priuilegium iam impressum obtinuit, quo se ab inimicis ac prepotentibus tutum fore sperabat. Iudicato autem patriarcha et ceteri episcopi in quadam ueluti synodo post discessum, ut uidentur, imperatoris adunati subscripserunt. Ex his Iudicatum antea paratum, post imperatoris discessum seu post diem 5 Nouembris anni 967 tot episcoporum subscriptionibus munitum et editum fuit.

Iu. Hic sub finem haud omittendus est nuperrimi scriptoris nisus, quo hoc Iudicatum in imposture suspicionem adducere studuit. Id autem studuisse uidetur, non quod ita per sese ex intimo sensu certissime crederet, sed quia in rem suam conducere putauit, si quid dubii eiusmodi iniiceret. Duo priuilegia Capituli ueronensis Ratoldo episcopo afficta, a nobis supposititia probata fuerant eo presertim nomine, quod aliquot periodi Iudicati Ratheriani multo posterioris Ratoldo in ea ab impostore fuerint transcripte. Hec uero priuilegia cum ille uindicanda sumpsisset, primo uindiciarum opusculo Iudicatum Ratherii legitimum ipsius opus nichil dubitans, eas periodos Ratherium ex priuilegiis Ratoldianis exscribere potuisse reposuit. At cum hanc responsionem omnino inanem rebus pluribus demonstrauimus, ille in secundis eorumdem priuilegiorum uindiciis aliam uiam iniens, Ratherianum Iudicatum, quod eorum priuilegiorum imposturam maxime declarabat, non absolute quidem apocryphum affirmare ausus est, sed dubitationes quasdam inspergere satis duxit, perinde ac si ex ipso non satis firma ratione ea priuilegia a nobis fuerint impetita. De pondere eorum, que ipsis priuilegiis opposuimus, edite epistole satis superque testantur. Frustra autem dubitari posse de Iudicato, quod ipse Ratherius tribus in locis iam allegatis suum opus esse pronuntiauit, quisque prudens intelliget. Accedit stylus, qui Ratherii ita proprius est, ut nulli preter ipsum conueniat.

u. Rationes uero dubitandi a uiro ceteroquin eruditissimo et acutissimo allatas si quis attente expenderit, tam exiles et imbecilles inueniet, ut contra tam euidentia argumenta nichil conficiant. Tres aut quatuor precipuas hic proferre sufficiet. Stylum symbolicum et dialogi speciem opponit, qui actui fundationis non conueniunt. Hec uero erat peculiaris Ratherii indoles, qui cum Iudicatum scripsit, noluit notariorum consuetudinem sequi, sed suo stylo et more usus est, uti etiam in Decreto de abbatiola Magonziani, quod aliam fundationem continet, et in Testamento: in quibus scribendi ratio plane similis ac in Iudicato deprehenditur. Urget defectum notarum chronicarum, subscriptionum, et aliarum formularum, que in eiusmodi actis esse solent, nec non subscriptionum patriarche Aquileiensis et ceterorum cepiscoporum, quas ipse Ratherius huic fundationi accessisse tradidit. uerum nonne similiter desunt notationes chronice,  subscriptiones, et alie formule in Testamento et Decreto de abbatiola Magonziani, que tamen nemo idcirco in dubitationem uocabit? Nihil horum desideraremus, si originalis actus, aut apographum authenticum ad nos peruenisset. At in antiquo Frisingensi codice hoc documentum, sicut et cetera opera, ex Ratherii schedis transcriptum fuit non tanquam charta publica, que notas chronicas, subscriptiones, et certas formulas requirit, sed tanquam opusculum Ratherii, cui ea necessaria non sunt.

uI. Grauius illud esset, quod censor in Iudicato uidere sibi uisus est, nimirum Ratherium contra ea principia, pro quibus tam acriter dimicauit, inferiores clericos a se, et a suis successoribus exemptos quodammodo esse uoluisse. Ubi uero in Iudicato id statuit? Num quia ibidem precipit: Si quidlibet de seruitio Dei aliquis eorum neglexerit, aut dediscendo suo ministerio studium non habuerit, non propter hoc aut episcopus, aut clerici licentiam habeant de istis quidlibet auferendi? uerum hec id tantum innuunt, Ratherium interdixisse, ne quispiam episcoporum occasione criminis aut negligentie cuiuspiam clerici aliquid de hac fundatione detraheret, quam perpetuam esse uolebat. Non uero episcopis item adimit aliam quamlibet in eosdem clericos iurisdictionem: alias cum idipsum, quod prohibet episcopis, interdicat etiam clericis eiusdem collegii, aut episcopus, aut clerici; eius generis reos subduxisset a iurisdictione et correctione illius quoque prepositi et ceterorum 467-468 clericorum, quibus corrigendi facultatem diserte tradidit: Iam dictus, inquit, quem super se miserint, prepositus cum aliis omnibus eum conueniat; et si se emendare noluerit, quod ab eo abstulerit, aliis diuidat: aut certe ipsi inter se penam inueniant, qua corrigi eiusmodi negligentes, et litteras discere nolentes oporteat. Hic episcopum non nominat, non ut eosdem ab episcopo eximat, sed quia corrigendi modum faciliorem et domesticum constituit. Quod si quo casu hec correctio negligeretur, aut inanis caderet; ubinam in toto documento inuenietur interdictum episcopis remedium afferre, dummodo nichil ex fundatione subducatur? Neque tandem moueant illa, quibus Ratherius suam fundationem extendens non tam ad clericos, quanti nunc sunt, uerum etiam ad eorum successores, subdit, quanquam et illis ingratis; que doctus censor ita interpretatur, ac si omnes et presentes et successores sibi ingratos et rebelles appellet. At uerba quanquam et illis ingratis palam ad eos referuntur, de quibus antea dixerat, quanti nunc sunt: hi enim tantum sunt illi ingrati, qui, ut ait, maiorum suorum uel seductione decepti, uel minis territi, uel conspirationis illorum ueneno infecti episcopo aduersabantur: que successoribus non conueniunt, nec aptari queunt. Cetera leuiora obiecta pretermittimus.

uII. Erit fortassis, qui hoc opusculum licet manifeste Ratherianum, non tamen fundationem ipsam putet, propterea quod hanc alio documento antea constitutam indicare uidentur illa: Delegaui quedam, dedi quoque, etc. Sed non absimiliter scriptum fuit Decretum de abbatiola Magonziani, quod tamen in ipso corpore hoc decretale scriptum uocatur, quo scilicet res et fundatio ipsa instituta fuit. Apographum e Frisingensi codice accuratius exscriptum accepimus, ex quo nonnulla emendaturi sumus.





IUDICATUM RATHERII SEU Fundatio et dotatio pauperiorum clericorum cathedralis ueronensis ecclesie.

 469 RATHERIUS, Dei solummodo gratia ueronensis episcopus, successoribus omnibus.

1. Quia malignorum consuetudinibus aduersus Dei precepta sanctorumque statuta preualescentibus nullatenus ualui euincere, ut aut iuxta beati Apostoli sententiam unusquisque in nostra Ecclesia propriam mercedem secundum suum reciperet laborem , aut, ut in Actibus legitur apostolorum, diuiderentur clericis  collata, prout cuique opus esset ; sed sermone illo Domini praue intellecto, quo dicitur: Omni habenti dabitur, et abundabit, ab eo uero qui non habet, etiam quod habet auferetur ab illo , quasi censeretur, quod qui plus haberet, magis   deberet ex delegatis Ecclesie accipere, iniustissime decernentibus, cum hoc magis uoluerit intelligi utique, quod habenti caritatem cetere addantur uirtutes, non habenti uero relique computentur pro nichilo; ne penitus inanis existeret compassio, qua illos et egestate perimi, et a Dei retrahi dolebam seruitio, sedit animo, ut aliquid 470 eis largirer ex meo. Meum  autem dico, quod et ordinari meo est concessum iudicio, et frui, si placeret, dum uiuo. Aliud quoque  , quod me ad hoc impulit, ut proferre non cuncter, agendum: quia, proh dolor! ab infantia semper a Dei seruitio otiosus adeo exstiti, ut neque cedri, neque myrti, et ligni oliue, ceterarumque huiusmodi arborum miser in Ecclesia  locum unquam meruerim obtinere; ut deinceps ulmi saltem officium subleuando aliquos fructum bonum ferentes, hoc est, Ecclesie excubiis insistentes ualerem, donec dies est, exercere, ut in omni labore eorum ut collaborans utique partem haberem; et sicut qui recipit prophetam in nomine prophete, mercedem prophete accipiet , ita et ego adiuuans istos successoresque illorum in Dei seruitio, mercedem semper reciperem eamdem quam illi, eorum utique quasi manibus post mortem efficiens, quod uiuens infelix propriis neglexeram agere, ut de illo dictum est, qui tunc nomine Saulus, post Dei munere Paulus, tunc persecutor credentium, post doctor eximius gentium, quod omnium manibus Stephanum lapidauerit, quia lapidantium  uestimenta seruauit .

2. Considerans itaque, qui maiorem in Ecclesia laborem, et fortiorem sustinerent adeo paupertatem, ut sine intermissione murmurarent, et ob inopiam ad sacros ordines illegaliter etiam accedere festinarent, ut aliquid ex his cum detrimento quoque anime maximo inuenirent subsidii, cum nec etas utique eos admitteret, 471 nec scientia commendaret, nec morum probitas illustraret; delegaui quedam  nuperrime ab ingratis recepta, quibusdam  presbyteris capellanis  , subdiaconibus, acolythis, atque ostiariis nostre matris Ecclesie, istis quidem, quanti nunc sunt, post istos uero subdiaconibus septem de secretario, septem cantoribus  , septem acolythis de secretario, et quinque cantoribus, et ostiariis sex, quanquam et illis  ingratis, utpote maiorum suorum uel seductione deceptis, uel minis territis, uel conspirationis illorum ueneno infectis, preter id quod a bonis et Deum timentibus, atque caritate feruentibus eis consuetudinaliter accipere est antiquitus destinatum, hoc est  , ecclesiam sancte Marie, que cognomen sortita est Consolatricis, cum omnibus que ad eam pertinent, uel pertinebunt, salua portione inibi militantis presbyteri, ita tamen, ut in potestate sit istorum,  si defecerit, alterum 472 subrogandi, nichil uero ex his, que habere eum iuste competit, auferendi. Si uero uisum eis fuerit, ut aut per uices ipsi capellani   in ipsa cantent ecclesia, aut aliquos ex se eligant, qui illam percantent; illud quod consuetudo fuit presbyteros habere, qui illic militabant, peculiariter qui cantent inibi, habeant; cetera uero cum subdiaconibus, acolythis, atque iam dictis ostiariis equaliter diuidant,  non per campos tamen et uineas, sed per modios atque sextaria, ut nec rixe locus aliquis detur, neque inuidie,  sed omnes inde gaudeant in ea, quam Dominus bone uoluntatis hominibus peculiariter contulit, pace. Dedi quoque et ecclesiam aliam sancte Dei Genitricis, que uocatur in Stella  , ut luminare, quod inde uenit, ad ecclesiam iam dictam et sancti Ioannis Baptiste  deseruiat; cetera uero ipsi inter se diuidant. Nefas est enim, ut quod 473 superimponitur altariis, seruiat foricis  , et quod Deo offertur, diabolo famuletur. Concessi et quiddam de Corte sancti Proculi in ualle Paltenate, locus ubi dicitur Cuscianus  , casalem unum. In ualle de Salla de sancto Iusto massaritias  duas ad muros. Contuli et corticellam Paltiniaco dictam cum seruis, ancillis, et omnibus ad eamdem pertinentibus: decimas etiam de castello Hupedano,  et illam, que dicitur de Forentanis  ; id est que neque ad Tumbam, neque ad Roueclariam, neque ad Ceredam uel plebem quamlibet aliam pertinent, cum ecclesia sancti Petri de Persiano cum omnibus, que ad eam pertinent.

3. uolumus et decreuimus uero tam ego, quam ipsi, ut nullum habeant de istis super se maiorem, nisi quem ipsi sibi ex se ipsis elegerint uel constituerint, qui cum suo iuniore  omnia illa colligat, et, ut  diximus, per mensuram et numerum equaliter diuidant. Quod si  uoluerint eis pro calceradigo aliquid dare, in ipsorum sit potestate, tantum non sit multum. Si uero, ut est humana miseria, quidlibet de seruitio Dei aliquis eorum neglexerit, aut de discendo suo ministerio studium non habuerit; non propter hoc aut episcopus aut clerici licentiam habeant de istis quidlibet auferendi, sed iam dictus, quem ipsi super se miserint, prepositus cum aliis omnibus 474 eum conueniat, et si emendare noluerit, quod ab eo abstulerit, aliis diuidat; aut certe ipsi inter se penam inueniant, qua corrigi huiuscemodi negligentes, et litteras discere nolentes oporteat. Si uero minister idem aut hebes, aut fraudulentus, uel inutilis fuerit, uel si delinquentes  corrigere non fuerit ausus; ab eisdem auellatur, alterque ei de eisdem presbyteris uel subdiaconibus subrogetur.

4. Concessi preterea quidquid de commutatione illa, quam de mansione ea prope forum feci cum Ioanne filio Bertane  , que de precaria erat, que cuidam facta est Dominico monetario  , ea uero ratione, ut super illam, quam cum ceteris accepturi sunt portionem, diebus uite sue Galiuertus  presbyter, et Martinus iunior subdiaconus illud  inter se partiantur, postea ad communitatem reliquam redeat, nulli posthec peculiariter concedendum, sed per sextaria diuidendum. Sed quia et hoc obtinere paupertas nullo modo ualuit mea, ut diuiderentur singulis his designatis, prout cuique opus esset; dare studui operam, ut uel aliquibus aliquid ex ipsa delegarem paupertatula, unde propriam mercedem secundum suum reciperent laborem. Unde preter id, quod omnibus communiter contuli diuidendum, delegaui iam dictis presbyteris et subdiaconibus atque acolythis de secretario in Bodanigo  475 casalem I, in Porto campos III, in Cereta hortum unum, in Roueclaria casalem I, cum plecticiis  tribus: in Naudosiola, unde dantur  in censum, solidi nouem; ad Caput Alponis casariculum  I, in Bogosio casalem unum, ut peculiariter hoc habeant, neque cum ceteris  diuidant. Prouisor uero rerum istarum ecclesiam prouideat beati Ioannis in domo  , qui et duos illic constituat de eodem contubernio ostiarios, qui et basilicam custodiant, et ostium cimeliarchii  tempore nocturnali semper obseruent, aut continuatim scilicet, aut, si melius fuerit uisum, per uices. Consideraui namque, quia cum preter id, quod in ecclesiastico agunt ministerio, hi tres  ordines peculiarius ceteris omnibus pontificali insudent seruitio, specialius aliquid accipere ab episcopo pro specialiter illi impenso debuissent obsequio. Parum uero eis ideo contuli, quia et dandis non  adeo abundabam, utpote qui ubi alii dominabantur, ego solum merens cantarem, et inuidie contra illos ipse causas uitare debere me crederem.  Si uero  Domino ipsis fideliter seruientibus, alicui fidelium, ut aliquid eis addat, fuerit inspiratum; uolumus, ut sicuti cetera, ita eis communiter fiat diuisum, ut neque contentio inter eos, neque preualeat odium, sed pax Dei, que exsuperat omnem sensum, custodiat corda intelligentiasque eorum . Quod si, ut sepe diabolo contigit instigante, propter inuidiam et odium ab ista matre  expulsus istorum aliquis illegaliter fuerit ecclesia; non propterea de ista sancta Consolatrice, quod solitus accipere fuerat, perdat ecclesia, sed et accipiat, quod ceteri, et seruitio  istic sese dedat,  si uult aut conceditur, Domini.

476 5. Expers uero quam sit cognitionis legis totius canonice, promptum est aduertere, qui censet, quod alteri liceat clericum in ecclesiam mittere uel ab ea expellere, nisi  qui potest de clerico acolythum, cum libuerit, facere. Sed quia nunquam deest maliuolis, quod male cupiant, etsi efficere  nequeant; hoc quod facio, ea cautione constringo, ut siue uocetur episcopus  siue presbyteri et diaconi istiusdem nostre Ecclesie, qui aut istud destruere, aut ex his, que de nostra Ecclesia iuste et legaliter antecessores boni predecessoribus istorum soliti fuerunt prebere, tentauerint aliquid minuere, quasi uidelicet ualeant  dicere: Habetis uestrum stipendium, sufficiat istud, aut si uultis uobiscum nostra  partiri, mittite, quod uobis datum est, in nostrum commune: partem isti tales in alia uita cum nullo habeant sanctorum, sed cum Cham, Dathan, et Abiron, uel cum illis, quos aut diluuium mersit, aut terra glutiuit, cumque Pilato, Anna, et Caipha, Iuda Christi traditore, et mago Simone, Anania quoque et Saphira, quos beatus Petrus pro fraudata ecclesiastica damnauit pecunia, sintque anathema, maranatha, et exsortes, nisi resipuerint, a uita perpetua. Quod si dixerint, utpote illi, qui declinant in uerba malitie ad excusandas excusationes in peccatis . Non possumus eis tantum dare, quantum antecessores nostri antecessoribus eorum  dederunt; respondemus eis: Nolite errare, Deus non irridetur . Dederunt illi quod potuerunt; da et tu quod uales, si maledictionem premissam euadere uoles.

6. Schisma, inquiunt, facis, dum eos a disciplina maiorum auertis. Non auerto a disciplina, sed ab inopia eos et occasione seruitium Domini 477 negligendi eruere, si esset possibile, gestio. Nec prohibeo delinquentes corrigi; sed nolo, ut sub correctionis articulo perdant, quod confero: et ideo censeo, ut de eo, quod eis contuli  , destringantur a suo ministro. Magistri uero illorum disciplina eos, non inopia ad id, quod est faciendum,  compellant. Schisma uero facerem, si propter hoc quod eis addo, quod semper habuerunt, auferri permitterem. Nec hoc foret adiectio, sed commutatio, et a fraternitate uestra diuisio: quod, qui molitur, sit diuisus a Deo, et separatus a sanctorum collegio. Obsecro preterea successores, qui unquam fuerint, meos, ut dum hoc legerint  scriptum, solerter meminerint: Fili, si sapiens fueris, tibimet ipsi eris , ut ex consimili ualeant attendere, quia si fuerint boni, nullis proderit magis, quam ipsis. Nemo enim, ut beatus Augustinus ueracissime 478 dicit, non in se prius, quam in alterum peccat. Et de isto quidem si ob indignitatem meam mercedem mihi non contingat adipisci  speratam; nanciscatur saltem debitum exinde premium,  cuius hoc est tempore factum, piissimus utique imperator [Otto I], qui et eidem Ecclesie clementissimus exstitit suffragator, me scilicet ob hoc in ea stabiliens, ut exsequerer sollicitus exsequenda, negligerem negligenda, cuius et  auxilio fretus sum ista molitus, ac per hoc magis ipsius quam meum est opus, cui et remunerationem inde concedat ille, queso, perpetuam; qui sustentari taliter eamdem pauperrimam clericorum fecit familiam, stipem ei prouidens taliter annuam, in hoc seculo eum imperare faciens utique potenter, in futuro glorificans permanenter. Amen.





RATHERII OPUSCULUM  DE CLERICIS SIBI REBELLIBUS.

 479 Nocturnali dum intenderem lectioni, huiusmodi nobis non disconuenientia  contigit audiuisse: Populus ad iracundiam  prouocans est, et filii mendaces, filii nolentes audire legem Dei, qui dicunt uidentibus: Nolite uidere; et aspicientibus: Nolite aspicere nobis ea que recta sunt;  loquimini nobis placentia, uidete nobis errores. Auferte a me uiam, declinate a me semitam, cesset a facie nostra sanctus Isrel .  Quod dum cum his contulissem ceteris, que et in eodem audieram, prophetis, psalmis, hymnis, et canticis spiritualibus, que uos iactatis aliis Italie Ecclesiis frequentare melius: cumque sermone Domini, quo prophete 480 a se consonans misso, auctoribus  in hoc ita loquitur uestris: Populus hic labiis me honorat; cor autem illorum longe est a me. In uanum me colunt, tenentes doctrinas et precepta hominum : cum Apostolo quoque dicente: Erit tempus, cum sanam doctrinam non sustinebunt, sed ad sua desideria coaceruabunt sibi magistros prurientes auribus, et a ueritate quidem auditum  auertent, ad fabulas autem conuertentur : compulsus sum miserrimus, heu dolor! nos populum Dominum ad iracundiam prouocantem intelligere, non ignarus Apostolum, Quecunque scripta sunt, ad nostram doctrinam scripta , ueracissime testatum fuisse. Filii enim nolentes audire legem Dei, qui aptius  ualent intelligi, quam illi, qui cum canonici affectent uocari, et de stipe canonicis  delegata incessanter conquerantur, in tantum recusant 481 esse canonici, ut consuetudinibus malignorum solummodo innitentes, nil quod canones sanciunt sancti, nedum legere, uel facere, tolerent saltem audire, eisdem uerbis dicentes uidentibus, eorum utique periculum animarum cernentibus;  Nolite uidere; et aspicientibus prauitatem ipsorum:  Nolite aspicere nobis que recta sunt; loquimini, id est, non que uera sunt, sed que nobis recta uidentur; nobis, non Deo placentia dicite; uidete nobis errores, hoc est sinite nos nostris inuentionibus, atque antecessorum nostrorum malignis consuetudinibus decipi; Auferte a me uiam , utique illum, qui dicit: Ego sum uia . Declinate semitam , angustam scilicet atque arctam uiam ducentem ad uitam. Cesset a facie nostra sanctus Isrel , id est, desinat nos inquietare sanctitatem suam nobis sequendam proponens sanctus, uisionem uere ac sempiterne pacis demonstrans, et Dominicus, quem nobis ingeris, sermo.

2. Quid uero, filii, super quibus monemur diuinitus  non letari, si multiplicemini ; quid, inquam, erit, si audito misericordissimi Dei promisso dicentis: Si reuertamini et quiescatis, salui eritis. In silentio et in spe erit fortitudo uestra ; atque post pauca: Exspectat Dominus, ut misereatur uestri ; paruipenditis illud, moribus utique, et si non uerbis, respondentes, Nequaquam, sed ad equos fugiemus , quos utique potentes quoslibet, quorum patrociniis fisi  ecclesiasticam tam nullipenditis disciplinam, 482 nil obstat intelligi: [subaudi et si] auctoritate pape Gregorii etiam ad litteram uobis Dominum respondere contigerit. Ideo fugietis. Et super ueloces ascendemus; ideo uelociores erunt qui persequentur uos : uindicans immanitatem  rebellionis utique uestre temporaliter, ne damnet  uos, ut formidare non desinimus, eternaliter; quid, inquam, misericordissimi Dei euidens magnitudo, et iuste retributionis maxima leuigatio? Hac itaque de causa Apostolo conueniens dicenti: Estote imitatores Dei, sicut filii karissimi ; quos ille misericorditer  , ut puto, exspectat, non ausus crudeliter insequi, spe forsitan licet inani conuersionem mihi pollicens uestram, cum proposuissem uos uti rebelles non modo uilissimo mihi, sed et incomparabilis potentie Cesari, imo formidabilis omnipotentie Deo, ut et legaliter  et imperialiter sancitum est, ab Ecclesia (ex qua meiam [ extrudere; pepercit animus diploide uos confusionis induere. Quod fecissem utique, si uos excommunicando damnassem, ut  meremini, eternaliter; et accusando  apud aures tremendissimi imperatoris, ut facere, minime misso ex parte mea legato, neglexi, illud uobis curassem preparare, quod si contigerit, promptum erit uidisse.

 3. Sensu igitur illo, quo dictum est: Qui nocet, noceat adhuc ; quidquid prouidentia Dei mihi uobis inferre [l. uos, uel a uobis inferri] uel uoluerit, uel permiserit, eius maiestati committens,  do uobis 483 licentiam in quacunque huius diecesis ecclesia uobis placuerit Domino seruiendi, donec annuente Deo missus  piissimi Cesaris ueniat, et que mandaui auditis, cumque his, que uos de me ipsius imperialibus innotuistis auribus, collatis, ei ut fuerit libitum referat, et quod mihi sit agendum decernat. Quod uero cum uestri quibusdam id agere deuito, non contemptu fraternitatis facio: sed rustico illo 484 monitus exemplo, quo dicitur: Quod oculus non uidet, cor non dolet; uidetur quedam et pernecessaria doloris fore leuigatio,  si eis non uisis qui mihi tanta mala fecerunt, et facere non desinunt, absit aliquantisper malorum ipsorum recordatio, dum auctores eorumdem quantulacunque obnubit obliuio.





RATHERII OPUSCULUM INSCRIPTUM DISCORDIA  . Inter ipsum Ratherium et clericos.

 485 1. Maximam aiunt inter episcopum et clericos uerone conflatam his diebus discordiam. Sed qui  aiunt? Nimirum illi, qui ex quo ceperit conflari, sunt prorsus ignari. Ut, uerbi gratia, utique illi [subaudi  sunt], qui putant Iudam tunc primum periisse, quando miser Dominum uendidit, cum iam olim cum apostolis corpore constitutus perierit, quando scilicet auaritie inebriatus ueneno, tandiu non destitit lucrum sitire, donec miserrimo ad laqueum contingeret peruenire. Diebus, inquiunt, istis, non per omnia falsum, sed ostensione, quam actione potius uerum. Monstrato quippe quid sit discordia, nunquam inter me et illos probabitur fuisse concordia, prodente presertim hoc traditione, qua me hinc iam  pepulerunt, trifaria. Eadem namque uelle atque nolle  , ea demum amicitia si, iuxta illum qui hoc primitus dixit, est firma; uel si, iuxta alium, humane amicitie pares animos 486 et non dissimiles expetunt adeo uoluntates, ut nunquam diuersitas  morum ad firmam possit peruenire concordiam; nunquam uel apud me uel apud illos stabilitatem amicitia semper contraria cupiens obtinere, ut non ualuit nostra, ita quoque nequibit; cum illi semper consuetudinem antecessorum, pontificibus suis incessanter rebellium, sanctis et a Deo decretis pretulerint canonibus; ego sanctos et a Deo decretos canones a diabolo inuentis preferendos putauerim usibus. Prohibitas enim in Nicena synodo mulieres tam consuetudinaliter, tamque publice habere, tam paruipensa Dei et hominum reuerentia, ipso quoque timore gehenne in tantum posthabito, ut putent adeo fieri non modo licere, sed etiam oportere, ut nemo hoc facere deuitans, uideatur eis pessimo illo, quod Apostolus in Epistola ad Romanos memorat  , scelere posse carere, non tibi uidetur diabolum inuenisse? Et, o sancta et immaculata uirginum pudicitia,  quam et tu nusquam, si hoc uerum est, sine infamia es? Quam perdita tonsuratorum uniuersitas tota, si nemo in eis qui non aut 487 adulter, aut sit arsenoquita  . Adulter enim nobis est, qui contra canones uxorius  est. Quis ergo clericus est? Adulter enim clericus nullo modo, ille alter  multo minus est. Si enim clericus ideo dicitur, quod de sorte sit Domini; quod rogo consortium aliquis potest habere cum Domino, in unoquouis istorum permanens flagitio? ue insuper Christianorum generalitati, si iuxta estimationem istorum nemo possit inter eos inueniri, qui non sit aut hypocrita cum Phariseis, aut Publicanus cum ethnicis. Publicanus enim est, qui adulter publice est; hypocrita est, qui sub pallio religionis irreligiosissimus, sub clamyde castitatis incestus, sub pretextu iustitie iniquissimus est. Ideo uero superlatiuo contra istum comparationis inuehor gradu, quia non semel recolo lectum: Simulatores et callidi prouocant iram Dei  . Hoc ita se habente cum hypocrisis et incestuositas longe precellant alia in scelere crimina, eo cetera sunt grauiora, quo magis publica: illa enim solos interficiunt operatores, ista et operatores necant, et consideratoribus nocent. Quia enim non habent latentia peccata iudicium, de manifestis loqui omnibus conceditur, de absconditis nulli. Si enim, ut iam contingere potuit, quis cum pecude quolibet in angulo, solo Deo ceat cernente; tu per suspicionem tantum inde eum uituperas, ut facere poteras utique si uidisses; quid agis, nisi quod solius Dei est, tibi usurpas? Quis autem non ualet de aliquo quod uolet confingere? Et ob quam ex se alios conatur metiri, qui non putat alios alterius modi posse existere, nisi cuius est ipse, rustico  illo non ei disconueniente nimirum prouerbio: Qui fuit in furno, pares suos inibi querit!

2. Et ista quidem omnia facere uel loqui per usum contra pastores rebellare per usum quod generaliter omnibus est clericis delegatum, ita inequaliter et per massaritias  diuidere, ut quidam illorum inde fiant ex pauperrimis locupletissimi,  quidam mediocriter, quidam pene nichil ex eo accipiant omnino, per usum et consuetudinem illorum, quos iamdiu detinet barathrum; ad postremum omnia iura tam diuina quam humana preuaricari per usum, non tibi a diabolo uidetur inuentum? Quod uero scriptum inuenitur in lege Moysi, et prophetis et psalmis; quod in Euangelio, Actibus, et predicationibus apostolorum, decretalibus pontificum, et constitutionibus canonum, non rursum a Deo tibi elucet inspiratum? Nihil uero in istis, quod eorum iam nominatis congruat consuetudinibus, dum nequeas inuenire; qua eos iudicas uiuere lege? Inter prohibentem igitur talia, et, si prohibere non audet, saltem reprehendentem 488 ac uituperantem, et facientes talia, que potest esse concordia, presertim cum Dominus sub appellatione gladii,  ipsam ut mitteret uenisse se asserat discordiam? Ait enim, notum est, apertum est, ait: Nolite arbitrari quia uenerim mittere pacem in terram; non ueni pacem mittere, sed gladium. ueni enim separare hominem aduersus patrem suum, et filiam aduersus matrem suam, et nurum aduersus socrum suam : et quod iam per prophetam dixerat: Inimici hominis domestici eius . Quare autem inimici hominis eius sint maxime domestici, est ratio euidens, quia uidelicet cum quidam unis claudantur parietibus, contrariis et a se diuersis sunt moribus, euenit enim sepe ut maritus sobrius, uxor sit ebriosa; ille mansuetus, illa iracunda; sed iste Dei timore, illa propria uoluntate; iste Deo inspirante, illa diabolo  instigante. Que ergo inter tales concordia, que pax, que esse potest amicitia, nolente isto quod desiderat illa; cum ab ipso Deo huiusmodi processerit rixa? Ipse enim mansuetudinem precepit, iracundiam prohibuit, nullique alteri  assensum in malum prebere, per Apostolum ita dicentem concessit: Non solum qui faciunt, sed etiam qui consentiunt facientibus, digni sunt morte .

3. Te ergo contra legem Dei faciente, ego qui ad te corrigendum a Deo sum institutus, non debeo saltem latrare? Te consuetudinem illorum, quos infernus sine dubio detinet, statutis illorum, qui cum Deo in celis consistunt, preferente, ego neque ausus sim saltem mutire? Quid ergo faciam, dum cum quibusdam miseris mihi te quoque dicetur presente:  Non ascendistis ex aduerso, neque opposuistis murum pro domo Isrel, ut staretis in prelio in die Domini; et probaui te ad aquas Contradictionis?  Poteritne mihi amicitia tua illic aliquid prodesse, qui nunc tecum mihi suades pacem habere, ut cum aliis ualeam dicere: Pepigimus fedus cum morte, et cum inferno fecimus pactum : cum iuxta illius doctoris sanctissimi dictum, tutius sit homini inimicitias diaboli meruisse, quam pacem; cum non desinat per te iniquitas iustitie repugnare, cecitas luci, mendacium ueritati resistere? Te contra Dominum ita dum uideam rebellare, ut ne quod tibi mandauit  digneris saltem audire, sed Iudaico ritu mandata Dei relinquere, hominum traditiones et usum tam obstinanter tenere; ut de te possit dictum haberi: Peccatum Iude scriptum est in ungue adamantino ; obliuiscine me suades unquam dictum audisse: Si non annuntiaueris iniquo iniquitatem suam, sanguinem eius de manu tua requiram ; et: ue, qui dicitis bonum malum, et malum bonum ; et: Dimitte mortuos sepelire mortuos suos ; et: Impio 489 prebes auxilium, et his, qui oderunt Deum, amicitia iungeris ; et infinita inde diuine comminationis tonitrua? Legi in quodam beati Columbani libro, idem officium habere in Ecclesia sacerdotem, quod possidet in corpore hominis stomachus, qui scilicet acceptum excoquens cibum,  ministrat eum omnibus membris, quorum unumquodque ita in suam conuertit illum naturam, ut quod suscipit iecur fiat sanguis, quod suscipit fel fiat bilis, quod descendit in pulmones efficiat phlegmata. Hoc igitur exemplo si forte contingat, ut quibusdam audientibus prosit ad uitam quod alicubi loquor, pluribus suscitet iracundiam, ut uerbi gratia senserat ille qui dixit: Sicut acetum in nitro, sic qui cantat carmina cordi pessimo : debueratne propter illorum formidinem saltem unus eorum negligi, cui quod dicitur ad salutem proficere posset? Et ubi esset quod Ezechiel a Domino dicitur ita: Fili hominis, uerba illorum ne timeas, et uultus illorum ne formides, quia domus exasperans est?   Ubi dicentis: Qui me erubuerit et meos sermones, et hunc Filius hominis erubescet cum uenerit in gloria sua, et Patris et sanctorum angelorum? 

4. Quod si mihi opponas scandalum Ecclesie debere uitari, non contradico. Oppono tibi tamen duo Euangelii loca, unum scilicet, ubi Dominus Petro dixisse refertur: Simon, reges terre a quibus accipiunt tributum? ab alienis, an a filiis? Illo respondente, ab alienis: Ergo liberi sunt, ait, filii; sed ne forte scandalizemus eos, uade ad mare, et mitte hamum, et eum piscem qui primus ascenderit, tolle, et aperto ore illius inuenies staterem; illum sumens da eis pro me et te. Alium, ubi dicente eodem cum ceteris Petro ad 490 Dominum: Scis quia Pharisei  audito uerbo scandalizati sunt?  non curandum de huiusmodi monstrans scandalo, dixit: Sinite illos , subaudi scandalizari. Quare? Subiungit causam, et ait: Ceci sunt et duces calcorum. Cecus autem si ceco ducatum prestet, ambo in foueam cadent . Quasi utique dixisset: Quia et ipsi ceci sunt, et aliis cecis in perditionis foueam cadendi prestant ducatum, non curandum de illorum scandalo. Melius est enim iuxta quemdam, ut scandalum oriatur, quam ueritas relinquatur . Quia etiamsi propter illos ueritatis relinquatur assertio, non propterea  meliorabuntur, sed, ut ceperunt, in perditionis prescito illis ab initio ruituri deteriorabuntur miseri barathro.

5. Et ista quidem ut sufficiant, querendum, unde ista tamen exorta sit inter nos modo discordia. Sed si quis aduertat quod superius prolatum de Iuda, non modo exortam hanc uidebit discordiam, sed a tempore ordinationis mee nunquam inter nos exstitisse concordiam: quod mille probabunt indicia, si quis meminisse ualebit, qualia mihi iam acciderunt  , et quanta. Licet nunc fiducia  imperialis presentie et synodi adunande in propatulo sit designata; est tamen occasio huiusmodi rixandi nobis, quod scilicet eis manifestauerim quedam hic ideo suppressa  , quia in Huberto episcopo directa  continentur . Epistola ista, non ui tamen eos ad ea sequenda compellens, sed ratione perpendenda suadens.


 491 In canonibus apostolorum  . Cap. XXXIX. Omnium ecclesiasticorum negotiorum curam episcopus habeat, et ea uelut Deo contemplante dispenset, etc.  .

6. Eat igitur qui uolet ac iudicet, quid horum melius fuerat, uel peius; quod scilicet ista formidine  Deum exasperantium iam per triginta quinque fere annos quasi patienter tulerim; an quod modo  , tam sero licet, hec contra illos protulerim, cum ueracissime Gregorio docente didicerim, quod inimicum tolerare, sed odisse, non sit uirtus amoris, sed uelamentum furoris; et Augustino credentissimus exstem dicenti »quia recusat in Christi esse corpore, qui odium mundi non uult sustinere cum capite.« Nam preter hoc quod contra canonum sanctorum  ista fieri reprehendebam decreta  , etiam illud me maxime nuper commouit, quoniam quidem, cum de dimittenda mulierositate  Augustalis intonuisset  aduersum illos uoluntas, omnium pene excusatio exstitit  , non posse propter inopiam hoc ullo modo fieri, potuisse uero utcunque, si stipendium debitum ex rebus habuissent ecclesie. uisum autem mihi fuit eos habere potuisse, si aut unusquisque illorum mercedem iuxta Apostolum  in ecclesia propriam secundum suum 492 laborem acciperet, aut, uti in Actibus legitur apostolorum, diuiderentur clericis delegata prout cuique opus esset . Huius rei gratia uolui agnoscere omnia, que siue ab antecessoribus meis concessa, siue a Deum timentibus  uiris sunt eis collata, et sufficerent optime, si non uellem eisdam his, que quibusdam ingratis et inimicis contuleram stulte, prouidenter supplere. Hoc tam  fortiter recusauerunt, ut mori se antea malle proferrent, quam hoc factum uiderent. Nec inaniter. Causa  enim illorum cum, Deo gratias, non mediocris sit, ita  per massaritias et alia huiusmodi exstat diuisa, ut quidam illorum inde ualde ditescant, multitudo uero paupertate languescat, et, proh nefas! qui maius Deo in ecclesia exhibent seruitium, aut nichil, aut modicum accipiant; qui pene nichil de famulitio unquam actitant Domini, locupletes de rebus ecclesiasticis fiant. Quod si quis eorum contra talia conatur saltem mutire, dicitur ei: Ut ego mortem exspectaui meorum, qui me precesserant, magistrorum; ita tu meam exspecta, et  bonis que ipse presentialiter fruor, et tu frui post obitum meum studeto. Hoc quasi sit dicere: Me illic constituto ubi sunt quos imitari decerto, tu me sequi conare, et in eadem qua cecidi barathri fouea rue; ut hoc sit ueraciter cecum ceco cadendi ducatum prestare.

7. Tu ergo, inquis, quid fecisti ad ista? Monstraui illis auctoritatem canonicam; illi 493 contra consuetudinem usitatam. Misi eis  uicinorum quosdam; mandaui eis adiurando per fidelitatem quam mihi non semel iurauerant, ut si aliquam authenticam rationem inde haberent, non mihi celarent; ne cum  in synodum ueniremus uerecundiam mihi facerent, si me iniustum exigere aliquid probauissent. Et ut in illorum sacramentis  nullam mihi monstrarent habere potuisse unquam fiduciam, dixerunt, proh nefas! se satis scire multis multa iurasse, que nullatenus ualerent implere: adiicientes stultum esse, ut me conarentur docere. Mandaui rursum illorum quibusdam, quod in utroque delinquerent, si aut me contra se, aut se contra me permitterent scienter contendere. Respondit cuius maxime intererat, quod stultissime faceret, si uel me  toto seculo predicatum, uel magistros suos docere presumeret. Hoc nichil iuuante, conatus alio eos modo ad pacem, non quidem mundi, sed Christi compellere, cum quidam illorum  de me haberent beneficia, interminatus sum, quod  si mihi interdicerent quod mihi competeret, 494 ego quod illis concesseram, tollerem. Responderunt in tantum se non curare, ut si quod alicui illorum dedi auferrem, non mihi inde minus fideles essent; tantum de istis  illos nullatenus inquietarem. Et ueracissime: nunquam enim mihi pro dato fideles, nunquam pro ablato infideliores, quia non potuerunt, fuerunt. Infidelissimi nam mihi existere, nullo unquam tempore  cessauerunt. Sed quare? Apostolus dicat. Me etenim hoc toties replicare nimium, fateor, tedet: Erit, ait, tempus cum sanam doctrinan non sustinebunt; sed ad sua desideria coaceruabunt sibi magistros prurientes auribus; et a ueritate quidem auditum auertent, ad fabulas autem conuertentur .  Ut illegalitates  apertissimas fabulas nuncupasse illum intelligas: res enim ficta proprie dicitur fabula. Per omnes sane sermones  , quos populo ista Quadragesima feci, monere mecum omnes non destiti, ut redire non differremus ad pacem, sed quam, proh dolor! nunquam tenuimus, Christi: qui aliquos  utique leserunt, preceptum illud Domini recordantes, 495 quod ego paratus agere omnimodis sui: Si offers munus tuum ad altare  , etc.: lesi uero, dicentis: Cum statis ad orandum, dimittite si quid habetis aduersus aliquem : quod et facere paratissimum me, si dignati fuissent rogari [f., rogare], non cessaui eis promittere, tantum in uera pace hoc uellent efficere. Quod tamen potius eorum in tantum augebat superbiam, et accendebat usque ad criminationem quoque mei malitiam, ut peius etiam mihi ipsi de me compellerent credere, quam hoc sit quod tibi,  Ambrosi carissime, scriptum reliqueram nuperrime, nedum aliis permittant de me boni aliquid estimare.

8. Quia uero perfidi semper de beneficio peiores fiunt, et qui aliquid eis confert, nil aliud agit, nisi contra se pugnandi uires illis ministrat, et ut perfidia  propagetur, laborat; quod causa protuleram comminationis  , in effectum uertere non distuli actionis, et precepto usus dicentis: Da bono, et ne susceperis peccatorem ; illis ablata bonis duobus, id est, beate Genitrici  , sanctoque Stephano protomartyri contuli, uel potius reddidi; faciens de quibusdam insuper scriptum quoddam, quod nominant Iudicatum  , id est decretum, pauperioribus clericis  eiusdem ecclesie, hoc est, presbyteris capellanis, subdiaconibus de secretario septem, cantoribus septem, acolythis de secretario septem, cantoribus quinque, ostiariis sex, non ut mihi fideliores tamen, sed in seruitio Domini fierent promptiores, et cessante paupertatis occasione, studiosiores  in Domini diebus ac noctibus fierent seruitute. Inueterata itaque hac iam per aliquot annos, nunc non quidem ut ferunt acta, sed quod melius est pace ficta  , discordia, pessima non cessant mihi tendere ut semper insidiarum, me tamen non ignorante, molimina; et qui dicebant se non curare, si quod de meo habebant ab eis auferrem, neque ob hoc mihi minus fideles existerent, tantum eos de his  quibus eos interpellaueram inquietare cessarem; securi nunc de mea cessatione  , de meo ab eis ob ingratitudinem illorum recepto me satagunt  potestatem quorumdam patrociniis inquietare. Me autem ad flagella pro peccatis meis subeunda paratum Dominus dignetur misericorditer respicere, et ab illorum insidiis clementer defendere; illis ueniam  largiendo, et pacem ueram illorum cordibus ingerendo, ut simul pacificari omnes mereamur cum Christo. Quod si paruipenso quod Iob  quondam dixit beatus, id est: Causam quam ne sciebam 497 diligentissime inuestigabam ; mihi miserrimo contingat, quod miseris contigit, de quibus legitur, illis, quia [f., qui] etiamsi apud Scythas causam dixissent, inculpati absque dubio dimissi fuissent (conueniat [l. conueniet] facienti [l. patienti] mihi nam ad flagella, ut dixi, in tantum parato, quantum dolor meus in conspectu est meo semper  mihi, inquam, aliud non pertinet agere, nisi uelle 498 optare, et indesinenter Deum  rogare, ut cui  fidelitatem iurasse me recolo, nunquam id facere contingat, unde gratiam ipsius irrecuperabiliter perdat; sed illud potius ei diuina concedat pietas agere, quod et hic diutius feliciter imperare, et in futuro perenniter cum Christo faciat exsultare. Amen.





RATHERII LIBER APOLOGETICUS  .

 499 Cauillatori non modo actuum atque sermonum, sed et intentionum suarum indeficuo, fautori ac defensori aduersariorum cuidam precipuo, Ratherius  hec uniuersa, timoris Iesu iugulo modicum tactus, perferre, quam his cedere promptus.

Tanta me uestra illa urbanitas, quam  de  Martiano ceterisque huiusmodi trahitis, quorum me tanto fore haud diffiteor securum atque incupidum, quanto in me illud cadere uereor posse nonnichil elogium, quod iam olim de quibusdam; semper dicentes, et unquam ad cognitionem ueritatis uenientes , est ueracissime, ut et de uobis ualet, prolatum: tanta, inquam, me afficit hec eadem ineptissima, imo pernulla philocompie 500 urbanitas uestre, angustia, ut dum collequimur, grauatissimus; dum apiculos, uel ineptiunculas quasdam plus ales quam mellis, plus ueneni certissimi quam salutaris antidoti gestantes mihi mittitis  confectissimus adeo  reddar, cum Psalte illo ut libeat uti de multis, de uobis specialius quoque uociferari notissimo: Narrauerunt mihi iniqui fabulationes, sed non ut lex tua, Domine . uerum a uobis compulsus, cum pro temporis [id est paschatis iam imminentis] congruentia gestirem nunc saltem existere feriatus, [subaudi debeo] quantulumcunque apologeticum dictitare.

2. Cum gloriosissimus hinc abiisse disposuisset Augustus , credidit fidei mee quiddam argenti, ex quo  perficere deberem basilicam sancti Zenonis, peculiaris, ut scitur, nostri patroni, 501 postquam scilicet omnia, de quibus habueram uictitare  eius obligurierat non dico potentia, nego uiolentia, sed certe presentia. Et, o quam uera Aurelii illa sententia ! qua fatur temerariis iudiciis fore omnia plena. Cum enim sanctus et non dispar illi asserat Gregorius , quod nunquam propter obedientiam malum sit faciendum, nonnunquam uero bonum intermittendum; quis ualeat credere, ut pecunia ab illo credita, cui est tam sancte iuratum, alio debuerit expendi, quam precepisse placuit illi? Pauperibus, inquit fuscator, ut ille quondam Christi censuit proditor . Sed uellem scire, ubi nam illi sint pauperes. Nam  censu itatenus pauperes, ut pro eis  restructio deberet ecclesiarum  remanere, nullos, gratias Deo, hic esse comperio, nisi  me, et quos alere ut domesticos debueram ipse. Sed puto, quod apud uos non alantur nisi ab episcopo pauperes. Sed hoc istic necesse non esse clamat liberalitas  , qui istam incolunt patriam, omnium, ne eligas cui miserearis, preceptum communiter obseruantium, et usque ad crapulam et ebrietatem [id est pauperes] eos contra Dei compellentium ante horam quoque preceptum, cum deberent et ipsi solemne custodire, ut ceteri fideles, ieiunium.

3. O uero utinam qui non amplius, saltem ut ego,  modos a beato Gregorio prefixos erogandi cognosceret, approbaret, diligeret illos; inueniret procul dubio et talibus, quos Domini nostri basilicam restruendi necessitati prefertis, eleemosynam diuinitus omnino negari. Da enim, ait, iusto; et ne suscipias peccatorem . Quo  utique precepto, et quibus censum imperialem tribui suadetis, repelluntur peculiari pro culpa: 502 et beatus Zeno, quem fraudari sibi concesso contenditis pretio, ad recipiendum pro iustitia assumitur propria. Fratrem enim in sede maiestatis sedentem  appellandum credi competit ipsum, quam aliquem talium, quibus insuper, ne audiant: Discedite a me, maledicti, in ignem eternum, qui paratus est diabolo et angelis eius , nonnichil est formidandum.  Non fratribus enim, sed magis perextraneis intentari maledictio cernitur talis. Cum uero de mammona iniquitatis ob hoc amici sint faciendi, ut nos in eterna recipiant tabernacula , cum non dictum sit mittant, sed recipiant; pensandum qui nos, si ex nostro quoque faceremus, potius quirent in ea recipere, sanctus utique qui cum iudice audituros iudicabit, uenite, an isti, quibus dicetur, Discedite. Pauperes ergo spiritu hac auctoritate sunt eligendi; ipsorum est enim regnum celorum : quod nobis uidelicet si uolunt prestare, credimus, possunt, ut utique suum. Quis enim quod non habet alicui confert? Quis quod suum est, non cui uolet est potis largiri? Nec hoc dicimus, ut nature communionem negligi in aliquo, siue iustus,  siue iniustus ille sit, suadeamus, sed ut genuinum  uestrum nos ita rodentem pistillo huiusmodi conteramus. Omnibus enim cum nouerimus beneuolentiam ob nature similitudinem impendendam; domesticis tamen fidei , per quos deriuatur ad domesticos etiam Dei, specialius perpendimus exhibendam: ac per hoc  nulli ualeo, etiam ipsi, suadeat si, angelo credere, acceptabilius Deo existere, propria nostra substantia ut eis probabiliter tribuatur, quibus dicetur: Ite, maledicti, in ignem eternum ; neglectis qui sunt audituri:  uenite, benedicti Patris mei, percipite regnum : nedum quod ab alio quolibet eis est delegatum, nobis commissum, ipsis auferatur, et illis conferatur; cum perspicacissime  de eis Sapientie liber: Prohibe panem illis dare , contineat 503 dictum: et Apostolus de huiusmodi domos, cum manibus uictus aliquid scilicet ualerent acquirere, circuientibus censuerit: Qui non operatur, inquiens, nec manducet .

4. Quid magis? Maximum instare mihi cerno undique prelium. Non oscitando, fateor, est ad Deum clamandum: Fac mecum, Domine, signum in bonum, ut uideant qui me oderunt, et confundantur: quoniam tu, Domine, adiuuisti me, et consolatus es me  . Quidam enim siue putatis, siue a se magis confictis, me iaculant criminibus. Quidam bona, si qua uideor agere, sinistris interpretationibus non desinunt infuscare. Tolerabiliores at iudico eos, qui mali cum innegabiliter exstent, mala male seu ficta seu certa proferunt; quam qui bona, boni dum affectant uideri, si qua mihi cernuntur inesse, male proferentes, candidum nigro deturpant colore. Sed prudentissime, rogo, edicas amice, impense que construendis uel restruendis, ne dico ornandis, conferuntur ecclesiis, non tibi uidentur erogari pauperibus? Quorumnam enim commodis prosunt? Nonne eorum qui starent sub diuo, sole torrerentur, imbre madescerent, gelu frigerent? Quorum uero maior pars intrat ecclesiam, diuitumne, an egenorum?  Millibus [f, millia]  ergo domum ab his tribus incommodis tuentem prouidere utriusque hominum qualitatis quod esse melius reris; an si alicui concedatur uilissima uestis? Imbrices seculo consenescentes, lapides mundo ipsi condurabiles, uniuersitati, quam panes in stercus illico conuertibiles prestare alicui? Muta fiant labia dolosa, que loquuntur aduersus iustum iniquitatem , ut non me putetis hic iustum appellatum, sed qui dixit: ue, qui dicitis bonum malum . Ut ab amicitia  ceterum quod suum est exigam,  quam uos semper melius dando, quam consiliando, mihi haud inficior monstrauisse, recognoscibile quid proferens  cum quidquid ecclesie confertur, Sanctum sanctorum sit Domini, et ad ius pertineat sacerdotum; 504 quod utique [l. id utique] sic resoluendo intelligere me profiteor, ut quidquid Domino offertur sanctum esse dicam, et ad usus delegatum, non uero quorumlibet, sed sanctorum, qui utique in nostris domiciliis aut requiescunt, aut specialius uenerantur: usus uero eorum, usus eis sit famulantium. Et quia illis sacerdotes specialius debitores sunt famulari, in iure ipsorum quod est collatum conuenienter debere consistere; quod tamen in quatuor partes diuidi sancti precipiunt canones:  quarum scilicet una uictui est presulis delegata; altera prouisioni [id est dispositioni] ipsius ad basilicas utique struendas uel restituendas commissa; tertia ad usus pauperum similiter commendata; quarta clericorum necessariis destinata: cui uero uos censeatis, queso, commissa? Conniuere  ceterum, ut canonicus ipse [subaudi es], canonice si non dedignamini regule;  omnium ecclesiasticarum rerum disponendi episcopus habeat potestatem, haud dubito habeatis quin respondere. Ubi uero ad ptochia, xenodochia, ceterorum uel huiusmodi officiorum erit peruentum; Eugenii uobis, reor, quod satis pateat in decretis ita dicentis sententia: Per sollicitudinem episcoporum dispensentur omnia  hec per presbyteros et diaconos . uerum hec alias .

5. Ad propositum sane quia iuuat redire, portione clericorum uictuque pontificibus delegato exceptis, de illis que restant duabus partibus consilium a uobis expeto. Prorsus totum nam cum pascere ille debeat gregem, et animaliter scilicet, et, opus si fuerit, corporaliter, cui dictum est: Si diligis me, pasce oues meas ; ad idque illa tertia pars sit delegata; cumque, Deo gratias, nec fames patriam opprimat, et plures sint qui alere ualeant, quam qui eleemosynaliter ali  indigeant; ecclesie uero istius patrie passim aut incendio paganorum, aut incuria pseudepiscoporum, sint uniuerse  aut penitus dirute, aut magna ex parte destructe; cumque ex prima et secunda parte, tertia et quarta, si necessitas instaret, debuissent fulciri; secunda  cum maxime 505 indigeat releuari, mihique necessitas inculcet huiusmodi, quid queso decernitis fieri? Ad illam enim tertiam adiutores habeo innumeros, ad quartam eosdem sibi prouidentes supra rectum etiam ac sufficientiam clericos; ad  istam secundam cum uoce uti illius possim Marthe dicentis: Domine, non est tibi cure , quod uicini omnes relinquunt me solum, et insufficientissimum basilicas diecesis nostre uel leuare, uel releuare, et, si non datur, ornare. Insuper, si quid facio  , illos etiam, amici qui affectant  putari, uituperare, et profligasse melius iudicare, quod est utique, uanus est qui seruit Domino , dicere; incertitudinem certitudini pretulisse, peccatores sanctissimis antetulisse, et quod illorum crapulam quam istorum gloriam pluris Deus habeat, astruxisse; ut uos utique agitis, melius dicentes fuisse, ut illis duobus, egenis scilicet atque clero, nobis partim sua prouisione, partim aliorum largitione non adeo indigentibus, quod habeo eleemosynaliter dispensarem; et istam secundam, id est [supple ecclesiarum] struendarum, uel restruendarum necessario partem omnino negligerem; hocque exstitisse non solum cogitatis, sed et loquimini, melius. Quis ferre tantum nefas queat auditus? Non est amici, sed inimicissimi persuasio,  fateor, talis.

6. Fautorem ceterum te, o amicissime, omnium inimicorum meorum precipuum licet uerissime dixerim; cum non sint alii nisi rebelles ipsi Domino, qui me ita lacerant clerici, non adeo forte succenseo. Siquidem hoc non mei, sed uestri episcopi odio uos agere procul dubio scio. Exceptis enim qui ad episcopatus aspirant fastigium, is consensus omnium pene est clericorum, ut libentius audiant 506 Apostolum dicentem: Non dominantes in clero ; quam: Precipe hec et doce ; uel alium: Hec loquere et exhortare cum omni imperio; nemo te contemnat ; et: Increpa illos dure ; et alia huiusmodi similia, que  si profero: Stultus totum profert sensum suum  , opponi mihi ualere non nescio. Nulli enim nisi potentissimo, ditissimo, ferocissimo, ac per hoc secundum se nec episcopo, sed, ut mussant,  tyranno alicui, a clericis hodie suis priuilegium episcopalis defertur honoris. Omnes suos sibi subiectos ambiunt habere pontifices, omnes dure audiunt dicentem, cum episcopos cogitant, Dominum: Non est discipulus supra magistrum . Omnibus tamen idem sit  dum peruolupe, cum suos sibi subiectos compellunt honorem etiam, qui non debet [f., debetur], hoc exemplo deferre: Que uultis ut faciant uobis homines, et uos facite illis . Similiter propinatum non haurientes, amanter audiunt, dum legitur: Patres nolite ad iracundiam prouocare filios uestros ; et hoc a nobis minime obseruari, cum ab eis quod Dei aut nostrum est exigimus, conqueruntur. Surdescunt cum audiunt: Filii obedite parentibus per omnia  . Tolerantius audiunt Obsecra, quam Argue, uel Increpa. Paruipendunt, cum maledictio Cham patris uerenda prodentis super eos intenditur : magni ducunt, dum aliqua infamia, uera sit aut falsa, nobis impingitur. O enim  o miserum me, uerbum diebus meis factum in Isrel! Quod quicunque audierit, tinniant ambe aures merito illius .

7. Post tanta enim, talia, tam feda, tam turpia, tam incredibilia, et ipsi etiam etati mee contraria, que balsama dihorno   ad quam uesaniam 507 uestri illius Martianiste  pro cesserit temeritas nuperrime, horret edicere, ne pestifera cohors hoc  uestra inficiatur fetore, quod futurum non discredo certissime. Nam post omnia illa, cum saltem ad comitatum  sine licentia mei ire ausum canones  decernerent deponendum, inaudita unquam temeritate, uenalem illam, ut ait Sallustius , adiens urbem, pretio, ut omnia antiquitus, ibi emptas quasi apostolicas deferens litteras, anathematis tam me, quam successores omnimodis meos eo multauit mucrone, ut quiuis abhinc episcoporum, si de clericorum se infra mitteret rebus, perpetuo, ut aiunt, anathemate foret damnatus. Res uero cum proprie inuisibiles dicantur substantie; illo utique innuente, qui nomen partem orationis corpus aut rem significantem definiuit quam breuiter esse; que specialius res  sunt clericorum, quam anime illorum? Dum tamen et hinc haud ambigam me non irreprehensum abire, quod scilicet dubio religionis hoc loco adhibuerim testimonium auctoris ethnici, quo   tamen Apostoli suffragio nitor, ad Titum contra uaniloquos et seductores dicto utentis, irremorsi sic ut non eatis. Clerici at uero ipsi cum sint corporales, clericatus dum ipse incorporalis, ab omnibus rebus 508 eorum si abstineo, ut corpora, ut substantias eorum sumptui delegatas, ita et animas ipsorum, ipsum insuper clericatum, dum res utique sint, eque negligenda innutantissime colligo. Ipse, inquam, res, persone scilicet ipsorum, cum in animabus maxime, ut protuli, constent eorum, ceteris specialius rebus dum hoc anathemate mihi sint interdicte, ademptam mihi esse omnino eorum cum rebus omnibus absque dubio curam perpendo. Hic si potestis igitur, aliquid consilii date. Si enim anathema sedis apostolice paruipendo, preter aliud  quid haud parui ducendum, pessimi exempli pontem omnibus sterno. Si non: missam saltem eis  nullatenus canto. Si missam eis non celebro, quod eorum non sim saltem sacerdos, nedum episcopus, perspicue pando. Episcopus sane (ut in synodo [ ueronensium ego ipse si sum, cum episcopus superintendens interpretari dicatur, quibus superintendo, qui suppositum omnibus me uideo? Hisne, qui, dum monogamos fore  adulterium publicum, dum illegale utique coniugium sit, trigami esse, et  509 quadrigami, et hoc presbyteri et diaconi, cum bigami ex laicis nequeant saltem fieri clerici, pro nichilo ducunt? qui dum negotiandi legant sibi interdictum omnimodis usum, usurarii temeranter existunt? qui fidem adeo abiurauerunt, ut periuros se esse multoties nec negare dignentur? qui collata ecclesie generaliter, tam specialiter sibi usurpant, ut illis exceptis, qui Scribarum et Phariseorum ritu aliis preeminent, ceteri, me ab imo cernente, nec suffragari  quiddam ualente, inedie peste uehementer laborent? qui pugnis, uel potius cestibus, ut hoc ita pro uirgilianis dictum sit Entellinis , in gremio Ecclesie inter se dimicantes, uiolare eatenus  non uerentur templum Dei uiuentis; ut nisi presentialiter reconcilietur, missarum solemnia, in ipso etiam presentissimo Pascha, celebrari legibus in ea interdicatur? Quorum aliquis diaconorum colaphizari presbyterum Ordinarium  coram se  seruum fecit ante fores ipsas ecclesie superbissime suum. Ad summam eine  , qui sine licentia mei Romam profectus, egit ut anathemate super me iaculato talium mihi interdiceretur cunctimodis questio?

 8. Huiusmodi et alia innumera, neque minora inemendata, dum facultas non sequitur utique, omnino relinquere, estne, queso, superintendere? Superintendere uero nequaquam ualere, estne episcopum fore? Non episcopum autem in cathedra episcopali sedere, estne, rogo, approbabile atque legale? Ad istud sane  ante hac inauditum si aliquid  refero inspiratum, non 510 me a uobis irreprehensum cum certus sim habiturum, noueritis tamen me hoc incunctanter, Deus auerterit nisi, facturum, licet uobis uideatur homini utpote carnali, qui non percipit que sunt spiritus Dei, stultissime, cum non erit tamen, si Deus dederit, factum. uictum sane  cum sic gratulari ualeatis Ratherium, ne taliter uinci posse putantes tripudietis multum, suadeo, Antonium, cum si fieri posset, iam fuisset absque dubio factum; distare quid inter hominem et homululum, sit omnibus dum non ignotum. Inuectio  ceterum, o in uos amicissime, credi ut cupitis, mea, ne in infinitum contendat procedere; terminum hic ei uolo statuere, expedire non inscius multiloquii quantocius quo uitare satagam usum, cum ipso  peccatum obloquii ne incurrisse, mihi contingat, est  quod omnino peius reatum [l. peior reatus], ueritatis maxime quis si transiliens metas, caritatis inueniabiliter iure neglecto, incerta certis, connectens, ueras cum nequit, falsas undecunque comportans calumnias; et si fingere quasi probabiles sibi ingenii prohibet paruitas, candida nigris, nigra candidis atque commutans, persequatur, quod ob hoc se ue illi , psalmus ut prodit, pro tali commutatione imprecans Deus ipse, miserrimus cogitans, seque alterius felicitate ignito ueluti cauterio irremediabiliter urens: quod a nobis utrisque dignetur auertere Christi ineffabilis pietas, cuius cum Patre et Spiritu sancto est una eademque agendi ut possibilitas, ita regnandi una eadem, secula per infinita, maiestas. Amen.





 RATHERII TESTAMENTUM.

 511 Ratherius ineffabili misericordia Conditoris non modo diutissime toleratus, sed et adhuc sospes, nuncupatiue solummodo  licet existens episcopus, tempore prefixo cinis pro certo futurus.

 1. Quia transeuntis instabilitas uite  neminem sane mentis securum sinit manere,  reculas, quas uideor habere, ita uiuens uolo disponere, ut post obitum meum, quibus eas dedero,  quieto iure ipsas ualeant possidere, quantulumcunque scilicet ut ualeant consolari, quos aliquantulum constiterit de absentatu meo tristari.

2. In primis uolo, ut si aliquid iniuste teneo, cui competit, restituatur omnino. Inde quidquid in suppellectili mea domestica inuenitur, domesticis diuidatur, hoc est, clericis, qui mihi deseruiunt, et quibusdam, nisi defuerint, laiculis, mansalia scilicet, scamnalia, lectisternia, curtinule  si fuerint alique, uestes, uel cetera huiusmodi. Denarii uero, si mihi fuerint aliqui, ita uolo fiant diuisi. Una, si fuerit, libra detur curatoribus funeris mei: altera, nisi defuerit, clericis ecclesiam possidentibus sancte Marie Consolatricis, cum ceteris in eodem Iudicato 512 descriptis. Quidquid supererit, siue sit multum,  quod non credo, siue sit parum aut certe nichil, quod non discredo, habeat Martinus  loculorum nunc seruator meorum, aut qui, quando obibo, tunc idem habuerit ministerium. Qui uero ei quidlibet inde abstulerit, sit illi anathema et confusio sempiterna. Que ad uictum pertinent uero, ecclesiis, uellem, quas restruere sero  , proh dolor! inchoaui, concederentur. Retribuat uero Deus unicuique, prout gesserit, inde. Caballi ceterum, uel alia si mihi fuerint ad iter carpendum iuuamina,  aut forte etiam arma, dentur eis qui mecum tunc temporis consistentes, necessarium habuerint sese alibi transferre, de patria et cognatione mea si fuerint maxime. Hec et his coherentia cum non  magne pretiositatis sint certe futura, contradictoribus inuadere Omnipotentis prohibeat eos conterens utique dextera et sanctorum omnium anathema. Amen.

3. Et hec quidem repentini casus aguntur suspecto, qui siue  contingat, siue elongatio promissa detur, ut speratur; commendo uestre tuitioni, 513 pater excelse  , descriptos omnes in mee concessionis decreto, eo scilicet tenore, ut cum uestris fratribus  eos contra omnes uestros defendatis rogando fratres, contra ceteros uero, quibus  poteritis uiribus; precipue uero libellum, quem feci, clericulis duobus Martino et Gisemperto, id est, casalem 1, quod  . . . . . nominatum per duos nunc incolitur uiros Albonem 514  . . . . . . quem quidem quia diaconus nomine Benedictus fraudulenter acquisierat, ab eo auferens istis concessi, ea uero, quia non potuit aliter, ratione, ut donce forem superstes, mecum illo fruerentur, post uero meum discessum 29 annorum curriculo, ut ceteris moris est  , possiderent.



RATHERII EPISCOPI uERONENSIS OPERUM PARS SECUNDA.





EPISTOLAE. *



521 EPISTOLAE PRIMA. AD PATRICUM  De corpore et sanguine Domini.


PATRICO RATHERIUS, misero miserrimus.

  Interrogasti quemdam nuper, quando scilicet Dominus noster Conradus ordines  exercuit ecclesiasticos 522 loco qui dicitur Horna; tu apte [f., aperte], sed more [f. subauditur tuo], hoc  est exploratiue, non caritatiue, utrum missam, cantassem ipsius hebdomade tempore. Respondeo ipse, utinam neque ego, noque tu in Dominica natiuitate; ego enim raro  , et hoc, proh dolor! indignissime; tu quotidie, et hoc  in candida ueste, quam, ut reor, Deus nulli in corpore pluris pendit, in mente quam tibi, ut et mihi, nigriorem fuligine, non nichil timeo, mihi crede. Septimo enim illi uitio, 523 quod Deus detestatur  , anima te seruire cognosco  instantissime. Unde quis e nobis duobus, uno rarissime, altero quotidie eucaristiam indigne sumentibus, periculosius eamdem accipiat , Apostolo dimittamus iudicare; Ioannis uero Chrysostomi super eiusdem ad Hebreos Epistolam si studiose legeremus   uterque sermones, et me ab omnimoda, et te, credo, a quotidiana compescerent missarum celebratione.

2. Scandalizatum te quoque mihi balneo in uigilia circumcisionis Domini dum audio, mirari satis mundissimam castissimi  corporis tui munditiam non ualeo, inexpertem scilicet legi peccati subacta caro quid nolente etiam patiatur animo nisi  ,  forte pollutum sancta tractare absque duplici lauacri purgamine tua liceat auctoritate. Sed, Mundamini, ait, qui fertis uasa Domini ; et, Sanctificamini sepe dicitur, dum quidlibet sanctum in ueteri atque umbratico etiam Testamento agendum decernitur: et ad Dauid de panibus propositionis propter necessitatem sumendis: Si mundi sunt, inquit, pueri .

3. Sed forte transitorie accipis, aut etiam figurate te dicere ipse putas, dum accipienti loqueris: Corpus Domini nostri Iesu Christi propitietur tibi in uitam eternam. Quod si ita est; cecitas tui intellectus magis est dolenda et instruenda, quam miranda et irridenda, qua scilicet presumptionis foueam declinare nesciens, frequentare quod ignoras cuius  uirtutis sit, minime cessas. Sed crede, frater, quia sicut in Cana Galilee uinum Dei imperio uerum et non figuratiuum fuit ex aqua factum; ista istud Dei benedictione uinum, uerus et non figuratiuus efficitur sanguis, et caro panis. Quod si sapor idem manet, et color ita se haberi dissuadent, propono  tibi aliud. Credis auctoritati Scripture, que dicit hominem de limo terre formatum? Non dubito  credere te responsurum. Nosti preterea dictum: Puluis es, et in puluerem reuerteris?  Noui, reor, ais, et credo ita esse. Ergo puluis es. homo, quem coram uides, et cinis. Est utique, inquis, quia de limo est factus. Que igitur hec figura limi? Nulla: terram potius uocitem. Terre aliqua? Non aliqua  . Et tamen terra homo 524 est? Est. Quid de limi figura? Transfigurata est operantis sapientia. Manet tamen substantia? Manet. Ita ergo et hic manente colore, atque sapore, eadem sapientia operante, ueram carnem et sanguinem, quod percipis, esse crede; sicut e contra mutata  in specie hominis [f., limi specie] creatione, limi tamen substantiam manere non diffiteris.

4. Sed cuius corporis caro  sit ista, rogas,  importune forsitan, ut sese uanitas habet humane curiositatis, et unde, et a [al., uel aquo] quo succisa, et si delata ipsa, et panis forsitan inuisibiliter sublatus, aut ipse panis in carnem mutatus. Isti etenim sunt, ut reor, lapides, quibus bestia, id est carnale cor, et animalis homo, qui non percipit ea que sunt spiritus Dei , lapidatur; si montem mysteriorum Dei tangere presumpserit . Euangelium itaque interrogemus: Accipiens, inquit, panem iehsu, gratias egit, et dedit eis dicens: Accipite et comedite, hoc est corpus meum. Similiter et calicem postquam cenauit, dicens: Hic est calix sanguinis mei et noui et eterni testamenti, mysterium fidei, qui pro uobis et pro multis effundetur in remissionem peccatorum .  Habes cuius sit corporis caro ista et sanguis, tanto certius, quanto ueritatis eiusdem, que loquitur, uoce  instructus. De ceteris, queso, ne solliciteris, quandoquidem mysterium esse audis, et hoc fidei: nam si mysterium est, non ualet comprehendi: si fidei, debet credi, non uero discuti.



525 EPISTOLA II  . AD WIDONEM ET SOBBONEM ARCHIEPISCOPOS GODESCALCUM ET AURELIUM EPISCOPOS.

Sanctissimis atque dulcissimis patribus WIDONI atque SOBBONI archiepiscopis, GODESCALCO et AURELIO presulibus RATHERIUS peccator et exsul.

Nisi deesset, Patres reuerendissimi, [quod et maxime angustias  miserrime depromit miserie] schedula; excusationem condignam non contumacis quidem, sed inefficacis depromerem  inobedientie prosecutione multidica, ceu scilicet competeret  dominis dignissimis, pontificibus felicissimis ab indignissimo omniumque infelicissimo, quanquam et Dei misericordia cepiscopo. Sed quid agam? Quod nequiui digniloquio suggerere, satagam paruiloquio. Ea, Domini, quam maxime causa est, quod iuxta uestrum non occurri uestre dominationi preceptum, quod iuris ipse non sum proprii, et demum quod nemo in sese tentat descendere. De seniore  uero aliquid sinistri sentire, nedum dicere  scelus iudico exsecrabile.  Explorande uero causa qualitatis mee cuiuslibet obtutibus me presentari 526 non est necesse. Quantum enim [subaudi spectat] ad peius, id, iuxta illud Terentianum, cunctus curat populus. Quantum uero spectat ad melius, gratia Dei sum, si quid sum;  millies uero minus ab eo, quod amicorum preconiis efferor, omnimodis sum.  Media inter hec  duo diuersa omnibus infortunii mei late patet miseria, cui propter Deum dupliciter misereamini, queso, oratione scilicet suffragando, facultate iuuando. Utroque enim hoc quam maxime indigeo; uosque et debitores fore, et ad debitum soluendum Dei misericordia abundare non nescio. Istud de cetero sudoris mei uestro examini dirigo  opusculum, quod caritatiue relegatis propter Deum. ualete in Domino ubique memores nostri.



527 EPISTOLA III. AD ROTBERTUM ARCHIEPISCOPUM  .

Domino reuerendissimo ROTBERTO archipresulum nobilissimo RATHERIUS seruus fidelissimus.

1. Non condignas quidem, uerum uberrimas uestro dominatui  , pater amantissime, refero gratiarum  mercedes pro collatis a uestra claritudine modicitati mee promissionaliter beneficiorum prerogatiuis: optans ut qui inspirauit promittere, prestet taliter et perficere, ut et a nostra paruitate promptissimam seruitii uicissitudinem  , et ab ipso eternam proinde mereamini recipere mercedem. Studuisse me ceterum, ut ad uestre respondeam interrogata dominationis, nullis, postquam isthinc abii, fateor  , libris; oblitum uero ex his, que didiceram, doleo multa nimis: unde me indigere doceri quam docere conuenire profiteor magis, qui licet in ipsis initiis  quorumdam questiunculis  Mediolanensium haud leuiter pulsatus, quedam ex his, que uos requirere non ambigo, uisus sum prelibasse; infulatus hac, qua Dei misericordia fungor sarcina, illud statim desii agere, iniunctum mihi  hoc officio cogitans in Dei potius lege die ac nocte meditari debere.

528 2. Naucipendens itaque quid mendax Grecia, quid petica garrulitas semper de falsitate referat ornata; his ediscendis dedi operam, que mera Latinitas et  apostolicorum uirorum promulgauit sincerissima puritas: posthabens fontem Caballinum, bicipitemque Parnassum, uite fontem si cognoscerem, non solum ad salutem, uerum ad peritiam credidi, Christum uidelicet Iesum et hunc crucifixum , in capiteque ecclesie anguli  positum . Nam etsi alienigenam prisca non prohibeamur ducere lege; tamen nisi prius raso capite, ceterisque superfluis non sine mysterio, ut melius nostis, recisis  , ducatur legitime, Syromasten Phineen compellimur formidare ; cum et uasa aurea uel argentea ex Aegypto furari non ideo sit Iacobitis [id est Isrelitis filiis Iacob] preceptum, ut in eodem quo apud eos maneret officio, sed ut spoliata gente reproba, populus ditaretur Hebreorum eisdem copiis, postea qui Domini  comeret templum. Seruus uero ille nequam de Euangelio ideo damnationis eterne  addictus est elogio, quia talentum intellectus maluit terre mandare, quam celo penitus destinare . Que similitudo, ut reor, monet inter cetera, me peccatorem tantillum ingenioli, quod Deo sum assecutus largiente, illo potius acui  oportere, ubi Christus est in dextera Dei sedens, quam terrene uanitati committere, et nichil aliud exinde, nisi uentum inanem, nec sine detrimento anime maximo captare.

3. Sed cui ego, uel quorsum ista? Sileat tandem iners loquacitas, cedat tandem urbanitati 529 excusata saltem rusticitas. Librum propterea me tollere difficultas prohibuit ullum preter istum  , quem uestre, Domine mi, dirigo legendum fidei, mihique ocius remittendum: legendum ut inepta  per uos emendentur eiusdem; remittendum ut eum regrediens [f. regredientem] habere ualeam comitem. Maximam de cetero in uestra clementia habere desiderans fiduciam, de seruitio uestro me  , precor, potestatiue commonefaciatis; paratissimum namque ad omnia, que libuerit precipere, me pro posse noueritis esse. Destinam  uero alicuius suffragii si destitutioni paruitatis mee quamlibet dignamini prerogare; scit Dominus meus optime, quem obinde remuneratorem debeat sperare  . ualere feliciter nostrique meminisse clementer uestram optamus fine tenus claritudinem, ad laudem et gloriam ipsius, qui per secula benedictus, uestrum conseruet, rogamus, perenniter decus. Amen  .



EPISTOLA Iu. AD BRUNONEM 


Domino seruulus, decentissimo indignissimus,  BRUNONI RATHERIUS, seruitium fidelissimo fidelius, cum continuis orationibus.

Nihil dignius probitate, insignius claritudine, ingenio acutius, sani dico intellectus, in nostri ordinis ualens inuenire hominibus, opusculum hoc  examini quoque uestri 530 dirigo dominatus, studens et illud correctius recipere, et notitiam nostri per hoc uestre generositati ingerere. Prefixum ergo quodammodo mee qualitatis in eo cernentes tenorem, quid, barbarus  uobis licet, in uestro seruitio nequeam ualeamue agere, optime potestis perpendere. Si itaque placet opus, placeat et operis exsecutor seruulus. Nec dedignemini  suggerere, tantillum cognoscere; forsitan enim inter millia prestantiorum et iste suum obtinebit locum.  Potestis autem, si libet, eumdem et ad seruitium adipisci; abesse enim tenaciam remotissime uobis audiui, cum et adsint decentie mores illi, quos in seculi huius diuitibus diuinitas merito semper ambiuit. Remota igitur difficultate, utimini  potestate, scientes me hoc inhianter ambire. Presaga enim mens quasi diuinare uidetur, meam per uestram claritudinem releuandam destitutionem: tantum condignam congruamque uestro dominatui impendere ualeam seruitutem, fidelis ad uestrum decus  uestri per omnia clientulus, commendatorque per cuncta fidissimus. Cuius et optatu, nostroque precamur contingat rogatu, ut qui eumorfam  uestre decentie indolem regali concessit prosapia pollere, eo usque dignetur et prouehere, ut et  in hodierni  temporis clero non minus sint uobis omnia penitus infra, et in futuro nil inter eos inueniri ualeat supra. Carmina istic subnexui, ut quidam assolent,  nulla; non sum enim, mihi credite, peta; quanquam nec lateat me petrie penitus regula. Diffusiorem namque sum semper amplexus sermonem, obscuritatis odio diffugiens contractiorem.





531-532 ADMONITIO IN TRES SEQUENTES EPISTOLAS.

I. Tres sequentes epistole eodem ordine hic proferentur, quo exstant in ms. codice Lobiensi, qui unus eas ad nos transmisit. Ex ipso enim edite fuerunt, quinta et septima a Ioanne Chapeauuillio primum [t. I Gest. pont. Tungren.], et dein ab Acherio [t. I Spicil. nou. edit.], sexta uero a PP. Martene et Durando [t. IX Collect. uet. Script.]. Quinta porro epistola subinde inserta fuerat a Fulcuino Gestis abbatum Lobiensium cap. 19; at eius tantum initium in Lobiensi Fulcuini codice inuentum, uti et in uulgatis Gestis legitur. Has omnes  uno tempore, eodemque consilio scriptas suadent similes, que in omnibus continentur sententie. Ratherius enim se ab episcopatu ueronensi eiectum, aliumque in suam sedem intrusum, se rebus omnibus desertum, ac monasterii solitudinem cogitantem eque in omnibus prefert. A qua tamen cogitatione se abductum indicat nonnullorum obloquiis, quibus nisi responderet in iudicio canonico, criminosus aut fugax iudicaretur. Hinc deposito consilio monastice solitudinis repetende canonicum iudicium postulat, tum in epistola quinta ad pontificem, tum in septima ad episcopos, ut in eo decidatur num ipse an emulus eius legitimus ueronensis episcopus sit; cumque Romanum iudicium expeditius futurum uideret, in epistola sexta ad omnes fideles Christianorum opem efflagitat, ut iter Romam conficere possit. In Germania, quo sese receperat, has epistolas scripsisse colligere licebit ex not. 1337 ad epist. uI.

II. Quo autem tempore seu anno scripte fuerint,  difficultatem facessit epistola u ad Ioannem pontificem, que in margine Acheriane editionis missa traditur ad Ioannem XIII. Id uero nulla ratione dici potest, cum Ratherium sub Ioanne XII sue Ecclesie iam restitutum certis documentis liqueat. Enimuero ipse etiam in Itinerario lucubrato Ioanne XIII pontifice, num. 4, se sue sedi redditum tradit precepto apostolici, qui tunc Romane preerat sedi; ubi aduerbio tunc eum pontificem, quo precipiente fuerat restitutus, iam uita functum significat. De Ioanne XI cogitari nequit, cum in ipsa epistola nonnulla referantur, que ad annum pertinent 941, multo post Ioannis XI mortem. Hinc epistole inscriptionem Ioanni XII conuenire dubitandum non est; et alii quidem eamdem epistolam adscribendam putant anno circiter 956, quo ille pontificatum iniit; alii uero anno 961 aut 962, paulo antequam Ratherius sue sedi restitueretur. Qui eam assignant anno 961 uel 962, corrigere coguntur ipsius epistole textum  num. 1, ubi auctor se calamitates passum prodit per annos iam uiginti, ac triginta legendum censent. Nisi uero aliquid aliunde cogat, uulgatam lectionem uiginti, que item est lectio codicis, deserendam non credimus.

III. Obtrudunt illa epistole uerba num. 8: Interiecto dehinc tempore, cum gloriosissimus atque piissimus, cunctoque celebratissimus orbe rex noster Italiam introisset, adfui cum eius clarissimo filio, tentans, si daretur optio, ut meo restituerer loco. Hec autem illi intelligenda existimant de secundo Ottonis I aduentu in Italiam anno 961; putantque anno sequenti 962 eodem uenisse Ratherium cum ipsius filio Ottone II, et hac occasione arrepta, scripsisse epistolam ad Ioannem XII, que Ottone agente, et concilio Papiensi subinde celebrato, restitutionis effectum obtinuerit. Huc nimirum referunt aliud Ratherii testimonium in Itinerario num. 4, quo se misericordia piissimi Cesaris, precepto apostolici,  qui tunc Romane preerat sedi, iudicio episcoporum synodaliter restitutum tradit. At recitatum epistole textum non de secundo, sed de primo Ottonis ingressu in Italiam anno 951 accipiendum esse, filium autem Ottonis, quocum adfuit Ratherius, non esse Ottonem secundum, sed Luitulfum ducem, nobis certissimum est. In hanc rem expendenda sunt, que in eadem epistola statim subiiciuntur. Sed impediuit, quod alterum illic institutum 533-534 rex inuenit, Milonis scilicet nepotulum . . . . . cui quidem Manasses sedem uendiderat. Hic agitur de Milone episcopo Milonis comitis nepotulo, cui Manasses episcopatum uendiderat. Hunc autem Milonem sedem ueronensem tenuisse anno 951, ex documento Ecclesie S. Stephani, quod Ioannes Baptista Perettus uidit [Catalog. Ep. ueronen., pag. 61], manifestum est. Hoc porro anno 951 Otto rex et filius eius Luitulfus in Italiam uenerunt: Otto autem secundus non uenit anno 962, ut illi existimant, sed tantum anno 967; cum iamdiu ante Ratherius episcopatui  ueronensi fuisset restitutus. Neque Ottonis secundi aduentum in Italiam anno 902 astruunt documenta anni eiusdem, quibus Ottonis imperatoris, et Ottonis eius filii in Italia regis annus primus signatur. Cum enim Otto pater sub autumnum anni 961 secundum iter in Italiam suscepit, Ottonem filium puerulum suum secum non duxit, sed Gullielmi archiepiscopi Moguntini cure commisit, ut continuator Reginonis et annalista Saxo tradunt. Ea autem documenta id unum probant, Ottonem patrem, cum anno 962 ad imperium ascendit, effecisse ut filius Otto, quem anno precedenti Germanie regem eligendum curauerat, Italie quoque rex, licet absens, proclamaretur. Si igitur illud epistole testimonium de primo Ottonis aduentu in Italiam, et de filio eius Luitulfo intelligendum est; nichil hinc nos cogit eam epistolam reiicere in annum 962. Equidem in eadem epistola eodem num. 8 subditur, Ratherium, licet ea occasione uenisset in Italiam ut episcopatum recuperaret,  restitutionem tamen non obtinuisse, sed potius debuisse cedere regie maiestati: que non conueniunt aduentui Ottonis secundo, quo re ipsa fuit restitutus.

Iu. Cum uero anno 951 non congruat epistole inscriptio ad Ioannem XII, qui ad Romanam sedem promotus fuit anno tantum 956; hoc autem anno Luitulfus Ottonis filius iterum uenerit in Italiam, ut Berengarium II ex Italico regno expelleret: alii recitatum epistole testimonium non de primo, sed de hoc aliero Luitulfi aduentu interpretantur, ita ut Ratherius e Leodicensi sede pulsus, anno tantum 956 una cum eo Ottonis filio in Italiam aduenerit. Hoc Ratherii iter in Italiam post eius expulsionem ex episcopatu Leodicensi probari existimant ex Fulcuino, qui cap. XXIu ait: Exacto in hac destitutione sua  Ratherius ferme biennio . . . . . Italiam reuertitur. In ueronensi autem sede inuento Milone episcopo, qui, ne Luitulfi ope  Ratherii restitutio fieret, impedimento erat; Ioannis XII recens electi iudicium eum implorasse censent hac epistola, quam idcirco post annos iam uiginti suarum calamitatum  scriptam arbitrantur.

u. Huic uero sententie assentiri non possumus. Neque enim Ratherius in descripto epistole testimonio se profectum ait in Italiam cum Ottonis filio tantum, sed cum rex noster Italiam introisset, adfui cum filio, etc., nec se a recuperando episcopatu impeditum affirmat, quia idem filius, sed quia ipse rex alterum illic institutum inuenit. uenerant ergo in Italiam et rex pater et filius, cum Ratherius huc contendit. Illud ergo epistole testimonium, quod de filio Luitulfo accipiendum uidimus, ad aduentum pertinet anni 951, quo uterque in Italia fuit. Fulcuini autem uerba aliquid mendi habere, et alio sensu esse explicanda in auctoris uita § 13 probauimus. Nihil igitur suppetit pro constituendo Ratherii  itinere in Italiam anno 956, cum econtra iter eius ab anno 951 excludi non possit. Num uero huic anno affigi potest etiam epistola ad Ioannem XII, qui tum nondum pontificatum adierat?

uI. Antequam nostram hac in re proferamus sententiam, animaduertendum uel maxime est, nonnulla eidem epistole inesse, que tempus anterius anno 956 plane uidentur exigere. Etenim primo Ratherius inquiens num. 5: Comprehendit me Berengarius instinctu Manasse sanctissimi archiepiscopi, et qui iure locum obtineat Ambrosii , Manassem procul dubio in Mediolanensi sede adhuc, dum hec scriberet, locatum presumit. Is autem eamdem sedem dimiserat anno 953. Adde quod num. 7 eumdem Manassem pluribus episcopatibus preesse tradit, nulli autem prodesse: que nulli anno post annum 953 conuenire queunt, uti patebit ex not. Secundo num. 8 sermonem faciens de Milone episcopo, Milonis comitis nepotulo, qui anno 951 iam erat ueronensis episcopus ordinatus, ait  summum pontificem alloquens: Sed fautores huiusmodi ordinationis licentiam se accepisse gloriantur ab apostolatu uestre dominationis: et in sequentibus se cessisse tradit apostolice uestre auctoritati ac diuine dispositioni tribuisse, quod idem pontifex fecisset; additque: uestram credo paternitatem nec uoluisse, neque ausam fuisse contra legem canonicam alicui quidlibet agendi dare licentiam. Hec sane scripta apparent ad eum pontificem, qui apostolice sedi preerat, dum Milo ordinatus 535-536 fuit; ac propterea ipsi huius ordinationis licentia a Milonis fautoribus tribuebatur. Hoc autem tempore, ordinationis scilicet Milonis sub annum 951, non Ioannes XII, sed Agapetus II Romanam sedem tenebat, qui ad eam euectus anno 946, obiit anno 956. Tertio n. 9 subdit, se quidem hanc apostolicam dispositionem, qua idem Milo in ueronensi sede constitutus uidebatur, reueritum, de repetendo suo monasterio cogitasse: at precauens, ait, ne . . . . estimer non uocatus  quidem, sed prouocatus, iudicium me uelle delitescendo effugere, ad pedes apostolatus uestri me prosterno, et quis e nobis duobus, cum una ecclesie sedes duos non admittat sedentes, episcopus sit, audire cupio; eiusdemque pontificis sententiam efflagitans, ad finem usque epistole ita prosequitur, ut eius pontificis iudicium querere uideatur, qui ordinationi Milonis licentiam dedisse ferebatur. Hec autem congruunt ei tempori, quo Ratherius sub Agapeto II una cum Luitulfo uenit in Italiam, et Milonem ordinatum reperit. Eidem quoque tempori, seu exeunti anno 951, uel ineunti anno 952 strictius conueniunt anni uiginti inchoati, quibus se omnigeno calamitatum genere fatigatum pronuntiat num. 1. Siquidem iam inde a sui episcopatus initiis, id est ab anno 932, plura ab Hugone rege se pertulisse narrat num. 5, et similiter num. 1, ab ipso ordinationis die destinatus sum, inquit, quam hic deploro, perditioni. Totus itaque epistole quinte contextus cum anno 951 uel  952 aptissime concinit.

uII. Idem tempus multo magis efflagitant aliarum quoque epistolarum uI et uII, que insimul exarate fuerunt, contextus et rerum gestarum series. Nihil ex iis, que in eisdem epistolis narrantur, posterius est anno 951 et 952. Postrema que profertur uicissitudo illa est, cum post secundam expulsionem, que accidit anno 948, e Germania quo sese receperat, Italiam reuersus anno 951, ut episcopatum recuperaret, inuento in episcopali sede Milone, de recuperando episcopatu despondens, initio quidem monasterii solitudinem repetere cogitabat, et hoc consilio rediit in Germaniam; at auditis oblocutionibus nonnullorum queis episcopatu iuste priuatus tradebatur, ne diuulgatam criminationem sua fuga comprobaret,  adeundi monasterii consilium deponendum, et appellationem apud Romanum pontificem, atque ad omnes episcopos interponendam, caritatiuumque Romano itineri suscipiendo subsidium a Christianis petendum decreuit. Nonne hec gesta noscuntur statim ipso anno 951, uel ineunte anno 952, cum recuperandi episcopatus spem omnem interceptam deprehendit? Cum porro affirmet epist. uI, post desertam ultimo tempore Italiam nusquam aliqua mihi uel hospitii quies, nusquam aliquod suffragium nisi locus misericordium, quos fuisse Germanos episcopos indicat epist. u, num. 2; cumque perspicue insinuet se a repetende solitudinis consilio deductum non adiisse monasterium, nec ullibi certam sedem nactum fuisse: hec procul dubio omnium maxime repugnant anno 956, et multo magis anno 962. Etenim ante annum 956 a Brunone receptus, apud eum aliquandiu uixit: mox Leodicensem cathedram anno et amplius obtinuit, ac tandem ab ea exclusus, ut haberet unde uiueret, monasterio prefectus fuit. Si uero ponatur  annus 951 uel 952, cum omnium epistolarum contextus, tum rerum gestarum series equissime congruent.

uIII. Una obstat inscriptio epistole quinte, que non ad Ioannem pontificem, sed ad Agapetum data dicenda esset. Quid autem sentiendum? Cum grauissima sint que ex epistolarum contextu et historia exigunt annum 951 uel 952 sub Agapeto II, nec repudiari possit epistole quinte inscriptio unico licet exemplo Lobiensi fulta, que Ioannem  prefert; id unum suspicari et coniicere licet, hanc epistolam cum aliis duabus scriptam quidem fuisse anno 951, uel ineunte anno 952 ad Agapetum II: at cum spes omnis obtinendi quidpiam euanuisset, eam tunc fuisse suppressam; ac dein Ioanni XII inscriptam anno 956 aut 957, cum sub initium pontificatus eius, Luitulfo in Italiam reuerso atque uictore spes recuperande sedis Ratherio iniecta fuit, uel saltem anno 961, cum de Ottonis reditu in eamdem Italiam  fama retulisset, ut Berengarium deuinceret, et a Ioanne XII imperator coronaretur. Mirum uero maxime accidet, Ratherium, mutata licet inscriptione, nichil in ipsius epistole textu immutasse, nichilque eorum addidisse, que sibi contigerunt post annum 952. Hinc dubitari potest, num he littere reipsa ad Ioannem XII misse fuerint; et de aliis duabus, num ad eos, quibus inscribuntur, fuerint directe, non minus ambigendum est. Confer auctoris uitam § 9 in fine. Harum trium epistolarum diligentissimam, nec inutilem collationem cum codice Lobiensi accepimus.



537 EPISTOLA u. AD IOANNEM SUMMUM PONTIFICEM.

Summo prime, hoc est Romane, sedis pontifici, domino patriarche reuerendissimo IOANNI RATHERIUS  peccator et exsul.

1. Paruitatis mee qualitatulam, omnigeno calamitatum genere per annos iam uiginti  fatigatam, et a pueritie oris in oras senectutis per innumeros erumnarum scopulos infelicissime deuolutam, uestre paternitatis prouoluens uestigiis, domine reuerendissime, archipresulum archiepiscope, et, si de ullo mortalium iure dici possit, uniuersalis papa nominande, precor in Omnipotentis amore, ut querelam miseriarum mearum patienter ac benigne suscipiatis, eiusque uice mihi uel sero succurratis, cuius ideo sedem obtinetis, ut portas inferi preualere  aduersus Ecclesiam non sinatis , in quantum scilicet reniti, cum Dei ipsiusque adiutorio, ualeatis. Quod si de persona conquerentis, uociferantis, et pre angustia clamantis requiritis; ego, ego sum, domine, miserrimus ille, qui ueronensibus datus episcopus, ipso, ut ita neque absurde loquar, die destinatus sum, quam hic deploro, perditioni. In cuius persecutione ita omnis pene quasi coniurauit mundus, ut miserrimo, omniumque etiam consanguineorum auxilio destitutissimo mihi uisum sepissime sit, quod nullus fuerit tam iustus, qui in me non exstiterit iniquissimus; tam munificus, qui non tenacissimus; tam pius, qui non crudelis  ; tam ceteris per humilitatem submissus, qui mihi non alter uisus sit Tarquinius; tam uerax, qui in  promisso uel ullum ueritatis uerbum mihi dicere sit dignatus, a summo scilicet nobilitatis usque ad infimum seruitutis.

2. Quod si aliquis excipi ualet, excipiantur 538  Germani, ac solummodo et difficillime, abundante uidelicet iniquitate, et refrigescente caritate , episcopi; qui, ut reor, si quid commodi mihi contulerunt, metu illius in decretalibus Alexandri pape egerunt , qui ait: Quicunque ex uestro collegio fuerit, et ab auxilio eorum episcoporum, utique et destitutorum, se subtraxerit, non sacerdos, sed schismaticus iudicabitur.

3. Ego sum, domine, ego, quem Grecia Orienti, Hispania ualet nuntiare Occidenti, se uidisse  aut pallere tristitia, aut rubere pre uerecundia; quem  iam ubique uideri, atque ab omnibus gyrouagum pudet uocari. Miretur quis, quomodo quod cunctis erat canticum, uestro apostolatui quiuerat fore  celatum. Hoc ad mee quoque, peccatis merentibus, damnationis cumulum, quod nec apud uestram sacratissimam sedem, neque apud aliquem principum uel potentum, intercessorem inuenire nunquam ualui ullum. Ut autem quondam Paulus Cesarem  ita ego  appellabam Romanam sedem. uerum, ut strictim tacta dilucidem, et quo ualeo succinctius; Notgero fauste recordationis episcopo meliora, ut remur, petente, datum episcopium est meo domino Hilduino, iure stipendiario  , promisso regis , qui me tunc oppido, ut credebatur, diligebat, manente, quod ubi illum altius promouendi locus emergeret, ego petentibus darer episcopus. Inthronizato Medionali eo  , ut sese instabilitas mundane sepe continet uolubilitatis, longe aliter atque promiserat regi placuit, cupienti potius, ut fama erat, unum e tribus [subaudi intronizare], aut quemdam Aquitanum, aut quemdam Garafridum, aut Manassem Arelatensem archiepiscopum, contra ius licet canonum  .

 4. Inter agendum reuertor a Romana sede, peracta legatione, ferens priuilegium  pro iam dicto domino meo actum, cum archiepiscopali pallio. Allate cum his sunt et littere domini pape tunc temporis Ioannis gloriose indolis  , quibus continebantur preces eiusdem, 539 totiusque Romane Ecclesie, uti ego ueronensibus darer episcopus. Displicuit hoc non parum regi contraria molienti; sed obtinuit deprecatio apostolica, instante rogando, meo iam dicto, cum primoribus regni, domino [scilicet Hilduino]. Ego semiuiuus pene iacebam infirmus. Persuasum est regi, puto, a me diligentibus, quod non euaderem. Hac spe pellectus consensit, satisfacere gestiens tam domino pape, quam ceteris, quos inconueniens uidebatur offendere rogantes. Euasi [scilicet  e morbo], ordinatus sum ego. Iratissimus redditur ille; iurauit per Deum  quod diebus uite sue de ipsa ordinatione non essem gauisurus. Misit ergo in pitaciolo  certam quantitatem stipendii, quod tenerem de rebus ecclesie; de ceteris exigens iusiurandum, ut diebus illius filiique sui amplius non requirerem. Ego intelligens quanta absurditas hoc consequeretur, non consensi. Quid  magis? Adhibuit undique persecutores et aduersarios, qui aut deterrerent me, ut effugerem, aut irritarent, ut in illum excederem, et ut expellendi me inueniret occasionem. Nactus est  ; cepit me, retrusit in custodiam in quadam Papie turricula; non dico sine mei culpa, qui enim  inter talia saltem in uerbo non offendit, hic perfectus est uir ; sed contra legem ita hec egit, et sine audientia. Dicat hic quisque quod uolet; temerariis enim iudiciis, iuxta Augustinum , plena sunt omnia. Confiteor uero ex quo 540 eum primitus uidi, usque dum hominem exuit, semper me Theodosii felicitatem imperatoris illi optasse, et adhuc eius recordatione me grauiter affici dolore.

5. Duobus annis et dimidio, nisi fallit recordatio,  priorem pertuli persecutionem  , et totidem carcerale supplicium: hinc emissus subii totidem quoque exsilium  . Sed cum per Dei misericordiam ego quidem eo inuito fuissem liberatus, ille uero per Dei iustitiam regnandi honore priuatus, sedit animo illum adire  , eiusque calamitatem omnibus diebus obsequio solari: nam nec defuerat qui intimaret  quod penitens sepe optasset, ut daret Deus, quod ad eum uenirem, et si ualeret, restitutionem mihi impetraret: sin alias, daret pecunie tantum, ut amplius non egerem. ueniebam, comprehendit me Berengarius  instinctu Manassis sanctissimi archiepiscopi  , ut qui iure locum obtineat Ambrosii. Tribus iterum  et  semis mensibus sub custodia retentus, indeque emissus,  ueronamque perductus, et a Milone dolo receptus  , ut scilicet Manassem expelleret, ne penitentia ductus iuuaret, quem plurimum, ut fertur, nocuerat auunculum regem.

6. Quod martyrium uersutiis eiusdem Milonis per biennium pertulerim, satagam si referre, historiam putetis. Summam tantummodo ut breuissime comprehendam, omnes clericos, milites, 541 colonos, et famulos  ipso contra me patrocinante, non synodum agere, non capitulo clericorum interesse, non aliquid, quod emendandum esset, audebam solummodo commemorare, statuere quidlibet, uel destituere, nusquam aliquid, quod scire uellet, loqui poteram, quod non continuo sciret; sacramento enim ab omnibus id,  credo, extorserat. Et cum omnes sui coram illo mihi detraherent, ille solus contra omnes quasi pro me faciebat, ut scilicet prouocati ampliora derogando referrent, ita ut alterum credere possetis Antipatrum Herodis impii filium: nam boni [f., non enim boni, etc.] aliquid maliue agere, potestatis uel licentie erat mee. Idipsum etiam quod ipso imperante agebam [uulg. male, aiebam]  uertebat in culpam, clericorum occulte struens contra me calumniam, mihi uero de eis promittens dolose satis uindictam. Hoc adeo processit, ut quadam die, dum ordines ecclesiasticos agerem  , archidiaconus cum omni clero exiens, me solum in ecclesia relinqueret, et alteram sibi contra me uindicaret.  Et, o tempora! o mores! o legis canonice  publica coniuratio! o, ut ita dicam, abominatio desolationis! o uerbum factum in Isrel, quod quicunque audierit tinniant merito ambe aures eius!  Arelatensis archiepiscopus, tendens insidias ueronensi episcopo, consecrauit episcopum quemdam sue diecesis in titulo Ecclesie ueronensis. Quis non miretur? quis non obstupescat? Ubi enim fas? ubi lex? ubi secularis [subaudi lex] unucuique prouincie certos, distribuens inconuertibiliter limites? ubi consideratio cuncta cernentis? ubi: Non transgredieris terminos, quos constituerunt tibi patres tui?  Non intelligunt ad hoc pertinere, qui nesciunt quam longe uerona ab Arelatensi absit patria. Ubi erat quod lex ait : Si quis metropolitanus,  nisi quod ad suam solummodo  pertinet parochiam, agere tentauerit, gradus sui periculo subiacebit? Et ubi archidiaconus [f., archiepiscopus] suum prefixum canonibus non excedens, teneat cum humilitate locum?« 542 Sed hec ad illos, qui unius sedis sunt archiepiscopi. Cui uero quinque  licet episcopiis preesse, nullique prodesse, quid poterit non licere? Horum uero omnium cum incentor Milo esset et auctor mei tamen et uideri et dici ambiebat aduocatus et tutor. Itaque callidissime me affligebat, ut rarissimus esset in regno, qui non estimaret amicissimum eum esse mihi omnino. Ego uero miser eram diebus noctibusque ita confectus et anxius, ut tederet me uite mee, et mallem in Walberti, ut quondam,  turricula, quam sedere in ueronensi cathedra, esurire  sub Hugone, quam epulari cum Milone.

7. Biennio et hoc tolerato, grauissimo omnium, quas antea, et post pertuli, miseriarum carcere,  dum ad uespertinalem persoluendam pergerem synaxim, adfuit missus domini regis Lotharii precipientis, ut urbe decedens darem locum Manasse sedem meam inuadendi, adiiciens amicale [id est amicabile] satis consilium, melius scilicet esse, ut secederem, quam Milonis dolo aut exmembrarer, aut interficerer, aut  comprehensus, quo minime uellem abducerer. Calamitosum hic accusare, cum possem, deuito aliquem  , ne adiiciam super uulnerum eius aliquod, quod propheta conquerendo prohibet, dolorem . Quid plura? Feci iussus quod antea libentissime fecissem iniussus, nisi interdixisset, quod ait in Euangelio de mercenario Dominus ; sed non potui agere impune. Lupi illi  gregem non querebant inuadere, sed pastorem; persecutusque in una ciuitate, fugere uenialiter potui in aliam.

8. Interiecto dehinc tempore, cum gloriosissimus atque piissimus, cunctoque celebratissimus orbe rex noster  Italiam introisset; adfui cum eius clarissimo filio; tentans si daretur optio, ut meo restituerer loco. Sed impediuit, quod alterum illic institutum rex inuenit, Milonis scilicet nepotulum  ; ne difficile sit coniectare, cuiusce rei causa [al., gratia] tanta mihi intulerit mala. Cui 543 quidem Manasses sedem uendiderat  ; sed fautores huiusmodi ordinationis licentiam se accepisse gloriantur ab apostolatu uestre dominationis  .  Cedere igitur tam apostolice uestre auctoritati, quam illius regali maiestati, quam reprehendere si quid decreuissetis, tutius fore credens, statueram, carceribus et exsiliis per Dei misericordiam exemptus, et in latitudinem  liberi arbitrii eductus, solitudinem  monasterii petere, et ibi exspectare Deum, qui saluum me faceret a pusillanimitate spiritus et tempestate persequentium , causasque expulsionis mee a memetipso penitendo exigere, meque ipse, ut non iudicarer, iudicare, quod statuissetis, a Deo decretum credere: summus enim pontifex a nemine debet reprehendi, et cor regis in manu Dei . Que duo utrumque commonefaciunt, credo, illum [id est pontificem], ne reprehendenda agat; istum [id est regem], ne cor suum a manu Dei, id est, a gubernaculo  in disponendis regni necessariis auferat. uestram credo paternitatem neque uoluisse, neque ausam fuisse contra legem canonicam alicui quidlibet agendi dare licentiam:  illum non alia necessitate regnum ambiisse Italicum, nisi ut distortum per multimoda iniustitiarum, huiusmodi scilicet et aliarum irrectitudinum uolumina, ad rectitudinem Christiane legis potestate imperiali cogeret regnum  .

9. Decreueram igitur, ut dicere cepi, monasterium ita expeditus petere; sed rursum cogitans, in quali ordine illic quoque deberem esse, episcopi scilicet, an presbyteri, an alterius, an nullius ordinis (dicturum est enim forsitan aliquis eorum, qui sibi arrogantes solent in corde, uelut etiam hic publicanus, dicere, quia nec cum bonis [: fluctuans inter hec animus,  cui potius assensum prebeat, ignorat. ueridicoque post, et hoc insperato 544 percipiens relatu, mihi ab emulis quedam obiici, pro quibus non ui, sed iure, ministerio sacerdotali me asserant priuari: uerens, ne hec mei cessio uel patientia, alicuius alterius, presentis scilicet aut futuri, fiat depositio a dignitate propria (procliuis enim semper est in deteriora ueteris Ade posteritas; nulloque existente qui opponat se murum pro domo Isrel, stans in prelium in die Domini [Ezech. XIII, 5]; uerendum est [: precauens etiam, ne iuxta illius in decretalibus dictum, qui ait: Manifestum est confiteri illum de crimine, qui canonice uocatus, iudicium subterfugit; estimer non uocatus quidem, sed prouocatus, iudicium me uelle delitescendo effugere; ad pedes apostolatus uestri me prosterno, et quis e nobis duobus, cum una ecclesie sedes duos non admittat sedentes, episcopus sit, audire cupio. Si ego, ueronensis ergo: si ille, repulsio mea non furtiua esse debet, sed publica, ne ob falsum contrarie suspicionis rumorem, contra uos  clamet ecclesie terra, et sulci  eius cum ea. Adimi quoque episcopo episcopatum,  antequam cause eius exitus appareat, utrum ulli Christiano uideri iure possit, a uestra paternitate uolo discere; nam miser ego et imperitissimus multa mei causa perquirens et relegens, nusquam hoc potui inuenire. Quod si talis est culpa, conuenientius uidetur, ut degradatus prius careat officio, post episcopio, ne non iuste, sed inimice uideatur actum.

10. Ne igitur criminosus uidear criminatus, aut fugax prouocatus, audientiam rogo, audientiam flagito, inuasoremque ecclesie mee cum ipso pastorum omnium pastore audaciter furem uocitans et latronem , quia aliunde ascendit, non per ostium introiuit, (etenim uiuente uiro nubere alteri [  545 coram apostolatu uestre sedis ad certamen canonicum prouoco, eo etiam, si uestre dominationi placet, tenore, ut siue pro me, siue pro illo lex obtinuerit episcopium, cui uobis uisum fuerit, tribuatis tantum in Domino: preesse enim ulterius non concupisco, si prodesse, ut antea, nulli ualeo.

11. Offenderit sane, timeo, uestre paternitatis sincerissimum auditum, paulo quam decuit seuerior, et quasi inuectiua in aduersarios oratio; sed peto ueniam dari afflictissime pusillanimitati. Nam si compatientis et non dedignantis erga meam utamini  miseriam affectu, aduertere prudentissima  uestre pietatis poterit dignatio, me isthic nullum aliud illorum tetigisse uitium, nisi quod ad meum illis famulatum est detrimentum. Testor uero et promptissime Deum, maluisse me  in uno Probi, in altero mores Ambrosii, quam aliquid inuenire quod carperem sinistri, eorum maxime que pertuli. uerum, ut in breuiloquio comprehendam quod opto, aut ueronensium esse conuincar, aut nequaquam episcopus; uniuersalem  namque me presulem esse non consequitur ullatenus, et tedet me in hoc uel errare, uel errandi aliis causas prebere diutius. Non pontificem quoque pontificalia presumere, quanti sit periculi, tanto minus ualeo ignorare, quanto frequentius missas aliquem laicorum celebrare  nullatenus presumere perspicio quotidie.  Unum uero e nobis duobus episcopum non esse, cum etiam infantum, si qua eis inest, satis euidenter ualeat comprehendere ratio; quis autem nostrum sit, uestre pastoralitatis decernere debeat prouisio; absque maximo uestri, si dicere audeam, periculo  indiscussum relinquere non ualetis omnino.



546 EPISTOLA uI. AD OMNES FIDELES  .

Idem miser, infelicissimus et deceptissimus, promissiloquorum  figuris et enigmatibus affatim satiatus, hisque fidem ulterius adhibere et experientie magisterio iam nimis sero prohibitus, omnibus legem Christi implere uolentibus.

 1. uillicatu concessi presulatus, hoc est ueronensis, priuatus, bonorumque omnium miserationi expositus, fodere ut huc usque inaniter laborando amplius non ualens, remunerationis denario carens, expersque omnimodi redditus,  quod semper erubui, seu scilicet superbie nota, seu recuperationis fiducia  mendicare, tertium quod agam non inueniens,  compulsus, caritatem, sicubi est, requiro, ingeminansque clamorem, meam ut respiciat imploro calamitatem. Nusquam enim aliqua mihi uel hospitii quies; nusquam aliquod suffugium, nisi locus misericordium, eorum utique quibus in corde loquitur Euangelium: Cum facis prandium aut cenam, uoca pauperes, et beatus eris, quia non habent retribuere tibi; retribuetur enim tibi in resurrectione iustorum . Metuendum quoque diuitis auari exemplum, qui non aduertens, cur Lazarus ante ianuam eius iacere fuerit permissus ; unde maximum captare ualuit refrigerium, indeficuum accendere infelix non precauit incendium; cuius clamori quia pium non adhibuit auditum, expertus est in semetipso ueracissime dictum: Qui  auertit aurem suam a clamore pauperis, et ipse clamabit, et non exaudietur . Et ideo dum aque miser guttam peteret, non est exauditus, quia non dederat; et in hoc assertor ita loquens ueridicus: Qui declinat aurem ne audiat legem, oratio eius erit exsecrabilis . Lex autem cum priori seculo fuerit, ea cuilibet  547 impendere alii, que sibi quis uellet ab alio prestari; sequens quoque, ne in ullo naturale inhiberet bonum, ita lata est per Decalogum: Diliges Dominum Deum tuum ex toto corde tuo, et ex tota anima tua, et ex omni mente tua, et ex omnibus uiribus tuis, et proximum tuum sicut teipsum . Tertia sub gratia scilicet ita: Alter alterius (inquit usque [ onera portate,  et sic adimplebitis legem Christi , Christi utique, Christi. Nam ipse interroganti cuidam, quod esset mandatum magnum in lege, cum primum maximum premisisset, secundum simile confirmauit esse: qui ut et suos a ceteris segregaret: In hoc, ait, cognoscent omnes, quia mei estis discipuli, si dilectionem habueritis ad inuicem .

2. Diligo Deum,  sed unusquisque ait requisitus, pessimus omnium, etiam quilibet tyrannus;  nam, proh dolor! odium ita usquequaque hodie abundauit fraternum, ut nullum gloriosius in seculo genus  , quam, proh nefas! homicidarum. Sed e diuerso recumbens super ipsum precipientis pectus: Si quis, ait, dixerit quoniam diligo Deum, et fratrem suum oderit, mendax est; qui enim non diligit fratrem suum, quem uidet, Deum quem non uidet, quomodo potest diligere?  Et: Omnis qui odit fratrem suum homicida est . Et: Scitis quia omnis homicida non habet partem in regno Christi et Dei . Omnis, inquit, omnis, id est nec quilibet eorum, quos paulo ante deploraui infeliciter  gloriosorum, nec aliquis osor fratrum. Nullum, alius inquit, odio [id est odio habeo] Christianum. Ergo omnes diligis;  nichil enim est tertium. Et hec est illa caritas, quam Apostolus prefert etiam martyrio, cuius quia ope indicibiliter  indigeo, nichil dulcius quam illud, dum legitur, audio; omnesque ut idem agerent optarem omnino: Qui habuerit substantiam mundi, et uiderit fratrem suum necesse habere, et clauserit uiscera sua ab eo, quomodo caritas Dei manet in eo?  Et alibi: Filioli mei, non diligamus uerbo, neque lingua, sed opere et ueritate . Et illud psalmographi: Beatus, qui intelligit super egenum et pauperem ; cuius cum intelligentie 548 modum nouem distinctionum fidibus descriptum a beato legerim Gregorio, non minus consolationis capio, cum in dictis auguste recordationis Aurelii Augustini scriptum inuenio: Omnibus  quidem inopibus misericordia iure debetur, sed maior quidem in his, qui ex nobilitate et diuitiis in ultimum statum deuenerunt, nos miserationis pulsat affectus; consonantemque huic Hieronymum, ubi commemorat his potius tribuendum, qui cum acceperint erubescunt. Sed perpendat  sincerissima, quam quero, caritas,  aduertat piorum uniuersitas, quam durum, quamue  sit uerecundum, opis se clamare indignum, qui erogandi suscepit officium, qui non minus interiori quam exteriori gemebundus dicere ualet inopia: Tota die uerecundia mea contra me est; et confusio faciei mee cooperuit me ; et cum similibus: Miserere nostri, Domine, miserere nostri, quia multum repleti sumus despectione, quia multum repleta est anima nostra, opprobrium abundantibus, et despectio superbis .

3. Cum constet autem nullos pluribus, quam qui  plura habent, parua minoribus sufficere; miretur, uereor, alicuius prudentia, superiori mei ipsius professione, domo me quoque carente propria, que  mihi sit mendicandi necessitas tanta. Ad quod satisfaciendo ut respondeam, sciatur, queso, quod perdito,  ut me spes fefellit recuperandi, episcopio, uolui contendere, ubi perpetuo quiescerem, aliquo. Sed cumulantes sibi  litigene contentionis prudentissime, ut eis uisum est, emuli causas, prouocauerunt me, quiescendo eis parcere deliberantem, quibusdam obloquiis, non quidem in facie, sed ex obliquo. Quibus nisi  canonice respondeo, aut criminosus aut fugax iudicor; pessimeque suspicionis cauterio, quod gesto officium, infamis aduro. Facultas autem illud  cum desit agendi, maxime cum [subaudi me] longius disparato  Romana ob hoc adiri, si liceat, cogatur Ecclesia, publicisque uehiculis, ut temporibus quondam diue  memorie Constantini, 549 episcopos deuehere ad concilia iam olim desueuerit imperatorum munificentia, iter hoc tam necessarium infectum  dimittere non uolens, perficere non ualens, bonorum omnium in hoc pro Dei amore auxilium rogo, malorum nulli aliquid inferens importunitatis, qui auxilium tantummodo flagito caritatis.



EPISTOLA uII. AD EPISCOPOS ITALIAE, GALLIAE ATQUE GERMANIAE  .


Dominis Patribus et reuerendissimis compresulibus per uniuersam Italiam, Galliam atque Germaniam in Domino constitutis, RATHERIUS peccator et exsul.

1. Decreueram quidem, Patres sanctissimi, sede propria, hoc est, ueronensi pulsus, liuori persequentium cedere, quod nonnullos probatissimorum legimus fecisse, solitudinemque monasterii petere, et ibi exspectare Dominum, qui me saluum faceret a pusillanimitate spiritus et tempestate  contra ius fasque impie garrientium. Sed ueridico percipiens relatu quedam mihi ab insidiatoribus obiici, pro quibus non ui, sed iure me asserant episcopio priuari, dicenteque Apostolo: Omnia licent,  sed non omnia expediunt ; uerens ne hec mei licentia in alicuius alterius, presentis scilicet aut futuri redundet damnum uel calumniam, aut iuxta quod Iulius papa Athanasii dicit accusatoribus: Quia si in uera, inquiens, fideretis innocentia, nullo modo uos subtraheretis a uocatione canonica, estimer tantopere querere otium quod iudicio audeam nullatenus adesse; licet me nemo  canonice euocet [al., conuocet], uestrum sacratissimum cetum  constantissime appello. Consilium atque auxilium pro ueritatis, que Christus est, amore deprecor; non aliud nunc tamen, quam synodicam conuentionem, et promulgatam a sanctis Patribus legem. Adimi namque episcopo episcopatum, antequam cause eius appareat exitus, utrum ulli  Christiano  uideri 550 iure possit, uestre paternitati dimitto iudicare. Conspirationum quoque crimina, plebisque contra episcopum dissensionem, utrum cum sancto Callisto papa, antecessorumque  eius turba quamplurima episcoporum, ut uerbis ipsius utar, spirituali gladio placeat ferire, an in preiudicium totius ordinis nostri patienter sinatis crescere et multiplicari, uestri erit arbitrii, non mei silentii.

2. Itaque ne aut criminosus uidear criminatus, aut fugax prouocatus, concilium appello, concilium flagito  , inuasoremque Ecclesie mee, cum ipso pastorum pastore furem uocitans et latronem, quia scilicet aliunde ascendit, non per ostium introiuit, ad certamen canonicum prouoco; et, si dissimulauerit, anathemate perpetuo cum sacratissimis legibus iuste, ut omnibus sanum sapientibus liquet, nisi penitendo resipuerit  . Amen, respondeo. Nec incommemoratum uestre paternitati pro me faciens  illud B. Alexandri pape capitulum omitto, Quicunque ait, ex uestro collegio fuerit, et ab auxilio eorum episcoporum  se subtraxerit, non sacerdos, sed schismaticus iudicabitur. Et illud prophete pariter non omitto improperantis: Non ascendistis ex aduerso, neque opposuistis murum pro domo Isrel, ut staretis in prelio in die Domini ; et: Canes muti  non ualentes latrare . Illud quoque Domini: Qui me erubuerit, et meos sermones; et hunc Filius hominis erubescet, cum uenerit in gloria sua, et Patris, et sanctorum angelorum . Quod sagacissime, ut opto, flagito, et desidero, uestre paternitatis generalitate cauente, Deus pacis conterat Satanam sub pedibus uestris uelociter. Gratia Domini  nostri Iesu Christi sit semper uobiscum.



551 EPISTOLA uIII. AD MILONEM uERONENSIS SEDIS INuASOREM 

Impetitori uehementissimo M. uicentino  R.  ueronensis episcopus uehementissime impetitus, impulsori compulsus.

1. Quod instante  festiuitatis necessitate, celebrari ceteris nuper elapsis que obseruantius debet utique, dum summa celebritatis illius in sacrificii precipue constet distribuendi atque sumendi mysterio, quo Agnus, 552 ut pateretur pro nobis, asseritur natus; heret animus, ut sepe, tuto id an possit presumere, cui noscitur ipse Deus, qui et Agnus, inobedienti dixisse: Si offers munus , etc. Cumque te aduersum me aliquid non ignorem habere; munus Deo solemnitatis eiusdem offerre dum cogor  , culpam ipsam, reconciliari quo ualeam, cupiens inuestigare, non aliam inuenire ualeo, nisi quod ausus sim me antea ad episcopatum  ueronensis Ecclesie consecrandum admittere, quam nasci ualueris ipse  . Sed quid timerem, etiamsi scire potuerim nasciturum, qui utrum femina, an masculus esses futurus, minime noueram? Et hec quidem anterior mei contra te culpa, pro qua utique me comprehendisti, abduxisti, exsulasti, ad dedecus hec omnia tamen imperatoris  et  553 ducum  nostrorum, contraque  mala omnia interdicentis  preceptum.

2. Recentior [subaudi culp.], imo presentissima est, quod nec morior, nec ineo, ut incitas, fugam. Sed quis mori potest, Deo uitam seruante? Fugere uero quomodo audet, qui sibi ab eodem dici nequaquam ignorat: Mercenarius fugit, quia mercenarius est , uidens scilicet lupum uenientem; et: Qui dimiserit uxorem suam, excepta causa fornicationis, facit eam mecari?  Qui uero quemlibet facit mecari, nonne consequenter animam interficit, cum scriptum sit: Anima, que peccauerit, ipsa morietur?  Prohibet quod me facere uero qui dicit: Ad interfectionem filii ne ponas animam tuam . Si  non ad filii  enim, multo minus ad tantorum iugalis legaliter mee gnatorum. Quod si te non pudet lupum uocari hic, ut alibi furem  ; formido, noueris, ipse mercenarius dici: pastorum enim desidero reperiri in numero, cum unusquisque surrexerit in ordine suo . In qua discretione cum etiam hedi tam sint grauiter, ut Euangelium dicit, damnandi ;  deuoratores lupi agnorum quid sint,  cogita, passuri. Et notam huius modi, moneo, caue uocabuli; collata enim hec ad inuicem duo ostendunt  ; ouem omnem [supple esse], quamuis peccatorem, qui iniuste aliquid ab inferente patitur; lupum, qui infert. Sane cum audis, quod dimissam qui duxerit, mechatur ; si tu non uereris mecari, metuo, scias, ego Nicolaita uocari. Et hec quidem, ut inemendabilem  contra te meam astruam culpam.

3. Tuam uero [subaudi culpam] contra me malo ipse percenseas, quam ego monentem ita offendam: Mihi uindictam, subaudi reserua; ego retribuam, dicit 554 Dominus . In qua retributione ne tibi aliquid incommodius contingat, suadeo  cogites,  quamque contra teipsum, cum persancte imperatori, ut et ego, fidem iuraueris, agas, cum edictum illius  destruere moliris, et illos, qui ei idem iusiurandum fecerunt, quod tu, ad tui in hoc trahendo auxilium peierare compellis: cum  pontifices canonum facis tam grauiter transgressores, dum tui existunt fautores: cum patrem filios cogis suspectos habere, et filios patrem sine culpa odisse; cum periuria negligi facis, anathema pro nichilo duci compellis, dum dicenti alicui: Quid mihi uultis dare, et ego uobis eum tradam, , premium polliceri non abnuis? Hec et his similia contra me cum facias, uel potius contra te, tibi dimittens perpendere, sicut mori in eo non possum iudicio, ita secedere me, quod tui [supplendum uidetur gratia]  facere non possim  securus, formido. Si resipiscere nunquam deliberas, alia moliri, quod cepisti,  tenta, suggero, uia, imperatoris et ducum nostrorum, si uales, acquirendo utique, quo recedam  , imperium, et non per significantiam aliquam, sed simpliciter et aperte ad intelligendum; nam cetera omnia moliris incassum, nisi forte Deus tibi habet permissum, quod de agno permittit facere lupum, et hoc ad tui magis, quam mei credito, damnum.



555 EPISTOLA IX, seu potius  FRAGMENTUM ALTERIUS EPISTOLAE AD EUMDEM MILONEM.

Ego autem ad flagella paratus [subaudi sum], culparum scilicet mearum non inscius. De te quid iudex  censeat iustus, qui flagella mihi irrogas innoxio  , tu ipse uideris. Quod si te fallit notitia, audi quid Nabuchodonosori re in consimili dicat propheta: Iratus sum super populum meum, ait Dominus, et tradidi eum in manu tua; non posuisti ei misericordiam, nec recordatus es finis tui; idcirco uenient super te mala, de quibus non poteris effugere; irruet super te calamitas, et nescies ortum eius . Qui  uero tibi ad tantum facinus auxiliantur, audiant: Impio prebes auxilium; et  qui oderunt Deum, amicitia iungeris, etc.; Psalmistam quoque: Quoniam quem tu percussisti persecuti sunt, et super numerum dolorum meorum addiderunt: appone iniquitatem super iniquitatem eorum , et reliqua, que non ignoras.  Qui uero te  , cum possint, ab huiusmodi non refrenant conatu, non est eis opus aliquid dici  obscurius. Apostolum aptissime audiant dicentem: Non solum qui faciunt, sed etiam qui consentiunt facienti, digni sunt morte . Qui  uero mihi 556 contra te auxilium non prebent, Alexandrum papam et martyrem se non dissimulent audisse, cum in decretis suis uiuat, dicentem: Qui autem ex uestro collegio fuerit, et ab auxilio eorum se subtraxerit, magis schismaticus quam sacerdos fuisse iudicabitur. Quam uero siue tu, siue consentientes tibi, siue auxilium mihi non ferentes, non contra me solum, sed etiam contra eos qui ab initio seculi pro iustitia persecutionem passi sunt, agant, si nescis, Euangelium audi: Ut ueniat, inquit, super uos omnis sanguis iustus, qui effusus est super terram, a sanguine Abel iusti usque ad sanguinem Zacarie  filii Barachie, quem occidistis inter templum et altare . Quod si in hoc refellor, patienter fero cum Hieronymo id astruente refelli; dummodo tu dicas mihi  , quomodo scribe et Pharisei Zacariam interficere ualuerint, quem nunquam uiderunt. Qui habet aures audiendi, audiat ; iusteque, quod uolet, opponat.



EPISTOLA X. AD MARTINUM FERRARIENSEM  .

Domino MARTINO uenerabili cepiscopo RATHERIUS peccator.

Dum Apostolus precipiat seniorem obsecrari, prohibeat increpari; compellente qua 557 uos diligo caritate, celare uobis homicidale computo, quantum uobis Ecclesie uestre filii detrahant, precipue  uero de ordinationibus puerorum illicitis; adiicientes  quod etiam pro pretio eas, quod simoniacum et a sanctis canonibus anathemate est damnatum, perpetuo faciatis. Unde et filius patrem, seruus dominum, silicernium  senex obsecro, ut remini scentes quod hodie  specialius mihi et uobis est lectum, hoc est: Scientes quia hora est iam nos de somno surgere ; apostolici illius ad Timotheum recordari non negligatis precepti: Manus nemini cito imposueris ; Petri quoque Simoni dicentis: Pecunia tua tecum sit in perditionem ; multorumque dicentium, et qui dat et qui accipit, anathema sit ; exsurgatis a somno contemptus tam publici canonum tandem aliquando, et a talibus cessetis ordinationibus queso.  Forsitan ille qui dixit: Peccasti, quiesce; et: Conuertimini ad me, et ego reuertar ad uos ; serotinam hanc uestram non despiciet reuersionem, cum sit pius et misericors, et nolit mortem peccatoris, sed ut conuertatur et uiuat . Noueritis sane nullos  uos exinde amplius uituperare, quam illos quos taliter ordinastis, uel quorum rogatibus [al. rogationibus] hoc idem fecistis.



558 EPISTOLA XI. AD NANNONEM uERONAE COMITEM  .

Domino NANNONI, egregie et pernecessarie collato nobis secundum merita principi  , RATHERIUS peccator, et eorum que meretur, uelit, nolit, perlator.

1. Comperit paupertatula mea, uestre dominationis  excellentiam minitari, maximam quod  sitis mihi facturi coram maiestate piissimi imperatoris [Ottonis I] uerecundiam, cum impudentie mee confisus, putarem nullam patuisse stultissimus conscientiam. Sed forte meam introistis  profundius; et illa nostis, que dicta in cubilibus, predicabuntur, parcat nisi Deus, in tectis . De ceteris namque tam uos confido ignarum, quanto mendaciis  mihi detrahentium iam uniuersitas prebere fastidit auditum. Sed quid, Domine, facietis? Ubi uerba cessabunt, facta loquentur. Non semel  enim cum idem ego domine imperatrici [Adelaidi] suaserim, ne, rogo, putetis sapientissimum imperatorem illius beati Iob sententie penitus esse immemorem: Causam quam nesciebam, diligentissime inuestigabam : nec tam credulum uobis existere,  ut os inimici non loquitur ueritatem, non olim solummodo dictum, sed et frequenti usu tritissimum non ualeat recordari. Sed, o pallia  Ratherii uanissimi inertia, nil prorsus illi nisi huiusmodi conferentia! O uenetia, cuius pallia tam sunt gratis etiam accipientibus uilia, ut emi ex his neque ipsa possit inefficax, nichilque conferens gratia! O uera dicentis sententia, et isti seculo congrua: Ita, inquit, enim est comparatum, ut uetera subruas beneficia, nisi ea posterioribus fulcias. Unum enim si 559 improbo exactori ingratoque sumptori negaueris, collatorum millia perdis.

2. O ceterum delicto maximo rei, quibus nec impetranter petere, nec salubriter impetrare illud datur Psalmographi: Ab occultis meis munda me, Domine,  et ab alienis parce seruo tuo ! Deprecor sane, ut de parte piissimi  semper mihi  Cesaris me terrificare, cum nequeatis, cessetis. Millies enim uos magis formido, quam ipsum. Bona enim cum amari, mala cum econtra soleant magis timeri; seruiens uobis duobus impossibiliter dominis, illum diligo, uos timeo. Consideret cur  , sed cui competit, opto. Idem ceterum dum cantemus, cum non obliuisci queamus, sicut de Ioanne nunc dictum est: Hic est enim propheta, et plus quam propheta, uideritis, ne hoc sit plus quam imperare, ut dum gloriosissimus imperator etiam corpora parochianorum suorum episcopis consentiat suis, uos ipsas animas eis auferatis, dum presbyteros  ad synodum uenire, et legationem ipsius pape de uxoribus dimittendis audire, et omnimodo episcopis obedire adeo prohibetis,  ut eos more militum in  uestris manibus recipiatis, et eis in omnibus abominationibus, quas contra Deum faciunt, patrocinium ferre nullatenus omittatis, et quasi uobis dictum sit: Quodcunque solueris super terram, solutum erit et in celis , ita nostram interdictionem eos paruipendere faciatis. Hoc sane cum sit imperare, et plusquam imperare, non est dico regnare: regnare quippe recte est agere, uel quod quis possidet, regere, hoc est gubernare.

3. Utinam ergo me  ut possidetis, etiam gubernassetis, 560 utque mihi imperare, me ita etiam regere amassetis! Tolerabilius nam fuerat uestrum sic ferre dominium, ut quem timerem, eumdem diligerem ipsum, ut facere inchoaueram illum  , de quo mihi congruere illud feci Nasonicum:

 Probra Therapnee qui dixerat ante marite,
   Mox cecinit laudes prosperiore lyra.
 Postquam enim de illo dixeram: Qui liberauit Isrelem de manu Pharaonis , liberet Ratherium de manu Bucconis; dum ille abiturus meliorari cepisset, cepi et ego ei taliter aggarrire:  Si meliorem mihi uult Deus Buccone largiri, auferat te; si peiorem, seruet mihi, deprecor, te. Quod quia non ualui impetrare  , peiorem mihi sub eiusdem terminatione quia contulit declinationis; cadat in eum flagito et eiusdem concinentia rogationis, quatenus non quidem subuertendo, sed potius conuertendo liberet Deus  saltem animas, quas mei odio rebellare contra Dominum compellitis, de manibus uestris. Timere tamen ob talia me uos millies quam imperatorem noueritis. Salutem enim ille non adeo negligit, ut uos facere uidemini,  animarum.



561 EPISTOLA XII. AD AMBROSIUM OTTONIS I IMPERATORIS CANCELLARIUM  .

RATHERIUS AMBROSIO.

1. Celebrata mediante Aprili uniuersali synodo Rauenne  , reuersus conuocaui ex omnibus nostre  diecesis plebibus presbyteros et diaconos, relaturus  ex precepto serenissimi imperatoris, que inibi constituta sunt. Ad concilium [subaudi uocati] omnes  . Cumque uersutia mihi semper rebellium, uiteque mee insidiantium nostre matris ecclesie maiorum  , uenire quidam sint dedignati illorum; ex his, qui conuenerant, 562 aliqui cum maxima deliberauerunt superbia, quod  neque mulierositatem relinquerent, neque ab officio cessarent, quos comprehendi et custodie mancipari usque ad satisfactionem precepi. Satisfactionis uero summam in restauranda, siue, quod uerius est, decoranda beate Dei Genitricis  ecclesia spe huiusmodi contuli, ut, quia illi in agenda penitentia inefficacissimi, utpote ebriosissimi erant, Matris  intercessio Domini illis saltem obtinere dignaretur ueniam, qui ex se emendationem [id est satisfactionem] aliam facerent nullam. Non uenientes uero cum iterum atque iterum uocare curassem, adfuit missus, nomine Giselpertus, et ex parte sui  magistri interdixit per bannum, ne uenirent ullo modo ad nostrum concilium.

 2. Quosdam uero de ciuitate pro diuersis sceleribus accusatos, cum ad satisfactionem uenire dedignati fuissent, missis e latere meo cum  ostiariis ecclesie comprehendi, ut moris est, feci, 563 et satisfactionem factam in idem opus expendi. Quidam presbyter me os uulue appellauit, quem similiter comprehendi, et fuga cum fuisset elapsus, abstuli ab eo, quod potui, non tamen ecclesie contuli, quia iniurie mee uindictam offerre Deo ausus minime, cuius potius laxator, quam ultor esse debueram, fui. Quidam diaconus, quem anno preterito contra [al., citra] spem quoque ordinarium  feci, unam cum ex parte mea ex melioribus plebem cum curte haberet  , ego cum nullam; me fellonem, bausiatorem atque periurum appellauit;  eam abstuli, et mihi, quia fuit necesse, retinui.

3. Iam sunt anni fere quatuor, ex quo unam libram argenti super altare beati Laurentii posui. Eam quidam [sic ms.; uulg., quidem] presbyter ea ratione recepit, ut eamdem resignaret. Non fecit, ad nullam synodum  meam uenit; nichil pro his  incommodi pertulit; ad maiestatem, ut dictum est, imperatoris perrexit; nescio, unde se reclamauerit; quoddam scriptum retulit, omnes inimicos meos letificauit, superque me instigauit. Pratum iuxta flumen in medio uinearum tam mee quam famulorum meorum  habebam: illic uenientes et abeuntes detundere non cessabant, uincta contigua deuastabant, a me semper tributum 564 insuper exigebant. Ubi igitur eum habuerunt perrosum feci arari, in eoque milium seminari. In restauratione domus et amplificatione 40 stultissimus libras expendi, eam Baiuarii  et iuxta positi clerici et famuli precipue destruunt, et mihi culpam inde imponunt. Die noctuque canonici et famuli de interitu meo tractare non cessant; et quod illos tentare non  desinam, me falso accusant. Cum excommunicatione interdixi, ut ab opere seruili Dominica die cessarent. Id cum euincere nullo modo ualuissem, portas obserari contra uenientia plaustra precepi. Hoc facinus aut morte aut expulsione mea debere iudicant expiari. Bucconis  in presentia coniurationem  super eum, meque fecerunt. Ad compositionem  deducti, cum centum libras argenti dare fuissent compulsi, me adito de thesauro ecclesie 30 fere libras acceperunt mutuo sub hac attamen cautione, ut si ad tempus hoc persolutum non habuissent statutum, dupla componerent emendatione. Sunt iam anni tres  , nichil reddunt omnino.

4. Quam uero tanti sint beneficii immemores et ingrati, abhinc, queso, uestra incomparabilis pietas, flagito, uideat; et mihi ocius, nisi subuentum fuerit, perituro propter Deum succurrat. Ipsa beati Pauli apostoli solemnitate  565 pene tota ciuitas affuit, et sedens Nanno  pro tribunali ita orsus est loqui. Quid uobis uidetur, urbani, de isto  prato, quem exaratum uidetis? Responderunt unanimiter omnes: Pessime; qui tamen melius, si uoluissent, iustiusque dixissent: Quid ad nos? Qui fenum ex eo ausus  colligere, ipse eum potuit et legaliter arare. Rursumque: Quid iudicatis de ista domo, quam sic destructam uidetis? Culpa est episcopi, omnes respondent. Qui tamen melius dixissent: Inquiratur, si hoc ullus fecerit  uicinorum, et legaliter emendare cogatur. De extraneis namque  uestrum fuit prouidere, cui commissum eos recipiendi et disponendi officium cernitur esse. E nobis enim quis potuit eos prohibere, cum aut imperatorem adirent, aut ab eo redirent?  Quadraginta, ut fertur, libras in restauratione, ampliatione ac decoratione eius expendit episcopus sexies ostia solummodo restaurando, que partim furto , partim ui fuerant ablata. Non parum pretii consumpsit, et nichil ei profuit. Quid amplius facere potuit?  In ea illum uersari inconuenientissimum fuit, ne aut comprehenderetur, ut olim, aut si se defendere conaretur, igni adhibito  circumposite propter eum  basilice cremarentur. Si neutrum uero contingeret, 566 quid faceret, cum exeunte ex ea uno  ex uestratibus principe alter ei succederet, illi alius, alius item illi? Poteratne cum illis episcopus in una domo uersari? Nihil horum, sed prout  quisque  illorum eius potuit, omnes dixerunt. Ille iterum: Quid de istis clericis  , qui sua beneficia ita perdiderunt? Exclamauerunt omnes: Nihil peius. Qui tamen, si boni filii fuissent, et beneficiis ingrati non existerent, respondere, ut iam supra, quiuissent: Quid ad nos? Hoc pene omnes homines, hoc ipse efficit Deus. Dedit Sauli regnum et abstulit; Iude apostolatum, neque reliquit; postremo diabolo primitus celum, post infernum. Hoc uero cum Deus fecerit iuste, homo facere non debet iniuste. Rursumque: Quid de eo, quod si clericus, aut famulus ipsius per suam uoluntatem  non adit uocatus episcopum, ille suos baculares mittit,  et per potestatem eum rapiunt, et ad episcopum ducunt? Hic cum omnes illud Terentianum ualuissent iustissime respondere: O factum bene! porcino magis uniuersi concrepauerunt stridore. Tunc ille: Missus uobis existo de parte imperatoris et domine mee [Ottonis I, et Adelaidis Auguste], ut si amodo aliquis illorum hoc agere fuerit ausus  , ab omnibus ei resistatur pro uiribus. Cumque hoc dixisset  , quidquid 567 omnibus aduersariis meis abstuleram, et per chartam  uobis missam pauperculis clericis contuleram, et manu patriarche et mea omniumque nostre prouincie cepiscoporum firmaueram, totum eis reddidit dicens, iurasse imperatorem, quod nunquam hoc stabile fore permitteret.

 5. Sed si hoc uerum est, male fecistis, quod hoc mihi non predixistis. Subscriptionem namque manus  si fregero proprie, quid merear, optime scitis. Quid magis? Coniurationem contra me factam cernitis, edictum ex parte imperatoris ad resistendum mihi pro uiribus propositum considerare potestis, periculum uidetis. Si ualetis, et non mihi succurritis, ipsi me interficitis. uera est enim concedentis illatio, quia mortem languenti, qui, cum potuit, non abstulit, inflixit. Si uero ita est, ut Nanno omnes certificare non cessat; nichil plus imperatrix, quam perditionem meam desiderat, nichil minus imperator, quam salutem meam et commodum curat neque saltem me baptizatum eorum aliquis estimat. Nisi uero hec persuasio falsa esse fuerit  monstrata, et ista contra me instigatio, prouocatio  conspiratio, atque audacia imperiali cito fuerit scripto repressa, de mea factum [f. actum] est uita.



568 EPISTOLA XIII.  AD ADELAIDEM IMPERATRICEM.

Serenissime, quibus non dedignatur, Auguste domine Adelaidi R. peccator fidele ultra debitum ultraque posse seruitium.

Si uerum est quod Nanno omnibus persuadere mei conatur aduersariis, nil amplius, quam meum  desideratis interitum, nil minus uester iugalis, quam statum mee curat salutis. Sed si  pro episcopatu hoc agitis, satagite meam tantillum seruare uestra potentia uitam, usque dum beate Dei Genitricis habeam perfectam ecclesiam  . Paratissimum  ad id faciendum, quod mihi exinde ratione preceperitis duce, me nam fore omnino, Deum testor, scitote. Elongari enim potius salubriter, et habitare in monasterii mei desidero solitudine, et ibi Dominum exspectare, qui me saluum faciat a pusillanimitate spiritus et tempestate , quam talia diutius cum anime detrimento inutiliter etiam tolerare. O uero quam omnibus, qui in potestate sunt constituti, ut non semel uestre dominationi suggessi, prodesset, si non tam precipites ferrent sententias, sed illud beati Iob attendissent: Causam, quam nesciebam, diligentissime inuestigabam! 

 Ale, domina, stomachus tumens, mellis non ructuat dulcedinem; et ingeniose fallere gestit,  laudans quod odit.





569 EPISTOLA XIu. EuERACLI  LEODIENSIS EPISCOPI AD RATHERIUM uERONENSEM EPISCOPUM.


Domino et patri ter beato presuli RATHERIO, spectate opinionis uiro, magno  et probatissimo EuERACLUS, seruorum Christi seruus, suus indignus licet uocari filius, quidquid in Christo Iesu felicius.

1. Hyperbaton cum ambagibus suis omittens, rem ipsam, quanta mee pars uestra sit anime, nudo et aperto sermone me iuuat describere, scholastice si non ualeo, utinam uel rustice, non ficte tamen, quia pura traho uoce, quod latet, arcana non enarrabili fibra; quantum uos sinuoso in pectore fixi, notare gestio. Illud comicum nostis : Dauus sum, non Oedipus, ut fucatis uerbis fallam  audientes: sed hec hactenus.

2. Audita uero et attentius percepta legatione uestra mellita, nondum uiso uel accepto, quod pio amore misistis, balsamo, litteris uestris adhuc non lectis,  non minimum erga me, quem cognoui, tam magni et clarissimi uiri affectus integer mihi tantillo accumulauit gaudium; liquor pretiosus, cuius fere eram inops, uultum non mediocriter exhilarauit datus. Audito tandem epitheto non meo nomini congruo, quod uestra caritas mihi nulla commendatione actuum meorum apposuit, ultra quam credi potest  animum letificauit. Inde centies flexis genibus uersus ueronam, uestra quasi lambens uestigia, 570 millies mille uobis rependo gratias. Cuius uero uirtutis, si quod in me apparuerit, qui  nulla omnino preluceo, simulacrum nusquam et nunquam, si experimento discere cordi est, a uobis aberit elongatum. Pristinam sepe soleo ante oculos dulcedinem ponere, idque crebris libenter sermonibus  repetere, et si mane non, uel post prandia inter bibendum, quomodo me fouistis, ut commanducandum cibum, sicut nutrices infantibus edentulis, in os meum traiecistis. Quid ante, quid post pro tanto beneficio commemorem? Rudis sum et ignarus. Quis enim est uobis aut sapientia, aut probitate, aut optimarum artium studio, aut innocentia, aut ullo laudis genere prestantior? Tulliana uox sonat,  tuba Ciceroniana intonat : nullius tantum flumen est ingenii, nulla dicendi, nulla scribendi tanta uis, tanta copia, que non dicam exornare, sed tuarum uirtutum laudes possit enarrare. Patientia si memoretur  tu es ipsa. Non  saliuam glutto sorbuisti mercurialem, inque luto fixum  potuisti transcendere nummum. Satyricos omittamus, ad simplices redeamus et sanctos. Non modo non rapuisti, sed nec quidem appetiisti aliena; largitus es propria, aliorum condolens miseriis, non felicitatibus inuidens alienis, omnibus omnia factus, ut omnes lucrifaceres . Natiua uobis supplex tendit manus patria, et ut redeatis inuitat. Omnes quotquot sunt utriusque ordinis clericalis seu militaris  , mente, uoluntate, studio, gestu, uoce, ut ueniatis, clamant, uos uidere desiderant. Seruitio uobis impendendo nec numerum neque modum prefigimus ullum. Omnia nostra erunt in manu uestra, secundum quod animo uestro insederit, o dilecte Ratheri. Cuncta preuidete, disponite, constituite, et ut libuerit, in omnibus agite. Sub uestro  pollice docto et artifice manum ferule non erubescam subducere. uos ualete, uos plaudite, et gratia Domini nostri uos ab incursu malo tueatur continue.



RATHERII EPISCOPI uERONENSIS OPERUM PARS TERTIA.





SERMONES.



571-577 SERMO PRIMUS [al. II]  DE QUADRAGESIMA.


1. Hortor et admoneo uos mecum, si qui in hac mihi estis plebe consimiles, ut aurem cordis prophetico adhibentes consilio dicentis: Redite, preuaricatores ad cor , cogitet unusquisque nostrum, quare creatus, quare natus, quare renatus, 578 quo pretio, et quare redemptus. Utrumnam debitas gratias retulerit Creatori, factori et Redemptori suo, et eius, ut dignum fuerat, saluberrimis obedierit preceptis. Quod si in hoc se non inuenit  , ut optarem, culpabilem; factori, Redemptori, et protectori gratias referens suo, non sibi illud superbe attribuens, humiliter gaudeat, et ab ipso finem in talibus bonum indesinenter exoptet, et ne preuaricator  unquam iuste uocetur, indesinenter exposcat.

2. Qui uero secus egerunt, ne sese desperent admoneo, sed reminiscentes misericordie Dei super peccatores innumerabilium exemplorum, conuerti a suis prauitatibus, dum sani sunt et 579 incolumes,  uelocissime festinent; ne si dum possunt, non uolunt, dum uoluerint, non possint. Quod tamen si fecerint, antiquum illum aduersarium absque dubio contra se concitabunt, qui totis contra eos sese statim exerens uiribus, conabitur eos uitiis implicare prioribus  . Omnis autem, sicut ait Apostolus, qui in agone contendit, ab omnibus se abstinet . Luctaturi igitur contra tam atrocem, crudelem callidumque tyrannum, quoniam quidem isti nobis ad hoc cum Dei adiutorio actitandum generaliter ac specialiter delegati sunt potissimum dies, abstineamus nos  ab omnibus, que illum fortiorem, nos imbecilliores omnino efficiunt. Que sint autem ipsa, Apostolus melius dicat: Obsecro uos, inquit, tanquam aduenas et peregrinos abstinere uos a  carnalibus desideriis, que militant aduersus animam . Ecce quid nos imbecilles, quid illum efficiat  fortem: carnalia utique desideria, a quibus dum non abstinemus, animas nostras expugnabiles facimus. Cum enim nemo nisi alicui militet, et hic expressius, cui carnalia militent desideria,  minime dicatur  ; dum aduersus animam militare dicuntur, manifeste diabolo militare monstrantur. Nullus enim animarum nostrarum alter est aduersarius, nisi ille, qui eas statim inuadit, ubi Deus eas iusto iudicio deserit. Iusto autem eas Deus iudicio deserit, si eum prius deseruerint ipse: quamuis et innumeras se deserentes ipse minime deseruerit, sed hoc magis ex misericordia quam ex iustitia.

3. Quia igitur carnalia desideria diabolo aduersus animas militant nostras, ne dux de nobis triumphet illorum, opponamus illis abstinentiam, et habebimus, Deo adiuuante, uictoriam. Conuertamur itaque ad Dominum, fratres, in toto corde nostro, in ieiunio, et fletu, et planctu . Sed a quo, ad quem conuerti uos putatis monemus [f., moneri]? Ab inimicis  utique animarum nostrarum carnalibus desideriis ad amicam illarum abstinentiam; a diabolo, cui militant ipsa, ad Dominum, qui contra illum, si uolumus, pugnat pro nobis die noctuque. Sed si uolumus contra illum pugnare, studeamus eum a nobis longius propulsare, et a cordibus nostris eiicere, neque eum intra nos ipsi fouere. Sub umbra enim dormit, ut ait Dominus, in secreto calami, et locis humentibus . Umbra uero sunt callidi; calamus simulatores, foris itaque placidi, interius uacui; humecta uero loca, luxuriosorum sunt membra, et libidinosa illorum precordia. uerumtamen nouerimus, Domino teste, quia hoc genus nullus neque de se, neque de alio ualet eiicere, nisi in oratione et ieiunio . Sed quomodo in oratione a  se eiicere diabolum ualet, de quo dicitur: Qui auertit aurem suam ne audiat legem, oratio eius erit exsecrabilis?  580 O utinam enim si non exaudibilis, saltem non esset exsecrabilis oratio nostra! Itemque alibi: Qui auertit aurem suam a clamore pauperis, et ipse clamabit, et non exaudietur . Hic profecto quid  etiam profundius innuitur, quia nisi clamantem ad te adiuues pauperem, non te exaudiet Deus orantem. Ieiunas uero, quomodo? nisi a uitiis abstinendo, cum Dominus dicat: Nolite ieiunare sicut usque ad hanc  diem , et cetera que sequuntur? Ut igitur a cordibus nostris expellamus diabolum, ieiunemus, oremus, eleemosynam secundum possibilitatem faciamus, sed ultra possibilitatem nos uoluisse testem Dominum habeamus. Ita enim carnalia desideria, que aduersus animas militant nostras, ipsius adiutorio freti superare ualebimus.

4. Sed dicit aliquis: Si ab omnibus que caro desiderat abstinemus, quomodo uiuemus  ? Nonne esuriens desiderat edere, sitiens bibere, etiamsi non superflue neque sumptuose? Somnum patiens  nonne optat dormire? Ad quod respondendum; quia non interdicuntur hoc precepto necessaria, sed superflua, sed noxia, sed  inhonesta, et a Deo prohibita. Unde et alter Apostolus: Carnis, ait, curam ne feceritis in concupiscentiis : ubi profecto nobis precipitur, ut sic corpori necessaria ministremus, ut nulli animum uoluptati subdamus; ne, dum ratio domina, caro debeat esse ancilla, propter ancillam dominam conteramus, et imperet que obtemperare, obtemperet que imperare debuerat. Abstinentia ceterum nostra nisi sit triformis, est per omnia ad perfectionem inutilis, hoc est, ut primum a meditatione praua, secundo a locutione noxia, tertio ab operatione cessemus, pro Dei timore uel amore, peruersa; ut mundati, Deo misericorditer largiente, ab omni inquinamento carnis et spiritus, his sanctis saltem diebus sanctissimum Pascha post ipsos uenturum cum gaudio  et letitia celebrare possimus: ipso adiuuante, qui cum Patre et Spiritu sancto uiuit et regnat Deus per omnia secula seculorum. Amen.



581 SERMO II [al. I]. DE QUADRAGESIMA. ab auctore inscriptus:  Sermo ualde prolixus de Quadragesima Ratherii ueronensis, uel inefficax se uiuente, ut est sibi uisum, garritus.

1. Cum neminem diuinis lateat imbutum dogmatibus, hos quadraginta dies, quos parcimonie ritu  excolendos pre manibus [f. omnibus] tenemus, hoc ideo numero institutos, quod preter id quod cataclysmo prefigurati fuerint, cum primitus etiam ipsi a Moyse et Elia, legis utique et prophetie ministris, ipsiusque Domini prophetarum inspiratoris, legis conditoris et impletoris, gratie largitoris, Euangelii fundatoris continuo sunt ieiunio adimpleti, mysticum quid etiam, nec omnino contemnendum designent; mirari non sufficimus illorum superstitiosam obseruantiam, qui  non quadraginta, sed uiginti diebus distinctim nichil omnino gustantes, uiginti uero reliquis ante horam usque ad crapulam et ebrietatem prandiis solemnibus incubantes, 582 Quadragesimam non uerentur huiuscemodi nugacitatis obseruantiam uocitare, cum uigesimam deberent  eam potius appellare. Nec putetis, audientes, quod huiusmodi locutionis exordium facientes, eorum reprehendere conemur religiosam deuotionem, qui super hoc, quod omnibus legaliter est institutum Christicolis, aut duobus, aut tribus, aut uno saltem in hebdomada die sibi fortius aliquid abstinentie indicunt, reminiscentes scilicet illius dicentis: Qui illicita commisit, debet a licitis abstinere ; et: Hec oportuit facere, et illa non omittere ; et: Quodcunque supererogaueris, ego cum rediero, reddam tibi , non obliti prolatum: non reprehendimus, inquam, sed laudamus et approbamus; tantum uiderint, ne de illis quoque dicatur: Amen dico uobis, receperunt mercedem suam .

 2. Illorum potius dolenda uesania, qui uno die nichil gustant,  altero, ut uidisse nos semel [f., non semel] adeo meminimus, ut etiam in sabbato illo sanctissimo, quo missam saltem canere ante uespertinam nulli nostratium conceditur horam,   tertia, proh dolor! hora diei nutare instabilitate gressuum quosdam pre crapula et ebrietate uiderimus. Quid illi aliud dicendi fecisse, 583 nisi parasceue quasi Domino ieiunasse, Sabbato compensationem ieiunii a diabolo ipsam utique crapulam recepisse? Nisi forsitan ita quis desipiat, ut putet Quadragesimam hanc meruisse prerogatiuam, ut contra constitutionem aliorum temporum aliqua in ea sit dies, que non mane incipiat, uespera terminetur.

3. Subsimilis uero  quia et de cena [l. in cena] Domini uiolatorum Quadragesime profecto est delinquendi occasio; cum in sanctis legatur canonibus:  Si quis in quinta feria maioris hebdomade dicit soluendum esse ieiunium, anathema sit: et rite eiusdem solemnitatis diem colentium maximum post horam diei nonam sit rectissime gaudium; non soluisse defenditur ieiunium, qui usque ad eamdem ieiunans, diebus ut ceteris, horam, uenit ad ecclesiam, cenat cum Domino, id est, corporis et sanguinis eius ipso die initiata percepit sacramenta, postea in magna letitia sobrie prandet, pedes pauperum lauat, residens in Dei nomine non superflue bibit, Deo gratias agit, cubitum benedicens Domino, seque ipsius communiens signaculo, pergit. Ante uero nonam horam cum nullius unquam gentis consuetudo nominauerit aliquod prandium cenam; mirari non desinimus, qualiter aliquis ante eamdem   celebrare audeat ullo modo missam, que non aliud nisi ipsam continet Domini celebratam ad uesperam cenam, sicut et Sabbati officium resurrectionem Dominicam. Que nimirum  utraque illam inanem faciunt occasionem, quam quidam  desuper adiectis duobus ad quadraginta pretendunt diebus.

4. Addimus preterea, quia decimam dierum, secundum beati suasionem Gregorii , Deo non possumus dare, nisi usque ad uesperam Sabbati sancti Quadragesimam studeamus extendere.

584 5. Sciendum sane, quod cum sub una fide sint consuetudines Ecclesiarum diuerse; Orientales et longiorem et austeriorem, quam nos, faciunt Quadragesimam: et idcirco paschale gaudium ad horam Sabbati sancti inchoant, ut dicitur  ,  tertiam. Baptismum enim ut nos, non eo die, sed in Epiphania et Pentecoste dicuntur solummodo, contra instituta licet nostrorum  canonum, celebrare.

6. uituperamus et illorum ridiculosam nimium stultitiam, qui contra concessam nona hora  diei omnibus sumendi quidlibet licentiam, usque ad noctem quotidie ieiunium eligunt protelare, ut nocte quasi cum licentia uentrem ualeant ingurgitare. Cum enim de Domino sacra Euangelii proferat lectio, quia Cum ieiunasset quadraginta diebus, et quadraginta noctibus , postea esurierit, nec tamen manducare suadenti consenserit; non exemplo Domini ieiunare conuincitur,  qui post ieiunium esuriens, gule appetitum, ut ille tentatorem, non superat, diabolum.

7. Male ieiunant et illi, qui quod corpori suo subtrahunt, non pauperibus tribuunt; sed aut suo  uentri, aut, quod est nequius, mammone, id est, cupiditie demoni, abstinendo reseruant.

8. Illorum quoque Deus non approbat ieiunium, qui abstinentie diebus, detractionibus, litibus, et criminosis inseruiunt actibus. Abstinent uino  , liuoris ebrii semper ueneno; non comedunt carnes, et rodendo aliorum incessanter lacerant mores; deest eis potionum dulcedo, et cogitationum eos nequam uexat pernoxior amaritudo. Contra illorum igitur et istorum  dementiam, hoc potius approbamus  quod sapientissimus ait Hieronymus: Melius quotidie parum, quam raro sumere satis. uere, uere, et melius, 585 et contra inanem gloriam tutius. Quis enim hora diei licita cum ceteris te considerans parum edentem estimare potest, utrum hoc facias Dei timore, an, ut multi, edendi impossibilitate? Biduana sane uel triduana sepe, ut ait iam dictus, ieiunia, non Deo, sed uane glorie certum est militare.

9. At contra gluttonum ista solet esse defensio, licet non per omnia falsa: Melius est, aiunt, abstinere a uitiis quam a cibis. Sed quomodo abstinet a uitiis, queso, qui gule deseruit? Nonne ex octo principalibus uitiis unum triformis est gula, et cum manducando uetitum, homo perdiderit paradisum,  non aliquando ieiunando, semperque peccando, qualiter quis lucrabitur celum? Quid, aiunt, nocet, si ante nonam comedam, cum non nisi semel in die manducans, ieiunium faciam? Ad quod respondemus: Quid profuit Ade quod non nisi semel de fructu ligni uetiti manducauit, postea ab eodem abstinuit? Nonne ipsa inobedientia diuini precepti reum illum in perpetuum fecit? Qui autem illum de ligno eodem comedere prohibuit, ipse tibi ieiuniorum diebus usque ad horam nonam abstinere precepit. Quod si inobediens ausus fueris preterire, quod ieiunium te putas fecisse?

10. Quare autem triformis dicitur gula, nisi quia primum eius uitium est ante horam manducare; secundum in hora plurimum manducare? Spernitur   enim uero, ut ait quidam, a Deo totius diei iure ieiunium, quod in uesperam, aut certe in crastinum uentris ingluuie, uel pretiosiorum compensatur multiplicitate, uel saltem suauitate ciborum. Fac, inquiunt, eleemosynam, et quod Deus concedit manduca.

11. Melius dicerent: Fac eleemosynam, ieiuna et ora. His enim nisi duabus alis ieiunia nostra uehantur, celum non ualent conscendere: orationum uidelicet et eleemosynarum iuuamine. Hec enim tria  mutuo sibi suffragantur ita solamine, ut ieiunium eleemosyne et oratio; eleemosynas oratio et ieiunium; orationem eleemosyne et ieiunium perferant ad remuneratorem facientium, si tamen sinceriter peragantur, absque dubio Deum; hoc uero nisi se inuicem adiuuent incessanter suffragio, unum quodlibet eorum duobus aliis destitutum, placare, ut ueremur, tria omnia requirentem iustum omnino non ualent iudicem, ac perfecte bonitatis amantissimum Deum.

12. Cum uero ita sit, ut et de orationibus, que nostrum mouent animum, minime sileamus; nobiscum reprehendere non cessamus pariter eosdem, quibus Iacobus ait apostolus: Petitis, et non accipitis, eo quod male petatis . Male namque  petit, qui non petit quod Dominus precipit, sed quod potius interdicit. Ille namque desiderare et petere nos iubet celestia, nos contra et 586 desideramus et optamus terrena; ille orare pro persequentibus et calumniantibus, nos e diuerso contra persequentes et calumniantes exsecrabiles fundimus preces. Quale autem est illud, quod quidam noctibus psalmodiis et orationibus instant, diebus uero detractionibus, prauiloquiis, otiositati et desidie uacant, cum nox potius quieti, dies sit concessa labori; quod, remur, optime nouerat ille, qui postquam dixerat: Media nocte surgebam ad confitendum tibi ; et: In matutinis meditabor in te ; duas uidelicet tantum nocti consecrans horas, septies, ait, in die laudem dixi tibi  . Nos uero, fratres, quidquid perperam agitur, cum Dei adiutorio deuitantes, atque apostolici illius non immemores: Siue uigilemus, siue dormiamus, simul cum Christo uiuamus , in noctibus extollamus manus, id est, opera nostra, in sancta, et benedicamus Domino : post quietem uero surgentes, ut iuxta eumdem Apostolum, et iam silentes sine intermissione nos orare debere credamus, illius dicentis omnimodis recordemur: Qui auertit aurem suam ne audiat legem, oratio eius erit exsecrabilis . At contra ueri adoratores adorabunt Patrem in spiritu et ueritate, Dominica nobis dicitur uoce . Petamus quoque a Deo non quod nos prohibet cupere, sed quod imperat desiderare,  ut nobis respondere dignetur quod Salomoni sapientiam postulanti respondit . Cui nimirum responso illud Euangelium concinit: Querite primum regnum Dei et iustitiam eius, et hec omnia, id est corpori necessaria, adiicientur uobis .

13. Quales autem, quam exaudibiles illorum sunt preces, qui tempore orationis, ut ita dicamus, omnia peragrantes, furtum etiam plerumque, latrocinia, homicidia, adulteria, fornicationum etiam  multimoda genera, et his similia meditantes quamplurima, neque Dei, quem rogare uidentur, neque illius rei, pro qua rogant, ullo modo recordantur: quid, queso, rogant? quem rogant? pro quo rogant?

14. uerum quia demonum hoc agitur insidiis, inuidentium utique profectui orationis, cum et cure seculares, et que sepius uidemus, loquimur, audimus, ad hoc nimium impediant faciendum; preter alia   nobis quod cecus ille in Euangelio legitur fecisse: quem cum pretereuntes increparent ut taceret, multo magis clamabat: Fili Dei, miserere mei . Os sane nostrum  tanto minus exauditur in prece, quanto magis inquinatur  turpi locutione.

15. De orationibus itaque quoniam quidem satis pro tempore diximus, ad eleemosynas ueniamus. Eleemosyna cum a misericordia uocabulum trahere uideatur  , nulla congruentius principatum in ordine, ut nobis uidetur, potest habere, quam illa, de qua Sapiens admonet ita: Fili, miserere anime tue placens Deo : ut uidelicet 587 illud nobismetipsis primitus misericordie impendamus, ut que Deo placent, agere satagamus: et quia proximum sicut nosmetipsos diligere iubemur, eumdem recto consilio, ubi commodum uisum fuerit, siue arguendo, siue obsecrando, siue increpando, in uiam Domini dirigamus; corporis si indiget necessariis, de iustis laboribus nostris illi secundum  quod possumus prebeamus. Scriptum quippe tenemus: Qui offert sacrificium ex substantia pauperis, sic est quasi qui uictimat filium in conspectu patris sui . Hoc uero facientes, illius Domini recordemur: Cum facis prandium aut cenam, noli uocare diuites, quia habent retribuere tibi; sed uoca pauperes, et retribuetur tibi in resurrectione iustorum . Quamuis nemo in ea re sit diues, in qua solatio indiget; ac per hoc quod illi largimur, non diuiti, sed conferimus indigenti, tantum pro Dei reuerentia, et pro Christi hoc faciamus amore, illius utique ducti auctoritate precepti: Que uultis ut faciant uobis homines, et uos facite illis similiter . Quod enim de mammona  iniquitatis amicos nobis facere suademur , non propterea dicitur, ut uni auferamus quod alteri tribuamus, cum iuxta Augustinum, melius sit nulli dare, quam alicui tollere; sed ut nouerimus, quia diuitie cum omni sint seculo communiter date, a nullo congregari sine auaritie malo ualent ullo modo. Omnis enim, ait Hieronymus, diues, aut iniquus, aut iniqui est heres. Et quia Psalmiste dicitur uoce: Beatus qui intelligit super egenum et pauperem ; demus operam ut qui plus indiget, plus utique accipiat; qui minus, similiter  minus. Et quia hoc quoque nobis precipitur, tribuamus potius bono quam malo, si tamen eos ualemus discernere; si non, sequamur dicentem: Ne eligas cui miserearis. Caueamus etiam, ne quem exasperemus importunius licet rogantem: Hilarem enim datorem diligit Deus . Et quia, beatus, ut ait Ambrosius, bonorum exhibitio sepe per moram contraxit offensam, prebeamus solliciti aurem dicenti: Ne dicas amico tuo: uade et reuertere, et cras dabo tibi, cum statim possis dare . In his uero omnibus hoc attendamus, ut non pro inani gloria, sed pro Dei iussione, et communis nature consideratione, bonum quod facimus, agere studeamus, Domino ita iubente: Te autem faciente eleemosynam, nesciat sinistra tua quod faciet  dextera tua . Quanquam et hoc dicto precipi possit uideri, ut in nostra eleemosyna nil possit inueniri, quod de sinistro opere, id est, de iniusto sit acquisitum labore: sequitur  magis ostentationem innuat hoc dicto notari. Ut sit, inquiens, eleemosyna tua in abscondito, et Pater tuus qui uidet in abscondito, reddet tibi . Dicente quoque Apostolo: Qui parce seminat, parce et metet ; et quia sicut aqua exstinguit ignem, ita eleemosyna exstinguit peccatum ; consideremus, maximo igni iniecta modica quid faciat 588 aqua. Ad quam considerationem non modice ualet consilium, quod Tobias equiuoco prebuit filio: Fili, inquiens, si multum tibi fuerit, abundanter tribue; si parum, etiam ipsum libenter  impertiri stude . Nihil enim Deo carius bona uoluntate, cum et calix aque frigide cum bona uoluntate largitus remunerationis mercede non careat, ut ipse ait in Euangelio Dominus . Cui canit Psalmista deuotus: In me sunt, Deus, uota tua , id est, uoluntas, quam tibi cuncta cernenti offero bonam. Quocirca si tam pauper est quis, ut nichil penitus quod tribuat habeat; semetipsum si tribuat, sibi sufficere credat. Dictum est enim: Omni petenti te tribue , id est, et cui tribuis, et cui non tribuis, te tribue. uerbi gratia, rogat aliquis sibi tribui panem, et non habes quem tribuas panem; tribue te, id est, tuam bonam uoluntatem qua utique tribueres illi, si habuisses, libentissime panem; et quia sermo bonus  super datum optimum , enitere pro uiribus, ut si deest manui, quem porrigas, cibus, sermo lingue non desit, quem respondeas, bonus.

16. Quia uero omnia hec sine caritate, mirabile dictu! exhibita, nichil teste proderunt Apostolo, qui ait: Si distribuero in cibos pauperum omnes facultates meas, et si tradidero corpus meum ita ut ardeat: caritatem autem non habuero, nichil mihi  prodest . Ut eiusdem caritatis iura seruare queamus illesa, prebeamus cordis aurem dicenti: Si offers munus tuum ad altare, et ibi recordatus fueris quia frater tuus habet aliquid aduersum te; relinque ibi munus tuum ante altare, et uade prius reconciliari fratri tuo; et tunc ueniens offeres munus tuum . Quod si ille, qui ledendo fratrem, in aliquo contristauit eumdem, suasit  agere non dedignatus Domini; ille qui lesus aduersus fratrem aliquid habet, taliter se quoque monenti surdam mentis non prebeat aurem: Cum statis ad orandum dimittite si quid habetis aduersus aliquem, ut et Pater uester celestis dimittat uobis peccata uestra. Quod si uos non dimiseritis, nec ipse dimittet uobis peccata uestra .

 17. Sunt uero contra nostri consimiles, ad dimittendum quod in Deum committitur perfaciles; quod contra illos agitur, odiis si possent perpetuis insectantes; cum magis caritas exposceret ut contra se acta facile dimitterent, contra Deum uero perpetrata rigidissime uindicarent, non immemores tamen dicentis: Qui sine peccato est uestrum primus in illam lapidem mittat . Nullum preterea bonum compensatione mali fieri debere credamus; ut uidelicet ideo ieiunes, ideo eleemosynas facias, ideo orationibus erem istum fatiges, ideo quod contra te est perpetratum dimittas, ut aut adulterium, aut fornicationem, aut aliquid simile quasi impunite facere credas, cum nulli promittatur peccatorum uenia, nisi qui conuersus reliquerit ea.

 589 18. Talia igitur cum nostra tanquam contemptibilia sint, proh dolor! ieiunia, orationes quoque et eleemosyne; de nobis deploratum per Ieremiam ualemus timere: uiderunt eam hostes, et deriserunt Sabbata eius ; et per alium nobis Dominum precepisse: Nolite ieiunare sicut usque ad hanc diem .

19. Teste uero Apostolo, cum quod sine fide agitur peccatum sit , ipsa uero sine operibus fides cum otiosa uel mortua sit ; deceptores illos preterire nullatenus animarum debemus, qui contra confirmationem catholice fidei, in qua continetur, quod uenturus sit Dominus iudicare uiuos et mortuos , et seculum per ignem; et: Qui bona legerunt, ituri in uitam eternam;  qui uero mala, in ignem eternum , impunitatem omnibus baptizatis promittunt miserrimi scelerum. Ita, inquiunt, pius est Deus et misericors, ut neminem Christianum permittat intrare in infernum. Quanquam uerum dicerent, si Christianum fore illum solummodo, qui Christi uoluntatem facit, credere possent. Cum uero Petrum audiant dicentem apostolum: Melius fuerat eis non cognoscere  uiam ueritatis, quam post cognitionem retrorsum conuerti ; de quibus, queso, dictum coniiciunt?

20. Et cum ordines quatuor sacra teneat auctoritas in iudicio extremo futuros: unum scilicet, qui iudicet cum Domino; alterum, qui per iudicium remuneretur; tertium, qui per iudicium damnetur; quartum, qui neque per iudicium illum [l. illud] remuneretur, neque damnetur, cum scriptum in Euangelio sit: Qui autem non credit, iam iudicatus est ; et Psalmiste uerbum [f., uerbo] dicatur: Ideo non resurgunt impii in iudicio , quasi apertius dicat: Et si quidem resurgunt, non ideo resurgunt ut iudicentur, quia iam sint iudicati, sed ideo resurgunt, ut, receptis corporibus, illuc eant ubi  ante secula sunt destinati ; quis ergo damnatus tertius ordo tibi uidetur, nisi credentium, id est baptizatorum existere, qui pro eo quod fidem habuerunt, sed operibus fidei, que illic requiruntur, caruerunt, iuste damnati in ignem sunt eternum, qui absque dubio infernus erit, ituri.

21. Constat ergo certissime Dominum quemdam ideo monuisse: Ecce sanus factus es, uade, iam noli peccare, ne deterius tibi aliquid contingat ; et alio loco dixisse: Fiunt nouissima hominis illius peiora prioribus , ut intelligas tanta humiliatione Dei de celo ad terram pro hominibus descendentis, tot indignitatibus, tot opprobriis ab eo perlatis, fame, siti, lassitudine, sputis, genuflexionibus  irrisoriis, falsis testimoniis, aceto, felle, spinea corona, ad postremum crucis patibulo, lateris perfossione, effusione sanguinis et aque, manuum pedumque confixione, ignominiose mortis opprobrio redemptos, sacro baptismate lotos, Spiritus sancti illuminatione ditatos, cognitione uoluntatis Dei locupletatos, 590 male agentes diutissime toleratos, flagellis paternaliter eruditos, promissionibus dulcissimis attractos, honoribus uariis tam secularibus quam ecclesiasticis infulatos, commodorum inestimabilium blanditiis inuitatos, infinitissimis aliis beneficiorum prerogatiuis ditatos, maiora mereri iuste tormenta, quam illos quibus talia concessa sunt nulla: Cui enim plus committitur, plus ab eo exigitur, ut ait quidam Benedictorum non infimus ; et: Seruus qui scit uoluntatem domini sui et non facit, digne plagis multis uapulabit .

22. Sed quia omnipotens est Deus, et eius pietas nichil aliud, quam ipse est Deus; omnipotens uero pietas eius, uti et iustitia eius, [subaudi nichil aliud quam ipse est Deus] de quo saltem dubitare apostaticum credimus esse; ad illam, dum uiuimus, nos conferamus. Mortui enim nichil omnino faciemus, sed quod  fecimus recipiemus. Quod et si aliquis pro nobis aliquid fecerit boni, etsi non proderit nobis, proderit illi. De illis uero purgatoriis post obitum penis, nemo sibi blandiatur, monemus; quia non sunt statute criminibus, sed peccatis leuioribus, que utique per ligna, fenum et stipulam designantur . Sed quid agimus his ita pro certo constantantibus, qui nouimus quosdam praua consuetudine, quosdam sacramento, quosdam etiam maleficiis, aut quibusdam aliis, ut pretendunt, ineuitabilibus causis ita obligatos, ut erigi ad emendationem nullo modo ualeant, quid eis dicere ualeamus? quod consilium dare? Quidquid enim eis dixerimus, hoc procul dubio respondebunt, etsi non uerbo, effectu attamen operis, quod illi de Euangelio ad cenam  uocati , et uerendum ne similiter ab inuitante relicti, pereant, ut Pharao, indurati.

23. Hi nimirum sunt enim, qui cum liberi esse ualerent, immiserunt sponte sua in rete pedes miseri suos, et in eius maculis ambulantes , dum expediunt se ab uno, in aliud incidunt periculum, et metuendum ne ineuadibiliter a Domino conclusi. Sed enitamur, dicamus aliquid. Suademus illis ne in desperationis se precipitent ullo modo barathrum, ignari quid eis sit destinatum. Nescit enim, ait, homo, Scriptura, utrum odio an amore dignus sit, sed omnia in futurum seruantur incerta . Quatriduanum recogitent Lazarum suscitatum; clament cum ceco illo importunius; ieiunando utique, orando, eleemosynis insistendo, non ut peccare  eis tamen liceat, sed ut a peccato eos per misericordiam liberari contingat; uociferentur cum Chananea, dicentes: Miserere mei, fili Dauid; anima mea male a demonio uexatur ; et: Noli, Domine, noli uinci a malo meo, sed uince in bono tuo malum meum ; et: Eripe me Domine, ab homine malo, a uiro iniquo libera me , utique me, et tibi factori ac redemptori meo piissimo restitue me; quod utique misericors agis, si quod contra te meditor,  me, uelim, nolim, omittere facis. Si autem meos mortiferos conatus prosperari permittis, quam mihi fiduciam euadendi relinquis? Et si a 591 presentibus malis non cesso, quam ueniam de preteriti, spero? Gemensque talium quis instanter quasi conquerendo,  donec exaudiri mereatur, proclamet: Usquequo exaltabitur inimicus meus? Respice et exaudi me, Domine Deus ; et: Fac mecum, Domine, signum in bono, ut uideant qui oderunt me, et confundantur, quoniam tu, Domine, adiuuisti me, et consolatus es me . His  et huiusmodi clamoribus aures exaudire cupientissimi Domini, corde, ore manuque fatigans, nisi ante terminum uite quiescat; forsitan pietas illius (qui  cum uult, potens est de lapidibus filios Abrahe suscitare : Qui non uult mortem peccatoris, sed ut conuertatur et uiuat  sanctorum precibus pulsata respondebit et illi, quod idem instanter clamanti: O mulier, inquiens, nusquam huc scilicet uiriliter agens, sed mollitia muliebri uitiis eneruiter succumbens, magna est nunc fides, id est orandi perseuerantia, tua; fiat tibi sicut uis : et sanabitur anima illius in illa hora: quod nobis omnibus prestare dignetur Redemptoris nostri clementia.

24. Est et alia pereuntium in perpetuum euidens approbatio, quod cum tres in Euangelio legamus mortuos a Domino suscitatos, quartum sibi nuntiatum noluerit suscitare, sed econtrario dixerit:  Dimitte mortuos sepelire mortuos suos . Tres uero isti mortui tria significant morientium anime genera: unum scilicet in occulto, aliud in publico, tertium in consuetudine, quod et fetere dicitur, id est desperatione recuperandi uicinos inficere; sed quia Deo nil est impossibile, et tales ab initio omnes fuerunt in oculis eius, quales in fine futuros illos preuidit, dilexisse eos comprobatur, cum insperata eorum emendatio cernitur. Quartum uero illud genus est mortis, de quo Psalmiste dicitur uoce: Quoniam laudatur peccator in desideriis anime sue; et iniquus benedicitur ; et de quibus propheta: Popule meus, qui beatum te dicunt, ipsi te decipiunt . Cum enim quis et malum quod facit ipse defendit, et adulantium  attollitur insuper laudibus, nunquam ad sui cognitionem rediens, ut sepulture mortuus aggere, ita ille adulantium falsa premitur infelicissimus laude. Nunquam utique reuiuiscit, qui se mortuum fore nunquam cognoscit; nec ad salutem redit, qui salute se indigere minime credit. In perpetuum ergo periise non dubitatur, qui tali fine defungitur. Quod genus mortis summopere cauere cum Dei auxilio laboremus, nec adulantium mendaciis de nobis credamus, sed peccata nostra et ipsi accusemus, et accusantibus non irascamur. Non ergo leue putet quis se committere peccatum, cum aliquem male agentem falsis laudibus attollit, cum Dominica uoce de se dici, quod mortuus mortuum sepeliat, audit:  irrecuperabiliter enim eum interficit, qui fortassis ad emendationis uitam resurgeret, nisi eum ille suis adulationibus incessanter obrueret.

25. Cum uero octo, ut beatus fatetur Augustinus , 592 sint mendacii genera, adulatorum est inter omnia, fateor, pessimum. Illi enim precipue et interfectores et sepultores sunt animarum, regum maxime, ducum, comitum, episcoporum, abbatum, ac seculi huius potentium, non ueriti terribile illud per prophetam Domini maledictum: ue qui dicitis malum bonum, et bonum malum , etc. Quorum mortifera preconia ita Iob, ita post Ieremias typice maledixisse leguntur:  Pereat, inquit, prior dies, in quo natus sum, et nox in qua dictum est: Conceptus est homo ; alter uero: Maledictus, ait, qui annuntiauit patri meo, dicens: Natus est tibi puer masculus ; Psalmista contra illos auxilium Domini imprecando: Auertantur statim erubescentes, qui dicunt mihi: Euge, euge .

26. Abstinere uero tanto magis nos oportet ab omni mendacio, quanto certius illud a diabolo procedere ualemus aduertere, Domino ita de eo testante: Cum loquitur mendacium, ex propriis loquitur, quia mendax est, et pater eius , utique mendacii . Et Psalmographus Domino dicat [f., dicit]: Perdes eos qui loquuntur mendacium . Quod tamen si de omni mendacio intelligamus,  nullum a perditione liberum iudicamus; dicit enim alibi idem: Omnis homo mendax . Ergo tu ipse hec dicens mendax propheta? Absit, nam et illic certum quoddam, quod perditionis filii solummodo loquuntur, dixi mendacium, et omnem hominem in extasi  , id est, in contemplatione ueracitatis Dei, uocaui mandacem; sicut et Ecclesiastes meus , et post illum Apostolus , uanitati subiectum. Quam preterea noxium sit omne mendacium, alius nos admonet dicens: Os quod mentitur, occidit animam ; et: Falsus testis non erit impunitus .

27. Mendacium sane quam longe a presulibus Ecclesie debeat esse, inuectiua cuiusdam sententia  huiusmodi, ac populorum consuetudine trita, ualemus aduertere: uerba, inquiunt, sacerdotis aut uera aut sacrilega. Quam e contrario autem ueritas sit Deo dilecta, ipse de se loquens Deus homo demonstrat, cum ait: Ego sum uia, ueritas et uita ; et per prophetam: Pacem et ueritatem diligite, ait Dominus Deus ; Pascha cuius celebrare in azymis sinceritatis et ueritatis nos monet Apostolus . Et cum quedam populi sui acta reprobasset, subiecit: Hec sunt ergo uerba, que facitis, loquimini ueritatem unusquisque cum proximo suo ; et replicans: ueritatem et iustitiam iudicate in portis uestris. 

28. Ecce, fratres et filii  ab ipso clementer respecti, ecce quanta commemorauimus  uera mala, quanta falsa bona, quanta etiam mista bonis mala. Quid nobis agendum ad ista, nisi, ut prediximus Dominum precepisse, non ita ieiunemus, non ita oremus, non ita eleemosynas faciamus, sicut usque ad hanc diem ieiunauimus, orauimus eleemosynas fecimus, ne hostibus nostris, malignis utique 593 spiritibus, occasionem nos amplius deridendi prestemus. Sed rationabiliter in simplicitate cordis Domino seruientes, curemus primitus ne bona nostra falsa sint. Curemus ne nulla dehinc, ne pauca post, ne inordinata [subaudi sint], illiusque nunquam obliti consilii, quod datum, infructuose licet, cuidam  legimus ita, Peccasti, quiesce . Nostrorum cuiusdam perlepidam ei concinentem recolamus pariter istiusmodi sententiam: Noli esse malorum factor, et eris occisor, utique malorum factorum; illiusque non immemores: Fili, inquit, ne adiicias peccatum super peccatum, dicens: Misericordia Dei magna est ; et quod sequitur cogitantes non adeo despiciamus, ut precibus ad placandum illum compositis, et tam prauis ut usque nunc ieiuniis, orationibus, eleemosynis, et rationi contrariis uigiliis, nos eum, qui inuisibilis omnibus penetrat suo uniuersa intuitu, deludere posse credamus. Sed si uolumus ei placere, sicut precepit, studeamus illi seruire, ut peccatorum remissionem accipere, et gratiam ipsius mereamur recuperare ipsius solummodo  pietate, quam perdidimus arbitrii nostri merito libertate.

29. Finem sane loquendi cum hic  nobis putauissemus occurrere, occurrit econtrario non silere ualendi omnimodis ratio. Heresis  namque ex antiquis quedam hic apud nos, cum exhausta ubique crederetur, consopita potius apparuit, quam mutuato a Grecitate uocabulo Anthropomorphitarum etiam Latinitas appellare consueuit. Nudius enim tertius quidam nostratium retulit nobis presbyteros uicentine diecesis, nostros utique uicinos, putare corporeum Deum esse; hac siquidem occasione inductos, quod in Scripturis legatur: Oculi Domini super iustos, et aures eius in preces eorum ; et: Manus tue fecerunt me ; et: Faciamus hominem ad imaginem et similitudinem nostram ; cum utique hec similitudo, uel dissimilitudo, non ad corpus, sed ad solam pertineat animam, que est utique spiritus, quanquam circumscriptus et comprehensibilis spiritus, et huiuscemodi in Scripturis alia [subaudi legantur], non intelligentes stultissimi, quod tam inexcogitabilis, tam inscrutabilis, tam ineffabilis, tam incomprehensibilis est Deus, ut nichil proprium effari de eo humane locutionis ualeat usus.

30. Quis enim audeat solummodo cogitare  quod per naturam Christus fuerit uermis aut scarabeus? Et tamen per quamdam similitudinem ipse de se, quamuis figuraliter loquens, ueraciter dicit: Ego autem sum  uermis, et non homo ; et per prophetam: Scarabeus de ligno clamabit . Quod cum nos non modice permouisset  , proh nefas! nobis commisso gregi eamdem adeo comperimus perfidiam inhesisse, ut facto de periculo in populo sermone, et spiritum esse Deum, incorporeum, 594 inuisibilem, intractabilem, et inestimabilem, Scripturarum testimoniis approbato,  quidam, heu dolor! nostrorum murmurando dicerent etiam sacerdotum: Quid modo faciemus? Usque nunc aliquid uisum est nobis de Deo scire; modo uidetur nobis quod nichil omnino sit Deus, si caput non habet, oculos non habet, aures non habet, manus non habet, pedes non habet. Ad quod uni eorum istud prebemus responsum: Stolidissime ergone anima tua, uel mea nil tibi esse uidetur pro eo quod eam uidere non uales? Quale uero caput habet anima tua, quas manus, quos pedes, que alia membra? Monstra mihi saltem si uales colorem eius; si non uales, ego eius tibi demonstro ualentiam. Statue mihi hic duo corpora, unum cum anima, aliud sine anima. Quod ex illis duobus uidebit, audiet, loquetur, ambulabit? illud quod est cum anima, an illud in  quo non est anima? Non dubium, quin illud quod habet animam, respondebis. Ego econtra: Quare non illud quod animam non habet? nimirum quia deest illi ipsa uis, ipsa potestas, ipsum inestimabiliter melius atque ualidius, quod illud regebat, ut aliquid faceret, sine quo nichil omnino facere poterat: nichil enim esse uisibilium, quod non ab inuisibili regatur, ratio docet.

31. Ecce inuisibilis anima quam potentior sit, quam uisibile corpus. De ipsa uita anime quid tibi uidetur? Nonne ipsa inuisibilior multum, quam ipsa est anima? Quid autem ipsa ualeret anima, imo quid ipsa esset anima sine uita? Absque dubio nichil: legitur enim ita: Factus est primus Adam in anima uiuente, secundus in spiritu uiuificante . Si ergo  anima, que utique spiritus est, tantum ualentior est corpore, ut sine illa se saltem non possit mouere; uita uero anime, que utique inuisibilior est, tantum potentior anima, ut sine illa saltem possit nec esse spiritus uiuificans, qui utique Deus est; et quo Deus inuisibilior, eo omnibus interior adeo spiritus, si regulariter ita dici ualeret, inuisibilissimus omnium spirituum spritus, et spiritus spiritissimus omnium appellari possit spirituum: et quo omnibus spiritibus inuisibilior, eo omnibus interior; et quo interior, eo magis credendus omnium rector, inspirator, motor, uiuificator spirituum, sicut anima omnium corporum, imo sicut uita omnium uiuentium, et tanto prestantius, quanto ineffabilius atque potentius.

 32. Sicut enim anima nichil esset si non esset uita, ita omnis creatura siue uisibilis, siue inuisibilis, siue corporea, siue incorporea, nichil omnino esset, si non esset Deus omnia utique, ut ita dicatur, animans, sicut uiuificans Spiritus, qui quo omnibus interior, eo est inuisibilior; sicut et spiritus in corporibus eo interior, quo inuisibilior, eo inuisibilior, quo usque ad ineffabilitatem  interior, ac per hoc usque ad omnipotentiam 595 ita potentior, ut quidquid est, per ipsum sit; quidquid uiuit, per ipsum uiuat, quidquid mouetur, per ipsum usque ad ineffabilitatem iterum moueatur. Usque ad ineffabilitatem uero protulimus, quia recolimus motus homicidarum, furum, adulterorum, qui utique nisi a Deo ipsum habent, quo pessime abutuntur miseri, motum, cum a seipsis male motionis habeant uitium.

33. Tanta igitur uis, tanta potestas, tam inestimabilis, tam impenetrabilis natura, tam inscrutabilis substantia, tam incomprehensibilis deitas, tam immensurabilis magnitudo, tanta de se ipsa uniuersa irradians pulchritudo, tam cuncta uisu intimo penetrans aspectus, tam omnia continens inuisibilis  manus, tam uniuersa illuminans claritas, tam omnia supereminens proceritas, tam cuncta concludens profunditas, tam omnia faciens operatio, tam nichil inaccessibiliter inaccessum relinquens immobilis motio, tam omnia nutriens sapida dulcedo, tam cuncta discernendi non impotens flatus, tam subtilis uniuersorum non modo uoces  , sed intentiones a longe cognoscens, cui tacendo Moyses utique clamasse refertur, auditus. Et ne in infinitum ducamus, quem finire omnium qui fuerunt, sunt aut erunt, non ualuerunt, ualent, ualebunt loquendo sermones; illud ineffabile, illud inexcogitabile omnibus esse; ille ad postremum incircumscriptus, ubique totus, nusquam minor, nusquam maior, qui celorum continet thronos, et abyssos intuetur,  montes ponderat, terram palmo concludit, cui celestia, terrestria, et inferna genuflectunt omnia, spiritus, qui est utique Pater, et Filius, et Spiritus sanctus, unus Deus, singillatim spiritus, indiuisibiliter spiritus, qui est super omnia et per omnia, et in omnibus benedictus in secula Deus. Nil tibi uidetur, eo quod non habeat, quod uidere ualeas, corpus? Nec legendo discere, aut a legentibus sciscitari curasti, qui sint illi super iustos oculi Domini?  que aures eius in preces eorum? quis uultus ipsius super facientes mala, ut perdat de terra memoriam eorum?  que manus, qui pedes? sed omnia hec fabrili reuoluens insipientissime cogitatu dixisti, non in corde solum, sed multo uesanius in me: Non est Deus; imo turpius:  Nihil est Deus, si non habet pedes et manus. Cum potius eo ipso quo rationalis es conditus, deberes ex ratione colligere eum qui te condidit, eo magis Deum esse, quo minus eum uales conspicere. Quem nimirum, ut beatus ait Gregorius, iam uidere est, iam rationem illius ratiocinando conspicere; cuius tunc aliquid quasi ex parte cognoscimus, quando eum nos digne cognoscere non posse sentimus;  tunc eum quasi ex parte uidemus, cum a nemine uideri eum posse non ignoramus.

34. Considerauimus, inquiunt, et non erat aspectus, 596 unde nec reputauimus eum . Quod quidem illi tui complices de incarnata pro nobis Dei sapientia leguntur dixisse: tu uero insanius de tota Trinitate, imitatus utique eos, qui dum Moyses tardaret in Sinai monte, dixerunt ad Aaron fratrem eius: Fac nobis deos qui precedant nos; Moysi enim nescimus quid contigerit . Ita et tu cum te fastidisset de Aegypto, id est, de tenebris ignorantie ad lumen cognitionis inuisibilis Dei adduci; quoquomodo idola tibi in corde cepisti stultissime fabricare, immensitatisque Dei oblitus, magnum quemdam quasi regem in throno aureo  uidelicet sedentem depingere, militiam angelorum quasi quosdam homines alatos, ut in parietibus soles uidere, uestibus albis indutos ei assistere; cum et illi spiritus sint, et pro sua natura inuisibiles, et cum hominibus apparent, non in sua natura, sed in specie, quam illis Deus aut ex isto ere corporeo licet tenuissimo dare uult, aut unde uult, aut si ei, ut [subaudi placuit.] in primordio omnigene creationis, placet, ex nichilo, uti uideri corporalibus oculis possint, apparent, uocemque ex ere eodem ereis, ut ita dicatur, ipsi labiis et faucibus ac gutture nobis incomprehensibiliter, sed tamen his, quibus diuinitus hoc uidere, uel audire conceditur, cognoscibiliter reddunt.

35. Secunda, inquiunt, feria Michel archangelus  Deo missam celebrat. O ceca  dementia! Que tibi enim uidetur causa, que apud nos primam uel secundam facit feriam? nonne solis ortus et eius occubitus? Et quis est sol alius in celo, nisi Sol iustitie, cum Patre et Spiritu sancto, Christus? An adeo insanis, ut putes noctem esse in celo, cuius illuminatio crastinam faciat diem? Quomodo ergo lux illic eterna, si obscuritas eam interpolat ulla? In quali templo canit sanctus Michel missam, cum Ioannes in Apocalypsi dicat: Templum non uidi in ea?  Dominus, ait, in templo sancto suo: Dominus in celo . uis de illo templo tibi quod nunc cordi occurrit, respondeam? Dominus in utero matris uirginis non relicto  Patre in celo, uno utique eodemque momento et in celo, et in uirginis utero: sed in celo intemporaliter, in matre ex tempore: Sedes super thronum, ais, dicit Psalmista, qui iudicas equitatem . Nos quoque qui sedes super cherubim.  sepe cantauimus; et intelliximus cherubim plenitudinem scientie interpretari, et quod thronum hoc, hoc idem cherubim appellari, hoc est, angelicum spiritum, imo  legiones utraque  hec angelorum. Super quem autem angelorum non sedet Dominus, cum et de anima iusti legatur, quod sedes sit sapientie, sapientia uero Dei Patris Deus Filius sit? Quo uero sedet sapientia sine eo, cuius est sapientia?

36. uerum quia hereticum hoc proprium est, ut confutari oppido, uinci uero non leuiter 597 ualeant; tota ista allegatione, non quid sit Deus, sed quid non sit, si possimus persuadere, id est, quod nec corporeus, nec uisibilis, nec estimabilis sit, utpote spiritus spirituum, inuisibilissimus omnium spirituum; confutatos ueritatis inimicos gaudeamus. uos autem, o filii, quibus loquimur, hoc admonemus, ut abiectis huiusmodi nugis atque mendaciis, illius monentis non immemores; Altiora  te ne quesieris, et profundiora te ne scrutatus fueris , multi enim sunt, qui, dum discipuli fieri dedignantur ueritatis, magistri fiunt erroris, non intelligentes scilicet, neque que loquuntur, neque de quibus affirmant , ad illum magni consilii Angelum uos conferatis, qui ait: Ego sum uia, ueritas et uita ; et: Nemo uenit ad Patrem, nisi per me : consequenter enim nec ad Spiritum sanctum. Ipse enim, cum Philippo respondisset roganti ut ostenderet illis Patrem, respondit: Qui me uidit, utique interioribus illis oculis, quibus Deus potest utcunque uideri: Beati enim mundo corde, quoniam ipsi Deum uidebunt , uidit et Patrem , et adiecit: Non credis, quia ego in Patre et Pater in me est?  Quod totum nisi ad inuisibilem deitatem Patris et Filii referas, stare non potest. Non enim qui uidit in carne, quam pro nobis assumpsit, Filium, consequenter uidit et Patrem. Alioquin et Iudei persequentes illum uidissent, quibus uoce Dominica dicitur: Neque me scitis, neque Patrem meum. Si me sciretis, forsitan et Patrem meum sciretis , id est, si inuisibilem et incorpoream diuinitatem meam in me latentem agnouissetis, et cor mundum ad hanc contemplandam habuissetis; consequenter et Patrem meum in me manentem, et in Patre sciretis. Ipse ergo, qui huiusmodi introductione nos cognoscere fecit, quod Pater ipse, idemque qui hoc dicebat Filius et Spiritus sanctus, unus esset Deus: Euntes, ait, baptizate omnes gentes in nomine Patris, et  Filii, et Spiritus sancti  ipse, inquam, qui carneis labiis ab interiore Deo motis hoc discipulis precepit, ipse nobis dicat quid sit Deus. Spiritus, inquit, est Deus ; et post resurrectionem dubitantibus apostolis ait: Palpate et uidete, quia spiritus carnem et ossa non habet, sicut me uidetis habere .

37. Si ergo carnem et ossa non habet spiritus; unde caput habet, quod utique ex carne et ossibus constat? Unde manus, unde brachia, postremo unde labia, unde linguam, unde guttur, unde pulmones, unde illi sunt arterie, unde palati concauitas, unde quatuor anteriores dentes, quibus proculdubio  omnibus et uox formatur, et locutio agitur, quibus Michel missam canere dicitur? Tu econtra qui supra: Gloria in excelsis Deo , quis primus cecinit? Angeli, respondemus. Quomodo? Ut Deo placuit illis hoc, quod pastores audire uel intelligere possent, prestare, quia in spirituali natura hoc nullo modo poterant facere, et hoc in ere, qui percussus uocem facit, utique et celum appellatur, unde et uolucres celi dicuntur; non in ethere, non in celo,  ubi nullus indiget 598 strepitu aliquid uocis, nedum Deus, qui omnia nouit, cognoscere. uox enim in celo angelorum nichil est aliud, nisi admiratio perpetua claritatis et ineffabilitatis Dei sine motu lingue, sine strepitu uocis. Nam et in terra hoc magis delectat Deum, qui, ut paulo superius  protulimus, ait: Spiritus est Deus, et eos qui adorant eum, in spiritu et ueritate oportet adorare. . Et quia missa dum canitur, corporis et sanguinis Domini participatione ipse qui canit, reficitur; monstra mihi panem et uinum unde hoc agitur. Panem celi dedit eis , scriptum est, respondes: Panem angelorum manducauit homo . Quis est alter panis celi, nisi Dominus Christus? unde celestia spiritualem escam accipiunt, et delectatione inestimabili perfruuntur. Et panis angelorum recte dicitur Christus, quia reuera illius laude pascuntur. Neque enim corporalem panem manducare angeli credendi sunt. De uino quid facies? Non bibam. respondes, amodo de genimine uitis usque in diem illum cum illud bibam uobiscum nouum in regno Dei  Nihil te iuuat ad hoc. Regnum enim Dei dicit Ecclesiam, in qua cum cepisset, ut Psalmista canit, a ligno regnare , et nouo uino, id est, sanguine suo, cum pane carnis sue eiusdem incolas regni potare, apostolis post resurrectionem suam per quadraginta dies apparens, loquensque de regno Dei, et conuescens , consequenter et bibisse cum eis non est penitus dubitandus. Ecce tu miser, qui de media lente tuum illum corporeum Deum uno anno, Belis sacerdotibus stultior estimande, pascebas . Noster Deus uerus, inuisibilis, incorporeus, intractabilis, immensus, incircumscriptus, omnium creator que fuerunt, que sunt, que erunt, omnium rector, dispositor; oculi omnia contuentes, aures interiora etiam cordium  penetrantes, brachia omnia continentia, manus omnium operatrices, pedes immobiliter per omnia discurrentes, que utique omnia Spiritus est Deus, Pater utique et Filius et Spiritus sanctus, unitas cuius in Deitate, Trinitas in personis consistit: noster, inquam, Deus cum magno tremore et reuerentia recolendus, eam maxima dilectione amplectendus, noster, inquam, huiusmodi Deus, unde suos angelos eternaliter pascat, tandem aliquando, et si non a nobis, saltem ab Augustino conuictus, et utinam conuersus aduerte. Nam de locutione Dei ad angelos, et illorum ad Deum, abunde te docet, si requiras in Moralibus, Gregorius.

 38. Et quia, ut cernitur, nullatenus a carnali uales intellectu diuelli, tene te saltem ad illam quam pro nobis Dei sapientia suscipere dignatus est carnem. Illa enim in celis ad dexteram, id est, equalitatem Patris, qui ubique dexter, nusquam sinister, utpote incircumscriptus spiritus Deus, cum ossibus, que spiritus omnino non habet, absque dubio sedet  . Eius diuinitati incorporaliter astant incorporei spiritus, angeli utique sancti, anime quoque felices, sanctorum corpora quoque, ut nonnullis uisum est, que 599 cum Domino surrexerunt , cum animabus iustorum. Neque enim huiusmodi es meriti, ut dicere cum Apostolo possis: Et si cognouimus secundum carnem Christum; sed iam nunc non nouimus  Eius tamen si  diuinam indagare utcunque cupis substantiam, ab eodem intentissime audi: Philippe, inquit, qui me uidit, uidit et Patrem , id est, neque me ullus in diuinitate, quam si cerneres, hoc nullatenus diceres: Ego enim, et Pater, unum sumus  neque illum uidit. uides me in carne, quam sumpsi pro te; non uides in diuinitate, qua sum unum cum patre; et ideo si uis Patrem uidere, munda illum oculum cordis, qui considerare quoquomodo ualeat inuisibilem Deum; et me conspiciens uidebis, et illum non lumine attingendo, corporali, sed contemplando pro modulo spiritali. De eius cibo si sollicitaris, audi eumdem: Meus cibus est, ut faciam uoluntatem eius qui misit me ; et: Non in pane solo uiuit homo, sed in omni uerbo  quod procedit de ore Dei ; et: Esuriui, et dedistis mihi manducare , de pauperibus utique dicens.

39. uerum quia de sacerdotibus nostris conquesti tatia protulimus, suggerendo eosdem nobiscum monemus, ut in lege Dei die noctuque meditantes, scrutentur Scripturas melius quam usque modo fecissent: Cecus enim si ceco ducatum prestet, ambo in foueam, ut ait Dominus, cadent . Que precepit Deus, illa cogitent semper, hoc super omnia pre oculis preceptum, quoniam quidem magnopere expedit, incessanter habentes. Non enim semel in anno, sed quotidie eos necessitas cogit pascha Domini celebrare. Renes uestros accingetis , id est, castitati operam dare studebitis; et: Mundamini  qui fertis uasa Domini : Omne enim quod tetigerit immundus, immundum erit , dicit non mentiens Dominus. Si mundi sunt, ait quidam, pueri, maxime a mulieribus ,  de panibus propositionis, qui nostrum figurabant sacrificium, utique agens. Et cum ita sit, qui miseri cogitare ualemus de nobis, quid estimare, quare scilicet sacerdotes uocemur, qui tam immunda precordia gerimus? Potestne quod damus uocari uel sanctum, pollutissimis manibus nostris tractatum? Estne benedictio, quam illecebroso saltem osculo, preter alia, fundimus ore polluto? ue nobis miseris, pro talibus scilicet, ac millies ue fuerat quidem olim predictum: et: Erit sicut populus, sic sacerdos ; sed utinam et honestiores quilibet in populo Dei, sic saltem sacerdotes essent huiusmodi. Suademus preterea eis, ne adeo sint a 600 Deo extranei, ut se ipsos primitus, dehinc alios mortifere decipientes, mentiri potuisse putent Spiritum sanctum  per os Apostoli dicentem: Nequa adulteri, neque fornicatores, neque ebriosi regnum Dei consequentur ; et: Hoc autem scitote intelligentes, quod omnis fornicator, aut immundus, aut adulter, aut auarus, quod est idolorum seruitus, non habet hereditatem in regno Christi et Dei . Sed ne ad desperationem eos sermo iste uerissimus trahat, nouerint non de his dici qui olim fuerant adulteri, fornicatores, et auari, sed illos notari, qui usque in finem in talibus durantes, neglexerunt ad Deum conuerti; qui utique, si concederetur, eis in eternum uiuere, non desinerent in eternum peccare, et ideo iuste in eternum penas debent, quia digni sunt, luere. Comperimus namque nostri temporis quemdam  hisque his  deplanximus adeo insolubiliter irretitum, ad ipsum fere cum proximaret miserrimus senium, ut conscientia remordente, nec ipsum Euangelii librum, nec eum osculari auderet, qui communicaturus esset presbyterum, contaminari suo miser osculo pensitans illum, ad mentem utique, Quod tetigerit immundus, immundum erit , recolligens dictum ita utique se iudicans indignum, pro eo scilicet maxime, quod os illecebroso cum manibus et brachiis haberet complexu pollutum, ut formidaret saltem attingere ipsum uas quod tante dignitatis tetigisset mysterium; et tamen emendationis nullum in eius erat obdurissimo corde uestigium. Pro quo duplex nobis uisa est non silendi occasio, id est, ut eius primum  cauere studeamus exemplum; dehinc ut pro eo Dei misericordiam eo amplius supplicemus, quo amplius eum indigere cognoscimus.

40. Nam talis amare nullatenus  , licet eum  irrationabiliter metuat, conuincitur Deum, quem tam moribus suis sentit aduersum.

41. Nec contraria isthic illa est Domini promissio, qua dicitur: Qui crediderit, et baptizatus fuerit, saluus erit . Quia uidelicet etiamsi  credat in Deum talium quis, non credit Deo, qui precepta eius non custodit, nec sacramentum uiuendo tenet quod fide percepit, sed eamdem fidem, quam uerbum astruit, moribus destruit. Pater noster, qui es in celis  cum ceteris fidelibus, concesso Domini, dicit, sed omnium corrupte uiuentium diabolus pater est, Zeno beatus ille econtrario ait . Quod a nobis auertere pietas dignetur 601 illius, qui in hunc mundum uenit peccatores saluos  facere, iehsu Christus Dominus noster, qui cum Patre et Spiritu sancto uiuit et regnat Deus, per omnia secula seculorum. Amen.


Appendix apologetica contra reprehensores sermonis eiusdem  .

1. Non dicit Ratherius ueronensis episcopus quod Deus Dei Filius, Dominus noster iehsu Christus, hoc est incarnata pro nobis Dei sapientia, non habeat caput oculos, manus, et pedes, ceteraque humani corporis membra, cum anima rationali,  Deo plena; dum ueraciter credat eum cum corpore et anima in celum ascendisse, quo nunquam defuerat diuinitate, et in eodem corpore, angelis docentibus, didicerit eum uenturum ad iudicandos uiuos et mortuos . Sed dicit Ratherius episcopus  quod Deus, id est, diuinitatis substantia, non habet corpus, nec est corpus, quod palpari possit et uideri, quia Spiritus est Deus , sicut dixit Dominus iehsu Christus; et: Spiritus carnem et ossa non habet , sicut idem dicit in Euangelio Christus.

2. Non dicit Ratherius episcopus, quod malum faciat qui uadit  ad ecclesiam sancti Michelis, aut audit missam sancti Michelis; sed dicit Ratherius episcopus, quod mentitur ille qui dicit quod conueniat alicui melius in secunda feria ire ad ecclesiam sancti Michelis, uel missam sancti Michelis audire,  quam in alio die. Dicit Ratherius episcopus quod mentitur ille qui dicit quod sanctus Michel missam cantet, cum nulla alia creatura missam possit cantare, nisi homo solum, quia ille, cum sit rationalis, habet carnem et ossa, sine quibus missa non ualet cantari. Spiritus autem, sicut Dominus dicit, carnem et ossa non habet, licet ualentiore quam homo, polleat ille qui est angelicus et non apostaticus spiritus, ratione. Michel uero spiritus est et angelicus spiritus, et in conspectu Dei semper assistit sine carne et ossibus: et illum incessabiliter laudat sine libro, cum quo solet missa cantari, sine pane 602 et uino, de quibus solet in missa corpus et sanguis Domini confici.

3. Si autem queris quid sanctus Michel cantet?  Labora, dicit Ratherius episcopus, cum Dei adiutorio, ut post mortem celum conscendas; illic audies quid cantet. Quod si uis ad ecclesiam sancti Michelis ire, sapias, dicit Ratherius episcopus, quod non libentius te recipit in secunda feria sanctus Michel quam in alia. Si uis eum rogare, sapias, dicit Ratherius episcopus, quia non clementius te exaudit sanctus Michel in secunda feria, quam in prima, quam in tertia, quam in quarta, quam in quinta, quam in sexta, quam in septima feria. Hoc cum ita sentiat, dicat atque astruat Ratherius episcopus; qui uolet, ualet et audet; eum non prohibet imo postulat nam ipse, refellat.



SERMO III.  IN CeNA DOMINI.


1. Nemo est fidelium, fratres, qui possit ambigere quia, si ex toto corde ad Dominum conuersi, hanc humilitatem in corde habetis quam  in habitu pretenditis, quin maius sit gaudium hodie coram angelis Dei super uno ex uobis quam supra nonaginta nouem iustos, qui opus non habent penitentia , sicut ait ipsa ueritas atque Redemptio nostra. Sed aduertite, queso, quod preposui, si ex toto corde, inquiens, conuersi. Nam si ex toto corde non conuertamur ab his, pro quibus Domini indulgentiam petimus, inaniter Deum rogamus ut auferat a nobis que nos ipsi dimittere nolumus;  imo iram Domini tanto nobis grauius accendimus, quo non solum in peccatis remanemus, sed etiam ficto corde coram hominibus conuersionem peccatorum mentimur. Ait enim Iob sanctissimus: Simulatores et callidi prouocant iram Dei . Prouocant, inquit. Quam grauiter [subaudi timendum], si solummodo merentur dixisset? Nunc uero cum prouocant dixerit, quis non extremiscat? quis non pene hoc tonitruo spiritum, ut ita dicam, exhalet? Non extremiscit merito, cui nulla inest simulatio; sed in quo aut aliqua, aut omnimoda est, quomodo ante 603 uocem huiusmodi fragoris subsistere potest? An quia non modo sopore, sed etiam morte consopitus iacet? Expergiscatur, queso, resurgat, postulo : audiat  clamantem puelle: Tibi dico: Surge ; aut certe propter molem lapidee consuetudinis: Lazare, ueni foras . Nam superior significatio ad iacentem refertur in cogitatione mortem; inferior ad miserrimam consuetudinis assiduitatem. ueniat licet ligatus foras, absoluet enim eum benigna Dei misericordia, si per confessionem se demonstrauerit, et reuelabit faciei eius lucem, qua carebat, dum Dominum quam grauiter offenderet, imo prouocaret, minime cernebat.

2. Et rogo, frater, quicunque talis es, mei utique similis, si inimicum haberes tibi infestissimum, si utique totius honoris, ipsius etiam uite tue insidiatorem nequissimum, et ego tunicam tuam auferrem et illi tribuerem: nonne acrius irascereris pro  eo quod ego illi haberem datam, quam pro eo quod a te ablatum? Ita itaque, ita Omnipotens grauius fert, credito mihi, si quod Dei est diabolo impenditur, quam si nec sibi nec diabolo redderetur. Ieiunia quippe, orationes, eleemosyne, et cetera huiusmodi Deo soli debentur, eius solummodo amore agi debent uel timore. Qui ergo simulato corde pro laude humana uel mundi huius uana gloria ea exsequitur, quid aliud nisi rem Dei diabolo largitur? Ideo deprecor repetens, iterumque commoneo, ut quod in habitu demonstratis, in corde potius exhibeatis, ut remissionem peccatorum uestrorum impetrare possitis. Ipsa autem remissio que sit, et qualiter nobis proueniat, audite: Si auerterit se, inquit, impius ab impietate sua, et fecerit iudicium et iustitiam, uita uiuet  et non morietur . uita, inquit, uiuet; qua uita? temporali? non; moriuntur enim et iusti eque ut iniusti; sed iusti temporaliter, impii autem moriuntur eternaliter. Non utique et ipsi [subaudi morientur eternaliter] in carne, resurgent enim in nouissima die; in anima denique eternaliter moritur quisquis in peccato moriens, in presenti seculo resurgere per confessionem, penitentiam et Dei misericordiam non meretur. Auersus es igitur ab iniquitate? Fac iudicium et iustitiam, et uita uiues nec morieris, id est, non recides iterum in peccato. Quid est quod dico? Declina a malo, et fac bonum, et inhabita in seculum seculi . Nam si declines a malo, nec bonum facis, audi: Omnis arbor,  que non facit fructum bonum, excidetur et in ignem mittetur . Et de spiritu immundo: Et ueniens, inquit, inuenit domum uacantem, scopis mundatam et ornatam; tunc uadit et assumit septem alios spiritus nequiores se, et ingressi habitant ibi, et fiunt nouissima hominis illius peiora prioribus . Solet enim recidiua frequentius quam prima interficere febris. Si autem bonum inchoas, nec perseuerando in seculum seculi illud inhabitas, caue ne ex improuiso audias: Quomodo cecidisti de celo, Lucifer?  Quoniam quidem, si qui in bonis operibus perseuerauerit usque in finem, saluus erit, , absque dubio qui non perseuerauerit perditus erit.

3. Assistentes igitur in conspectu Dei, misericordiam  et remissionem peccatorum postulantes et exspectantes, moneo ut solerter duo hec cogitetis: hinc scilicet quid egeritis, hinc quid pro actis recipere, nisi Christi clementia subueniat, 604 debetis. Interroget unusquisque seipsum, uideat in quantis se deprehendere poterit reum. Cum enim certissimum sit, omni homini sanum caput habenti, cuncta Deo displicere que diabolo constat placere, sciendum quia nunquam melius possumus colligere quis cuiuis deseruiens uitio quid mereatur, quam cogitet, cuius particeps in opere habetur; ait enim ueritas, in extremo messis tempore agricolam messoribus dicturum esse: Colligite primum zizania, et alligate ea fasciculis ad comburendum ; quod dicere quid aliud est, nisi consimiles in scelere pari  etiam uindicta copulate? Qui igitur superbia tumidus incedens ceteros despicit, quid aliud quam cum illa principali superbia illi se conferre, si posset, ambit, qui iure Dominus et creator omnium cuncta superexcellit? Qui uero inuidia tabescit, nonne eumdem ipsum, atque membra illius, Iudeos scilicet perfidos liuoris sui participes adsciscit? Qui uero auaritie atque cupiditie estibus anhelat, quid aliud quam ipsum, qui similis esse Altissimo  nimis auide ambiuit, et Iudam auaritie inebriatum ueneno, quo auarius ditari desiderat, tanto amplius in suo opere representat? Et qui luxurie facibus inardescit, quid nisi cum his qui cum Mohabitarum filiabus petulantissime ceuntes  animaduersione uindicte celestis interierunt, future  ac perpetue conflagrationis rogum sibi comportat? Qui uero publice in tali opere insaniunt, Sodomitarum concordare clamori contendunt; qui autem sub pallio castitatis a conspectu hominum suam libidinem contegunt, ad Phariseorum similitudinem, de quibus dicitur, pertingunt: ue uobis, qui estis quasi sepulcra dealbata, interius ossibus mortuorum repleta . In cuius uero ore, sicut, heu dolor! in plurimis hodierni seculi hominibus magis mendacium abundat quam ueritas, diaboli eis rectissime adequatur falsitas, qui mendax semper exstitit, et pater mendacii . Qui uero fratribus detrahunt, nonne Phariseis sese consimiles reddunt, de quibus dicitur: Sagitte infantium  plage eorum ; et: Intenderunt arcum rem amaram, ut sagittent in occultis?  Et qui gratis eos, solo quod subsistunt bene operantes, odiorum insectatione afflictitant, eosque a bonis, in quantum possunt, impediunt, quid aliud quam illorum perfidie concordant, de quibus dicitur: Cum loquebar illis, impugnabant me gratis?  Nam quibus ipsa eorum bona actio intolerabilis existit, iidem sunt ipsi qui in libro Sapientie loquuntur sibi: Grauis est nobis etiam ad uidendum . Qui autem et contradicunt, qui alii quam persecutores Christi existunt? Etenim quasi eradere nititur nomen Christi, cum siue predicanti, siue laudanti, contradicit nomen Christi. Fures quos, nisi Philistheos? predones dicam, nisi Babylonios? nam  licet sit huiusmodi Dei flagellum, uerumtamen flag. . . . . . . . . . quia disrumpitur, dum filius castigatur. Quilibet uero homicida quid . . . . . . . . . . . fratris uidelicet pessimus computatur lanista? Nam si uerum est, quod dictum, quia . . . . . . . . . Christiani alicuius interfector excusari se fratrem non interfecisse nisi Christum . . . . . . . . . Si uero caput Ecclesie Christus, et membrum eius quilibet Christianus . . . . . membrum non abscidisse, qui autem corporaliter aut animaliter aliquem . . .

605 4. Ex his, fratres karissimi, paucissimis in compensatione innumerabilium, in quibus humana delabitur mortalitas, satis euidenter potestis colligere quantum uitia detestanda, quantumque Dei  sunt amplectenda precepta. Nam sicut praua agendo prauorum acquiritur participatio, ita et bona exsequendo sanctorum consortium lucramur e diuerso; imo filiorum Dei nobis cum re prouenit nominatio, ita enim dicit: Estote misericordes, sicut et Pater uester celestis misericors est . Unde quia ad relaxationem merendam facinorum hodie huc conuenistis, considerate, queso, quid queritis, et tanto attentius consistite in precibus, quo uos peccasse cognoscitis grauius. Clamate uocibus, uociferate cordibus, Tibi, Domine, dicentes, peccauimus. Nemo se non peccasse excuset, nemo circumueniatur; inultum enim, ut Iob asserit, Deus abire nil patitur . Audite Apostolum, legitur enim hodie: Si nosmetipsos diiudicaremus, non utique iudicaremur  . Iudicemus itaque nos ipsi nosmet, fratres, in presenti et condemnemus, ne in futuro iudicemur. Simus nostri tortores, ut inferni non sentiamus carnifices. Et quid amplius dicam? Cena Domini uocatur ista dies. Cena autem a communione uescentium dicitur; nulla autem communio ubi discordie diuisio. Quisquis itaque odii in corde retinet uenenum, non accedat ad istud caritatis conuiuium. Qui luxurie inquinamentum per aliquantulam non lauit penitentiam, hanc immundo uentre non recipiat cenam. Adest in proximo, imo hodie incipit Pascha; Pascha uero transitus interpretatur. Exhibeamus igitur in opere, quod intelligimus in nomine; si enim consepulti sumus Christo  mortificatione uitiorum, resurgemus utique et cum ipso exhibitione uirtutum; si autem nullum in nobis per emendationem obruimus uitium, quod Pascha, id est, quem agimus transitum? Et si fermenti ueteris nulla est expurgatio , noua in nobis quomodo erit conspersio? Audite, queso, precipientem, et credo, quod me non despicietis monentem, et, ut uerius dicam, commonentem; quod enim uobis suggerere uideor, mihi ipsi utique loquor. Ait itaque: Sic comedetis eum: renes uestros accingetis, calceamenta habebitis in pedibus, tenentes baculos in manibus, et comedetis festinantes . Renes namque accingere, luxuriam est refrenare; calceamenta in pedibus habere [subaudi est] sanctorum, qui carne mortui sunt, exemplis se munire,  ne scilicet aut spina uitiorum mentis debilitet gressum, aut morsu inficiatur operum uenenatorum. Cuius enim cor luxuria stimulat, ut spina pedem claudicare, ita et ipsa desiderium pii operis compellit frigescere; cuius animus uero inuidia tabescit, nonne grassantis ueneni liuore pallescit? Tenere manibus nobis est baculum, rigore discipline celestis illicitum cohibere appetitum; et ne in lubrico uie presentis noxium incurramus lapsum, quoddam timoris Dei manu operationis gestare sustentaculum; pastorali quoque officio nobis ipsis presidere, 606 Deum anime, animam carni preficere.

5. Hoc si solerter peragimus, Pascha Dominicum rite celebramus festinantes isto pertingere, ubi Christum in dextera, hoc est equalitate, Patris nouimus  sedere; hoc enim phase, id est, transitus Domini uocatur. Et si de uitiis ad uirtutes, de terrenis ad celestia conuersione saluberrima transmigramus; quod cum indesinenter conueniat . . . . . agi, hoc sacratissimo tempore moneo tanto intentius perfici, quanto . . . . mysterium dignius compellitur celebrari. Miserrime . . . . . . . quadragesimali inchoatur tempore. Paschali transacta . . . . . . post ad uitia redeat, quasi non pro Dei, sed pro illius solummodo diei . . . . . discessum, sed aliquantulum sit intermissum; quod agere quid est aliud . . . . . . . . . Quousque enim Pascha Christianorum debet pertingere, Psalmista centesimo decimo septimo psalmo, qui totus in laude huius diei canitur, declarat dicendo: Constituite diem in condensis, siue, ut alia editio habet, in confrequentationibus  usque ad cornu altaris . In condensis enim est in occultis mentis; in confrequentationibus autem, in usu uel consuetudine siue continuatione. Pascha enim nostrum, id est, Christus, a corde nunquam debet recedere, hoc indesinenti ueneratione debemus frequentare usque ad cornu altaris. Quod autem istud est altare? Christus utique, qui sacerdos, altare simul exstat, et hostia, quem donec uideamus, a querendo nequaquam cessemus. Quale est autem in uigilia solemnitatis ieiunare, et in ipsa solemnitate crapula distendi? in Cena Domini pedes pauperum lauare, et in eius octauis mortem alicuius Christiani moliri? in Parasceue unum denarium largiri, post Parasceuen autem  centum auferre? Psalmis, hymnis, et canticis spiritualibus in Quadragesima insistere, in Pascha uero otiositati, imo, quod peius est, rixe uel detractioni operam dare?  a propria uxore tunc continere, in Pascha maculari etiam fornicatione? in Quadragesima proprium panem non edere, post Pascha uictum alterius diripere? quid peius? quid excogitari ualet inconuenientius?



607 SERMO Iu.  DE PASCHA I.

1. Paschales, fratres karissimi, hodie dapes sumpturi, uobisque pro debito ministraturi, hoc est, Agni illius sacrosanctam refectionem, quem  digito eiusdem Precursor demonstrans clamauit: Ecce Agnus Dei, qui tollit peccata mundi  (nimirum quia typicus ille ; huius itaque Agni corpus et sanguinem solemnius hodie tractaturi, uestreque dilectioni propinaturi, postulamus, ne moleste uestrum aliquis ferat, si lactucarum agrestium aliquantulam  interponemus partem, cum et hoc per ipsius faciamus Domini iussionem. Eorumdem sane olerum cum nemini noceat adeo speciem corpoream ignorare, non parum officit, si non spiritalem intelligentiam quis agnoscere ac mente ualeat retinere illorum. Natura equidem oleris istius sumentis fertur oculos in lacrymas fluere facere, dentes purgare   ; sed natura illius quod significat, facit corporis et cordis intuitum in planctum salubrem excitari. Dicunt quoque, qui de physica quasi uidentur tractare, quod aquila acumen, quo plurimum pollet, si perdiderit occasione qualibet, uisus; gustu illud recuperet herbe istius. Percongrua, fratres, similitudo consilii, ut qui uidelicet caliginem interioris uisus contraxit assiduitate culparum, gustu eumdem recuperare  studeat talium lactucarum.

2. Sed iam nunc ornemus quam promisimus mensam. Hec dies, fratres karissimi, quam fecit Dominus, ait Propheta sanctissimus; exsultemus et letemur in ea . Nunquid, fratres, non et hesternam diem similiter Dominus fecit?  Plane, sed illam ieiunio, istam letitie consecrauit; illa discipulis luctum, hec maximum intulit gaudium. Quid ergo, fratres, agendum? Nimirum, ut  ratio docet, si heri luximus cum apostolis, gaudeamus hodie cum illis, et omnibus sanctis. Neque uereamur, ne nobis dicatur: ue uobis qui ridetis nunc, quia lugebitis ac flebitis , cum propter preteritam abstinentiam atque tristitiam, eiusdem refoueamur consolatione dicentis : Et uos igitur nunc quidem tristitiam habetis; iterum autem uidebo uos, et gaudebit cor uestrum, et gaudium uestrum nemo tollet a uobis . Hoc dictum est apostolis, hoc dicitur  et nobis; luxerunt apostoli pro morte, quanquam illis nimium necessaria, Christi, de cuius resurrectione gaudio inestimabili, et immensa sunt gratulatione letati; imitati sumus hesterno luctum  illorum, imitemur hodie gaudium. Sed si eos uolumus imitari, ab eisdem normam sumamus, moneo, gaudii. Dic igitur, sancte Apostole, post omnes quidem uocate, sed usque ad tertium celum modo quem ipse melius nosti diuinitus rapte; dic, inquam, satisfac interrogantibus, unde debeamus gaudere. Pascha, inquit, pascha nostrum immolatus est Christus . Non ob aliud? Immolationem nam nos ipsam intellexeramus eamdem, quam apostoli luxerant mortem, quorum et hesterno sumus imitati merorem. Rogamus igitur, prosequere quid debeamus hodie uel qualiter agere. Subiungit atque ait: Itaque epulemur, id est, carnem Domini manducemus, et sanguinem ipsius bibamus: Non in fermento tamen ueteri, neque in fermento malitie et nequitie;  sed in azymis sinceritatis et ueritatis . Et ueritatis, inquam. Quare hoc? Quia et alibi idem dicit Apostolus: Consepulti sumus Christo per baptismum in mortem; ut quomodo surrexit Christus a mortuis per gloriam Patris, ita et nos in nouitate uite ambulemus. Si enim complantati sumus similitudini mortis eius, simul et resurrectionis erimus . Hoc igitur sensu, fratres karissimi, si seruamus operando quod credimus, in Christo renati, in Christo passi, in Christo mortui, in Christo sumus a mortuis suscitati, ac per hoc maxima nobis est ratio gaudi. Hanc ergo diem non sibi solum, sed et nobis quia fecit Dominus, fratres, exsultemus et letemur in ea.

 3. Ecce he sunt paschalis festi decentissime, quas uobis promisimus, dapes, nunc uobis monstrate  , post modicum ministrande. De lactucarum  agrestium sed quid facimus  , filii, promisso? ueniant et ipse, purgent rheumata dentium, hoc est impedimenta de facinorum congerie mentium  ; comedere qui ueniunt Agnum, fluere ex oculis riuulos cogant aquarum. Non in fermento, inquit, ueteri, hoc est, inflatione anterioris peccati, uel affectu idem uel aliud perpetrandi, id est, ut ne eiusdem uitii hodie sitis, quod heri fuistis. Neque in fermento malitie et nequitie; quasi utique dicat: Malitiam preteritam bonitate mutate; nequitiam relinquite, si 609 Agni Dei [al., Dominici] carnem uultis comedere, et eius sanguinem bibere. Sequitur: sed in azymis sinceritatis et ueritatis. Intelligite, fratres, imo intelligite  , si qui hic forsitan mei estis consimiles, malitiosi utique,  nequitia pleni. Si uultis salubriter gaudere, in Domino gaudete, non in iocis superfluis, non in fabulis otiosis, non in turpiloquiis noxiis, non in tactibus illecebrosis, non in crapula et ebrietate, non in cantuum uanitate. Si cupitis exsultare, seruite Domino in timore, et exsultate ei cum tremore . Si desideratis pascha legitimum celebrare, in azymis celebrate. Que sunt uero si requiratis azyma; sinceritas respondeo [al., respondebo] et ueritas. Fermentum enim pessimum est simulationis duplicitas; fermentum noxium est falsitatis uoluntas. Fermentum enim cum a feruore sit nominatum; ipsam malitiam, ipsam nequitiam, ipsam ueteris Ade cum uniuersam nominari ualeamus intelligere consuetudinem, nullam magis ualemus coniicere,  quam contrariam sinceritati et ueritati magistram decipiendi proximum fallaciam; qua utique inexstinguibiliter fraudulentorum estuat animus. Ipsa itaque cum maxime nitatur malum quodlibet perpetrandi uoluntas; abstineat tanto ab ea, id est fallacia, uestra, suggerimus, fraternitas, quanto hac magis offenditur diuina maiestas, et deturpatur paschalis honestas. Nisi enim ita esset, nequaquam Apostolus et contrariorum prohibitione, et ipsarum preceptione easdem duas insolubiles uirtutes, id est, sinceritatem et ueritatem, in paschalis festi epulis tantopere commendasset, diuersis uocabulis eadem repetendo atque dicendo: Itaque epulemur non in fermento ueteri, neque in fermento malitie et nequitie, sed in azymis sinceritatis et ueritatis .  Nedum enim paschalem nullam celebrat festiuitatem, qui in corde malam habet uoluntatem; sed nec  gloriam in excelsis cum Deo, nec ueram in terra cum hominibus quis habet pacem, nisi qui bonam possidet uoluntatem.

4. Hanc, fratres karissimi, mordacissimam ueracitatem,  et ueracissimam mordacitatem, lactucam appello agrestem, que utique, flagito, cordium et corporum nostrorum, spiritali gustu percepta, qualitatem commutet: cor uidelicet ad suspiria, corpus dum prouocat ad lamenta, utraque hec ad male uoluntatis relinquenda molimina. Quod absque dubio credimus prouenturum, si etiam quod Dominus per Decalogi nobis mandat de Pascha celebrando ministrum [id est Moysen], ad naturam earumdem referre satagimus lactucarum. Sic autem, inquit, comedetis eum: renes uestros accingetis, calceamenta habebitis in pedibus, tenentes baculos in manibus, et comedetis festinantes . Quid austerius, fratres, quid 610 acrius dici potuit illi, qui ista intelligens, Pascha preteritum se meminit eisdem obseruatis  nullo modo celebrasse? Qui enim non obaudiuit Psalmiste dicenti: Accingere gladio tuo super femur tuum, potentissime , id est fortiter; sed eneruiter sese luxurie dedens, ad Agni Dei [al. diuini] sumendum corpus et sanguinem est ausus accedere; qui non secutus est exempla sanctorum qui iam in Christo obierunt Patrum; qui non se baculo regiminis defendit contra rugientem leonem, id est, querentem se deuorare diabolum; qui pio desiderio non festinauit, id est, non optauit dissolui et esse cum Christo: qualiter hodie sine gemitu atque suspirio corpus et sanguinem Domini presumat accipere, non uideo; nisi quia aut desperatione mortifera induratum, aut falsa spe deceptum huiusmodi credo. Sed ne faciat suggero; ne se desperet  moneo; ne falsa spe sese decipiat amplius rogo. Intendat quod sequitur, suspiret et gemat: Est enim phase, id est transitus Domini. Quasi dixisset: Transit a diabolo ad Christum, qui renes a luxuria restringit; qui sanctorum exemplis gressus operum munit; qui baculo regiminis a diabolo sese defendit; qui desiderando festinat ad patriam celestem pertingere. Huic itaque soli conceditur Pascha Domini celebrare, et tamen nec huic sine lactucis agrestibus, id est memoria preteritorum facinorum, et effusione utilissima lacrymarum.

5. Sed iam nunc ad Apostolum redeundum, tantum qui conficiat quod proposuimus, obliti impossibilitatis nostre, qui ualet utique, negotium: Pascha, inquit  , pascha nostrum immolatus est Christus.  Quod fuit utique, ut remur, dixisse: Ideo pro nobis immolatus est Christus, ut ipse noster esset transitus ad seipsum, et ipse nostrum esset solummodo gaudium. Sic ergo, sic unusquisque nostrum postulet, suggero: Exsultemus et letemur in eo. Ipse est enim pax nostra, ipse lux, ipse dux, ipse dies, ipse  sol, ipse salus, ipse uita, ipse resurrectio, ipse gaudium uerum, ipse beatitudo perpetua, ipse felicitas eterna, ipse letitia indeficiens, postremo ipse dies, quem gignendo, non operando fecit Dominus, et hoc ineffabiliter uero, exsultemus et letemur in eo. Letitia quoque mense nostre pertingat  ad pauperes Christi: nostra abundantia illorum suppleatur inopia. Ipsi quoque pauperes sese inuicem adiuuent. Quod uni deest, det alter, si habet; si non habet, optet saltem dedisse, ut per omnia et in omnibus de nobis gaudeat qui pascha nostrum immolatus est Christus. Et hec sit dies  quam fecit Dominus, ut et nos exsultare et letari in ea nunc et sine fine possimus; corpus quoque et 611 sanguinem ipsius ita percipere, ut non ad iudicium  , ut,  proh nefas! multis, sed ad remedium sempiternum nobis, ut felicibus euenit, hoc prouenire contingat. Adiuuet ad hoc desiderium nostrum, et sanctificet actum, qui pro nobis in morte dedit unicum Filium suum, qui cum ipso et Spiritu sancto uiuit et regnat in secula seculorum. Amen.



SERMO u  . DE PASCHA II.

1. Cum omnes in hac die Propheta exsultare precipiat atque letari , reprehensionis non parum metuo notam, si more meo tristitie aliquam sermoni meo interpono particulam. Sed absit reprehensor; nam me non tristari consiliarius uetat interior. Ut enim Tobias angelo, ita cuilibet me letari suadenti respondere ipse nec incongrue  ualeo: Quale mihi, ait enim ille, gaudium erit, qui in tenebris sedeo, et lumen celi non uideo?  Ut enim lumen celi ipsam nostram appellare non disconueniat festiuitatem, de qua scilicet dicitur: Letentur celi, et exsultet terra : non illa uero terra, de qua serpenti illi, malitie suasori, est dictum: Terram comedes cunctis diebus uite tue , sed illa potius, de qua dictum antea fuerat: Germinet terra herbam uirentem , etc., que secundum litteram satis sunt bona, secundum uero mysticum intellectum oppido meliora. Huius diei gaudium qua temeritate me frui iure pronuntio, qui tamen lumen  celi, id est, ipsum, qui celum illuminat, peccatorum nebula circumuallatus uidere non ualeo?  Nam, dum ad hoc institutos illos, qui iam precesserunt quadraginta nouerimus dies, ut in eis purgatis  per penitentiam mentibus, sanctum ipsum diem nouorum uidere et cum gaudio celebrare possemus; cum hoc minime fecerimus, quale gaudium, quam exsultationem, quam letitiam habere ualemus? Ait enim in commendationem eiusdem gaudii sanctus, ut legi audistis, Apostolus: Itaque epulemur . Quid dixit? Itaque corpus 612 et sanguinem ipsius, qui pro nobis immolatus est, Christi cum exsultatione sumamus. Faciamus ergo.

2. Sed quid erit, si facere digne ac iuste nequimus? Subiungit namque  , et ait: Non in fermento ueteri, id est, tumore anterioris peccati, neque in fermento malitie, malitie utique alicui Christiano malum inferre cupiendi, nequitie hoc facere etiam iniuste conandi. Sed qualiter? In azymis sinceritatis  et ueritatis. Sinceritas uero puritas est, hoc est, quod nichil habet, nisi quod monstrat. ueritas uero quid esset cum Pilatus interrogasset , non exspectauit audire, ideo de illa non meruit exsultare. Qui ergo nec in ore ueritatem, nec in corde possidet puritatem, Christi quomodo ausus sit pensandum comedere carnem  , cum presertim Apostolus apertius hoc interdicat, nulla scilicet circuitione usus, dicendo: Quicunque manducat corpus Domini indigne, iudicium sibi manducat . Et, oh! quam ualet hodie exsultare et letari, loco salutis iudicium sumpturus, loco uite interitum! Istud, istud, inquam, est istud, quod tota ista pene quadragesima me compulit clamare, ut deponentes omnem malitiam, omnem dolum, et simulationem,  et inuidiam , omnes ad Christi, id est, ueram studeremus nos conuertere pacem  , et quia hoc facere plurimi nesciunt, quasi normam quamdam uobis prefigens suadebam, ut qui aliquem se lesisse meminerunt, recordarentur dicentis: Si offers munus tuum ad altare, et ibi recordatus fueris quod frater tuus habeat aliquid aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres munus tuum . Qui uero ab aliquo lesi fuissent, et ille ueniam ueraciter postulasset, non obliuiscerentur dicentis: Cum statis ad orandum, dimittite si quid habetis aduersus aliquem, ut et Pater uester celestis dimittat uobis peccata uestra; quod si uos non dimiseritis, nec Pater uester celestis dimittet  peccata uestra .

3. Huius sed, proh dolor! consilii in tantum contemptores  quosdam conspexi, et utinam non illos precipue qui debuerant aliis bonum exemplum prebere, ut etiam ipsi  qui panem sanctum eis mittebat in ore dicendo,  Corpus Domini nostri Iesu Christi prosit tibi in uitam eternam, 613 non cessarent perditionis laqueos tendere, et quasi Pilato diebus eisdem: Crucifige, crucifige , clamare; non recordati dicentis: ue impio proditori, ue complicibus hodieque in Ecclesia eius. Quorum quibusdam hodie per uicem Domini nostri mandaui, ut hoc facere quiescerent; et si fecerint, sibimetipsis faciant. Dicit enim sapientissimus perlepide Hieronymus: Semel errasse sit casus; cur prudenter erratur, et crebro? Nam nisi cauerint, uerendum ne illis contingat quod  illis, de quibus dictum est, contigit: Adhuc esce eorum erant in ore ipsorum, et ira Dei ascendit super eos : et quod pridie de Iuda lectum Domini est traditore, cuius imitatores adhuc in Ecclesia esse, sanctus ille, cuius uerba modo meminimus, non dubitauit proferre: Et post buccellam tunc introiuit in eum Satanas , utique per praui operis effectum, qui iam in eo per maligne uoluntatis erat affectum. Cum utique si Apostolo credidissent dicenti: Probet autem seipsum homo, et sic de pane illo edat, et de calice bibat , hoc est, discutiat in qua sit uoluntate, peccandi utique, an emendandi, nocendi aliquem, an adiuuandi, in odio, an in amore fraterno: si, inquam, talia salubriter cogitassent, de manu saltem illius,  quem oderant, sacra sumere deuitassent, ne Iude scilicet tam publici imitatores existerent. Sed quia apud Deum non est difficilis aut tarda conuersio, non se desperet talis, moneo, hominum portio; quoniam quidem Iudeorum Pascha certo tempore, Christianorum omni est tempore, precipue uero in Dominica, communicationis atque conuersionis ad meliora de peioribus die. Pascha enim cum transitus interpretetur, quocunque tempore, quacunque die, quacunque hora, quocunque ad postremum  momento quis transit a diabolo ad Christum, a uitiis ad uirtutes, de tenebris ad lucem, paschalem agit ueraciter solemnitatem. Dicente enim Psalmista Domino: Reliquie cogitationis diem festum agent tibi , solemne Domino Pascha quilibet agit, qui relinquens quod male cogitauit, illud agere satagit quod Deus ipse precepit.



614 SERMO uI.  DE OCTAuIS PASCHAE.

1. Antequam comedam suspiro , Iob legitur beatus dixisse. Causa subiuncta: Quia timor, inquiens, quem timebam, euenit mihi, et quod uerebar accidit . Quod ut ad me referam tantum ab illo, quantum ereum ab ethereo distat celo, distantem, doleo uestrum nonnullis, fateor, accidisse, quod   timens Dominica protuli die. Quibusdam enim, proh dolor! contigisse nonnichil formido, quod Psalmista de Iudeis olim cantauerat, dicens: Adhuc esce eorum erant in ore ipsorum, et ira Dei ascendit super eos . Quia uidelicet cum post buccellam introisset in eos Satanas per operationem malignam, qui ante in eis iamdiu per intentionem fuerat pessimam, quasi audissent ab eo, qui eis eamdem porrexerat buccellam: Quod facis, fac citius : abhinc non cessauerunt quantocius exsequi, quod iam antea, precipue tota ista Quadragesima, fuerant machinati:  quando scilicet Deo et lesis fratribus reconciliari, et reconciliari ueraciter optantes non aspernari, uerbo atque exemplo instanter fuerant moniti; illos saltem,  qui non in die festo  quondam dixerant, non imitari dignati, contra eumdem scilicet, quem me fore nemo utinam sciret, omnia insidiarum molimina, omnes falsissimas concinnationes in palam per quoscunque ualuerunt mittentes, taliaque de eo fingentes, qualia nemo posset credere, nisi cui aut eadem, aut similia multa contigisset fecisse: corruptis quoque pecunia  duabus patrie dominantibus, ut fertur, personis (quarum  una nobilitate, et nomine utinam esset illa, de qua iam  dixeram sepe, ut iam me illum qui talia patior apertius proferam esse: Qui liberauit Isrelem de manu Pharaonis   per totam Ecclesie domum eas circumducentes, mutata significatione 615 uerborum, de passiuo genere actiuum non erubescentes miseri et mendacissime agere, quod ego scilicet dolentissimus patior, fingentes me perpetrare, quasi propter hoc necessarium illis fuerit sepe: Crucifige, crucifige , aliis licet uerbis, clamasse.  Nam dum quadraginta fere libras in restauratione eiusdem domus episcopalis ut ferunt qui ad hoc ministri fuerunt, hoc triennio expenderim; me ab eadem ab eisdem fugato,  cum sine habitatore remansisset;  iidem qui hoc mihi ingerunt, ut congruentia innuit, furto; hospitantes uero inibi ui et potestate non cessent illam destruere; me non ualente scilicet illorum alicui resistere, furibus quidem, quia longinquus, hospitantibus, quia longe impar uiribus uideor esse, imperiali cum constet eos de exercitu presertim redire, uel ad illum uenire; me mendacissimi conductis consideratoribus accusant eamdem destruere; quasi possit esse credibile, ut quod ego tanto mei construxi dispendio, aut destruam ipse, aut destrui patiar sponte. In tantum uero illam hospitantes in ea destruunt potestatiue, ut si aliquis, cuius scilicet refert, illuc consideratum ueniat famulorum, statim eum comprehendant, et grauissime flagellatum loris  constringant.

 2. Ita omnia cum dolentissimus patiar, uersa uerborum, ut dixi, natura, agere me quod potius suffero, isti maledici cum omnibus, que fingere de aliquo ullus mendacissimorum ualuit unquam, fatentur. Sed, o uesana perfidissimorum dementia! o falsitas inconuenientissima! o diaboli per serpentes [f., per serpentem] et iam loqui non ignorans astutia! Si enim imperator non meus dominus esset, et ego illi in potentia similis essem; defendere contra eius  fideles domum meam et 616 opus utcunque ualerem. Nisi quoque  isti me de domo eadem sua perfidia pepulissent, presentissimus cum essem, eam custodire die noctuque ab eorum furtis ualerem. Nunc uero cum et ille meus dominus sit, et pugnare contra domini mei fideles, etiam si ualerem,  non solum perfidum, sed et, ut ita loquar, apostaticum sit; recedit namque a Deo, qui dato sibi ab eo terreno rebellis est domino: dictum est enim, quod qui potestati, utique a Deo sibi prelate, resistit, Dei ordinationi resistat ;  isti uero exemplo diaboli non cessent elaborare, ut etiam absque sui aliquo commodo aliquid, quod me noceat, meque conturbet, possint efficere; quid contra hec duo tam impossibilia ualeo agere? O uero utinam cum sacram talibus manu, quam excisam optabant, prebebam buccellam dicendo: Corpus Domini nostri Iesu Christi prosit tibi in uitam eternam; clamasset ceteris, quod ille quondam lapidatoribus sancti clamauerat Iacobi apostoli, qui frater dictus est Domini, ut fratres hodieque dicuntur  consanguinitate propinqui: Parcite, inquiens,  quid facitis? pro uobis orat iustus hic quem lapidatis. Iustus enim eram quantum ad illos, reatus licet illis incognitos Deus cognosceret meos: cum bona ego illis pro malis, mala illi contra mihi meditarentur referre pro talibus et innumeris bonis, absque debito utique illis persepe impensis.  Quod si de iniuria, quam eis intuli aliqua dicerent, non erat multum mirandum; quanquam et ex hoc conueniri humiliter ante, secundum iudicium debueram canonum.

3. De illis uero, que ad eos nil pertinent, causari, taliaque de me dicere, que non inoffenso quis posset Deo credere, omnibus mihi 617 derogare facere, bona in me si qua sunt significatione mala corrumpere, mala siue sint, siue fuerint, indagatione  studiosa disquirere, et aliis studiosissime demonstrare, quid est aliud nisi apertissime testari quod non solum mihi, sed et, qui me illuc  eleemosynaliter instituit, piissimo Cesari sint omnino periuri? Et heu, ait quidam, heu dira furoris conditio! Qui uim patitur, magis ille ligatur. Fluuius enim maligne operationis illorum ab eis ad me decurrit, et ego illum turbare agni illius exemplo fabularis accusor . Quidam rex iuuenum cum haberet exercitum, et multitudinem sapientum; dumque [subaudi iuuenes] nequirent, quod iuuenibus competebat, sapientibus stultitiam eorum reprimentibus, agere; inierunt consilium, ut quisque illorum patrem interficeret proprium. Actum est: unus sed illorum non tolerans tantum admittere  scelus, dixit uxori sue: Si patrem meum interficio ne consilio pereamus perdito, non modice metuo. Consensit uxor ad seruandam soceri uitam, atque alendum in suo eum cellario secretius locat. Imperat sane filio pater, ut interrogatus a rege de quouis consilio, non antea responderet, donec ad se illud referret. Obtemperans igitur tam industrius regis est consiliarius factus, ut inuiderent illi omnes socii eius. Adeuntes itaque regem, interminati sunt, quod nisi eum interficeret, eos omnes absque dubio perderet. Tristissimus rex consensit; quesiuit tamen ab eis qua occasione id facere posset. Precipue, aiunt, illi, ut cras ueniens non secum ducat nisi unum seruum, unum amicum et unum inimicum. Territus hoc dicto ille, patrem ex hoc sciscitaturus adiuit.  Pater uero: Ne contristeris, inquit, sed ualde bonum prepara nobis obsonium, optimum de me accepturus consilium. Post prandium igitur dixit illi secretius pater: Habes optimum asinum, illum pane, uino et  carne duc tecum onustum; habes caniculam ad tua defendenda perualde paratam, illam tecum habeto; uxorem quoque adhibens tecum, asinum pro seruo, canem pro amico, uxorem offeres pro inimico. Egit, asinum assumpsit, canem secum pariter duxit, uxorem nec liquit. Regem adiit tristissimum, considerare, que detulerat, flagitans illum: Iste, inquiens, qui astat onustus, meus est seruus, ille alter meus amicus, tertia meus est, quo infestiorem habere me spero neminem, inimicus. Audiens illa, super ignem ait accensa: Inimicumne me tuum esse pronuntias? Merito, inquam, que contra regis preceptum tuo seruaui patri, tibi obediens, uitam. Adolescens ad regem conuersus: uideturne uestre maiestati 618 inimicam hanc esse mihi? ualde, respondit ille; sed  utrum uerum sit, uolo ediscere. uerum est, ait. Gratias Deo letissimus ille respondit. Curre igitur, curre, et mihi festina eum reducere. Actum est. Consiliarius regi optimus redditur, adolescens a mortis instante periculo liberatur; uxor est non amare iuuenem, ut uidebatur, detecta, que fore utique amicissima putaretur, nisi taliter probaretur. Hoc ipse exemplo si non istos aliquantulum commouissem, non tam probabiliter eos cognoscere ualuissem, licet istam in eis semper fiduciam habuissem. Adhuc tamen eos Deus, queso, dignetur conuertere, et uiam eis uere pacis et caritatis ostendere, et ambulare, prestare, ne simul nobis pro talibus contingat, quod absit, periisse, uindicta nos subito occupante, miluus scilicet ut ranam cum mure fabulose  legitur rapuisse.

4. Tota uero ista allegatio cum non predicatio, sed magis contra insidiantes uite et commodis meis uideri possit inuectio, subsedenda est, credo, et ad omnes communiter monendos, tam amicos scilicet quam inimicos, pastoralis iam nunc dirigenda intentio. Primum sane competit, quanquam non semel iam actum sit, demonstrare, unde discordia inter nos et ex quo ista contigerit. Ad ultimum uero breuiandi causa primum respondeam, non modo exortam, sed a die ordinationis mee inter nos fuisse certum est ortam. Est uero nunc ideo in palam deducta, quod fiducia imperialis nil aliud quam quod iustum est decernentis presentie, et synodi congregande  . . . . Unde dissentiamus crebro non  solum uerbis, sed  et scriptis, hac uice monstratum. Summa uero ipsius, cum uerba sint plura, ipsa esse monstratur, quod ego legem Dei, illi traditiones hominum et consuetudinem iniquorum sequenda  decernant. An non ille est enim uere iniquus, qui quod mihi et illi est datum communiter,  ita partitur, ut ego inde pauperrimus, ille locupletissimus fiat? Hoc ego si tacendo, imo laudando consentiam,  une propter eam quam mecum habere optarent amicitiam, ueritatem relinquens, Deum negasse conuincar. Qui mihi nam suadet metuere, inimicus anime mee conuincitur esse, nedum ego is debeam fore.

5. Hoc ergo succincte monstrato, mecum uos admoneo, fratres, ut disquirat unusquisque nostrum a seipso, qualiter Pascha illud sanctum, id est, octo istos dies exegerit, et utrum ita exegerit, ut tuto amen responderit, cum presbyter dixit: Presta, quesumus, omnipotens Deus, ut qui paschalia festa uenerando  peregimus, hec te largiente 619 moribus et uita teneamus. Interroget ergo se quisque, si de illo uerum dixit sacerdos, hoc est, si in azymis sinceritatis et ueritatis corpus et sanguinem Domini sumpsit, id est, si in corde nulli aliquod in Pascha machinatus est malum; si non de operibus alicuius se sciente nisi quod esset uerum protulerit; si non, dum adhuc esca Christi corporis in ore esset ipsius, aut per odii, aut inuidie, aut per cupiditatis, uel auaritie, aut per luxurie uitium iram Dei super se ascendere fecit; si post buccellam introire Satanam in suam animam minime siuit, id est si malum quod ante cogitauit, ad effectum ducere non maturauit; postremo si in die festo, hoc est in istis octauis et quousque cantatum est: Hec dies quam fecit Dominus,  aut per adulterium, aut per immunditiam aliquam non se polluit, uel fratrum aliquem nequiter lesit: et si nil horum in se inuenit, Pasche Domini festa se uenerando egisse gratulatus, humiliter amen respondeat; et ut moribus et uita hec illum tenere Dei pietas dignetur concedere, manu, lingua et corde non cesset rogare. Quod si aliter in se, ut metuo, inuenit, quod non saltem illos studuerit imitari, qui non in die festo dixerunt, tristetur: id est ut sicut illi tumultum ueriti sunt, si Dominum comprehenderent, populi;  ita iste iram ueritus, si festiuitatem uiolaret sanctissimam, Domini, uel his saltem octo diebus se cum Dei adiutorio ab huiusmodi illecebra continere, et a lesione fraterna reprimere, conari studeret [f., studuisset]. Hinc demum  quod Iude traditoris exemplum secutus, et damnationem adeptus sit, doleat, sed non ut Iudas ad laqueum desperando, imo ut Petrus ad lacrymas penitendo sese conuertat; et relictis que male cogitauit, diem festum Domino agere, dum uacat, festinet. Ita enim et Pascha perditum, transitum utique faciens bonum, recuperare, et iram poterit Dei placare, ipso adiuuante, qui cum Patre et Spiritu sancto in secula seculorum non cessat Deus regnare.



620 SERMO uII.  POST PASCHA.

1. De ore tuo te iudico , se ait Dominus in supremo dicturum, serue nequam, iudicio. Sed cui? Demonstrat subiungens: Sciebas quod homo  austerus essem, etc.  Scienti hac ergo sententia, quam nescienti, certum esse ualet maius instare iudicium. uerendum ergo bona scientibus, et mala patrantibus ualde: uerendum, inquam, uerendum, bona presertim eadem si quoque dicunt. Quidam enim bona dum dicunt, quid dicant, nedum uero dicant, ignorant: ut sunt uerbi gratia plurimi, qui Euangelia, apostolos pro officio sibi credito recitant. Qui dum quod sibi iniectum est quomodocunque actitant, non doctoris,  sed obauditoris ministerium implent. Ne ex ore suo, cum quid dicant ignorent, iudicantur, sed nisi faciant arguuntur. Miseri ergo utrinque seculo dati doctores; miseri, inquam, et infelices, si aut nesciunt docere, aut quod non agunt docentes, suo tantum iudicantur ex ore.  Si enim gehenne penas agnoscunt, et aliis non innotescunt; rei omnium, quos docere debuerant, si per ignorantiam in eis inciderint, erunt. Si uero aliis eas innotuerint, et ipsi eas non cauerint; quid eis miserius, quid rogo est stultius? Et si monstrato aliis uite fonte ipsi pereunt siccitate, quis eos debet dolere?  Clamauimus cum Apostolo nuper, clamauimus, et utinam non et pro eo, ut pro multis, ore proprio potius iudicandi, quam, ut propheta quondam promiserat, liberandi. Clamauimus nobis et uobis, sed non inutiliter clamasse nos Dei pietas tribuat omnibus nobis. Clamauimus attamen, clamauimus cum Apostolo, fratres, clamauimus: Pascha nostrum immolatus est Christus . Sed utinam ut pro eo, ita pro nobis fuerit immolatus:   pro eo enim, ut condignas ei gratias referenti; cauendum ne a nobis beneficio, quod absit, tanto ingratis: hoc enim innuit, qui dicit: Quicunque manducauerit corpus Domini indigne, reus erit corporis et sanguinis Domini , id est, imputabitur ei culpa effusionis sanguinis Iesu Christi, si ausus fuerit bibere sanguinem, quem Iudei fuderunt, indigne: hoc est, si quales 621 illi fuerunt ad fidem, talis ipse extiterit ad operationem.

2. Subiunximus demum atque protulimus: Itaque epulemur non in fermento ueteri, neque in fermento malitie et nequitie, sed in azymis sinceritatis et ueritatis . Adeo ista omnia sed  enucleauimus, ut puerulis ipsis nos satisfecisse putauissemus.  Sed utinam quod alios monuimus ipsi fecissemus, et male uoluntatis, uel noxie operationis fermentum, quod ante habebamus, per reconciliationem non fictam, et fructuosam penitentiam abiecissemus. Diximus ironice:  Quam optime ualeat exsultare hodie atque letari, loco salutis iudicium, loco uite sumpturus interitum. Psalmiste adhibentes ad hoc testimonium, de Iudeis quidem tunc, sed utinam non modo de nobis, prolatum: Adhuc esce eorum erant in ore ipsorum, et ira Dei ascendit super illos . Quia cum post buccellam introierit in Iudam, ut Euangelium utique loquitur, Satanas , per operationem uero malignam, qui ante buccellam in eo per uoluntatem iam fuerat pessimam; timendum  ne simile nobis quiddam contigerit. uidelicet  ut scelus aliquod omissum, propter sanctum quod sumere in Pascha debebamus sacrificium, sumpto sacrificio, ante diem maturauissemus quoque perpetrare octauum, non in die festo ab ipsis etiam comprehendere Dominum conantibus obliti clamatum. Et, o impatientia perimbecillis, nimiumque insana, nec iniurias utique inimicorum, nec stimulos tolerare ualida uitiorum! In quolibet enim horum si nos excidere cegisti, Pascha Domini nos, proh dolor! uiolare pestifera compulisti. Sed instaurati contra nos testes Dei debuerant considerari, qui et ab aduersariis grauissima supplicia, et a carne propria longissima fortissime pertulerunt sexu in utroque tentamina. Quos sequi, non nos deserere anticipans  Dei gratia, sed propria inhibuit ignauia, et illecebra corpori laxius ministrata, commouens insuper nos manus peccatoris per superbiam uentilata;  ibique cecidimus, iniquitatem huiusmodi operati, ob inanem gloriam a gratia Dei expulsi, nec potuimus in bono persistere miseri, ut hoc etiam confiteri sit nobis a Deo ore nos proprio iudicari. Cum et hoc certissime nouissemus, et uitare infelicissimi, preponderante timorem Dei superbo nostro contemptu, dedignati essemus, ut perditioni utique nostro merito, non Dei neglecto, traditi, et a nobis ipsis damnati, in eternum, nisi nobis ocius Dei pietas succurrat damnandi.

3. Sed quid agimus si ita est, fratres? Est uero est, proh dolor! est. Reddite uicem nobis 622 quesumus, si potestis, consilii, reddite. Dicite saltem quod diximus, proferte quod protulimus; suadete quod suasimus; aliud enim quod faciamus minime  inuenimus: uidelicet ut quia in talibus Iude similes exstitimus; exemplum deinceps caueamus illius, non festinantes utique cum illo ad desperationis mortiferum laqueum, sed magis cum Petro ad conuersionis uitale lamentum. Rogantes scilicet Domini clementiam, ut meritis eius adiuti faciamus quod fecit, obtineamus quod obtinuit, conuersione utique ad nos Domini ab eo clementer respecti, ad illum flendo ut ualeamus conuerti, quatenus gratiam ipsius recuperare utcunque, et Pascha Domini uerius, quam unquam fecerimus, celebrare quandoque possimus; transireque a diabolo ad ipsum inconuertibiliter deinceps auxilio ualeamus illius. Quod nobis indignissimis dignetur prestare, qui Pascha nostrum ideo dignatus est esse, ut reconciliaret nos Deo Patri  per sanguinem suum , et erutos de potestate tenebrarum faceret sibi acceptabilem populum, sectatorem bonorum operum. Qui uiuit et regnat cum Patre et Spiritu sancto Deus in secula seculorum. Amen.



SERMO uIII.  DE ASCENSIONE DOMINI [al., II].

1. Meminisse optaremus dilectionem uestram percupide, fratres,  laborem hoc tempore nostrum huiusmodi ad terminum deuenisse, ut conducta ex orthodoxorum testimoniis Patrum copia fandi,  insinuaremus collegio uestro quid, cur, qualiter in precedente resurrectionem Domini Quadragesima nobis esset agendum, qualiter in Pascha  exsultandum atque letandum; post Pascha, imo  in Quinquagesima Pasche, quod a ieiuniis quidem cessandum, alleluia die noctuque canendum;   ad uitia uero ieiuniis, orationibus et eleemosynis, cooperante gratia Dei, ut desperare nullatenus debuissemus, exhausta minime redeundum: ne hoc utique foret Aegypto relicta, agno comeso, mare Rubro transito, manna celesti gustato, carnium Taphniticarum, peponum atque ceparum  desiderio Aegyptum relictam repetere, promisso patrie lacte et melle manantis fraudari, cumque his, quorum in deserto plurima perierunt millia, perditionis eterne damnationem subire. Ad quod 623 suadendum nil aptius ualuimus inuenire, quam ut alleluia cantaremus die noctuque, id est, ut Laudate Dominum alter alteri clamaremus, omnesque hoc sine intermissione agere studeremus. Re enim uera, quis peccato est locus, ubi laudis Dei est nullus defectus?  Quod si  B. Gregorio primum, postea B. Mamerto uiennensium archiepiscopo pro consimili necessitate quasdam litanias infra hanc Quinquagesimam uisum est instituere; quid obest ad Dominicum illud quod continetur suasum: Nunquid possunt filii sponsi lugere, quandiu cum illis est sponsus ,  cum litanias rogationes innuere latinitas estimet? Quo uero tempore rogatur solemnius Deus, quam festiuitatis diebus? Sobrie uero, iuste et pie si uiuitur in Pascha, quid nocet ad hoc quod suadet Apostolus, cum Pascha nostrum ipsum dixisset esse Christum, subiungens atque dicens: Itaque epulemur; cum crapule et ebrietati , ceterisque uitiis famulantes denotans, adiungat: Non in fermento ueteri, id est,  tumore non abdicati delicti, et uoluntate transacta crimina repetendi, uel alia committendi: Neque in fermento malitie et nequitie, sed in azymis sinceritatis et ueritatis; si igitur a crapula et ebrietate cessamus, si a coitu etiam licito, consensu parili, hoc triduo,  dilecto abstinemus diuino; si a iocis atque lasciuia, si a cantuum uanitate atque ludorum, postremo ab omni opere seruili, id est, famulatu diaboli cessantes, ut in Quadragesime Dominicis  iure fecimus diebus, Deo seruire his tribus diebus curamus; paschali gaudio quale damnum ingerimus, cum et in his resurrectionis Dominice cultum non omnimodis omiserimus, si tamen fecimus quod debuimus? Cum uero, ut non semel diximus, corpore et sanguine Domini reficiendis necesse sit parasceue, id est, preparationem aliquam facere, ne tanti sacramenti munus sumant indigne; et ob hoc inuentas putare  possimus preclaras, que precedunt solemnitates, uigilias; quid nocet; si in tanta festiuitate, uigiliarum loco hoc triduo usi, si quid in his paschalibus commisimus gaudiis, diluamus, ab alleluia uero canendo, semperque in Domino exsultando atque letando 624 nequaquam cessemus? Dicente sane Iacobo apostolo: Quia in multis  offendimus omnes , quis ausus sit gloriari in tot diebus ac noctibus se nichil commisisse, quod egeat satisfactione diluere, ut tantam festiuitatem digne possit excolere?

2. Hucusque, fratres karissimi, cum nostra processerit communis causa nostre salutis  enisio, adest infra hanc alleluia sine intermissione cantandi, exsultandi quoque atque letandi Quinquagesimam; ipsaque nos silere non patitur gloriosissime Ascensionis Dominice dies. Silere enim quomodo possumus reminiscentes omnium miraculorum, si, ad hominem solum intendas, mirabilioris miraculi, quod uidelicet homo, non angelico, ut Elias quondam subuectus, non pennigero,  ut peticus ille, uolatu, sed corporali ipsa mole perfecti,  id est annorum, triginta circiter trium, hominis, ut Apostolus nobis spondet prouenturum quandoque: Donec occurramus, inquiens, omnes in uirum perfectum in mensuram etatis plenitudinis Christi Domini nostri , uidentibus idoneis testibus loquens eleuatur, nubeque suscipitur, angelis astipulantibus, quod ita sit reuersurus ad iudicandos hic relictos ab initio, usque in finem seculi uiuos et mortuos omnes? Quis hoc effari laudabiliter, quis laudare  satis effabiliter ualet? Admirari enim omittimus, si Deum intus manentem, hominem, quem de nobis pro nobis assumpsit, gestantem pensamus. Gratias, si possemus, solummodo ipsius misericordie referre deberemus condignas. Cetera enim melius silendo quam loquendo, ineffabilia sunt quia depromimus. Ad promissum tantum inenarrabilis ipsius clementie oris nostri obsequium deflectamus  quod modo ex Euangelio audiuimus: Qui crediderit, inquit, et baptizatus fuerit, saluus erit , Deo gratias, uniuersitas clamat; credimus enim, et baptizati sumus in nomine Patris et Filii et Spiritus sancti. Omnes hoc dicimus; omnes per hoc nos saluandos speramus; sine isto nullum saluari posse ueraciter credimus et confitemur. Sed  de quibus dicit qui hoc audierat Petrus? Petrus, inquam, cui fuerat specialius cum ceteris dictum: 625 Euntes in mundum uniuersum predicate Euangelium omni creature .  De quibus, inquam, si est ita, fatetur Apostolus: Melius fuerat eis non cognoscere uiam ueritatis, quam post agnitionem retrorsum conuerti?  De illis, ut coniici ueracissime ualet, de illis, de quorum credulitate Iacobus apostolus quid sentiat audiamus: Fides, inquiens, si non habet opera, mortua est in semetipsa . Itemque: Qui confitentur se nosse Deum, factis autem negant . Hi nimirum sunt, qui fidem, quam uerbis astruunt, moribus destruunt. uerendum enim omnino, ne de talibus quoque dicatur a Domino: Cum  immundus spiritus exierit ab homine, ambulat per loca inaquosa, querens requiem, et non inueniens, dicit: Reuertar in domum meam, unde exiui. Tunc uadit, et assumit secum septem alios spiritus nequiores se, et ingressi habitant ibi; et fiunt nouissima hominis illius peiora prioribus . Hec tam ueracia si in nullo caderent illorum, qui se credere profitentur et sunt baptizati, ubi esset sententia Domini illa, qua continetur: Multi enim sunt uocati, pauci uero electi ; et: Non omnis qui dicit mihi, Domine, Domine, intrabit in regnum celorum?  Qui enim sunt uocati, nisi per baptismum Ecclesiam ingressi?  Qui pauci electi, nisi qui sacramentum uiuendo tenuerunt, quod fide perceperunt? Qui non electi, nisi  qui non seruauerunt quod promiserunt? Quid autem promiserunt? Recurrat quis cogitando ad id, quod aut promisit, aut est uice illius promissum, antequam baptizaretur. Modicum est, recordari leuiter ualet. Si illud obseruat, securus de salute sua gaudeat  . Si autem peccauit, quiescat primum, id est, desinat peccare; hinc demum penitentiam agat. Appropinquat enim, et huic dicendum, regnum  celorum ; id est transeuntibus, imo fugientibus terrenis omnibus, propinquant celestia, illis tamen, qui cooperante gratia Dei, operatione sedula illa meruerint adipisci.

3. Qui uero sint isti, subiungens piissimus idem promissor demonstrat. Cum enim dixisset: Qui uero non crediderit, condemnabitur , ut indiciis quibuslibet credentes a non credentibus secerneret, subiecit: Signa autem eos qui crediderint, hec sequentur: in nomine meo demonia eiicient, linguis loquentur nouis, serpentes tollent, et si mortiferum quid biberint, non eis nocebit; super egros manus imponent, et bene habebunt . Quid hoc est, fratres? quis enim corporaliter ista hodie efficit signa? Nemo, dilectissimi, nemo. Nullus ergo  credit? Absit. Credunt enim, Deo gratias, tanti, ut illis illud congruat psalmographi: Annuntiaui et locutus sum; multiplicati sunt super numerum . Quomodo itaque credunt, cum qui hec signa faciunt, illi tantummodo credere dicantur; isti uero ea non faciunt? Faciunt plane, faciunt quidam, sed non corporaliter 626 faciunt, sed tanto utilius, quanto a corpore discernitur spiritus. In nomine enim Christi demonia eiiciunt, qui in uirtute ipsius uitia, que demones ingerunt, a cordibus suis repellunt: linguis loquuntur nouis, cum, prauiloquio relicto, laudem Dei lingua resonat ipsorum, utilia sermo depromit: serpentes tollunt, cum quod suggerit serpens ille antiquus, minime agunt; cumque suggestionem diabolicam interius sentiunt, sed quod  suggerit, minime faciunt, mortiferum quidem est quod bibunt, sed non eis nocebit. Omnes enim, ait Apostolus, astabimus ante tribunal Christi, ut referat unusquisque propria corporis, prout gessit, siue bonum, siue malum . Super egros manus imponunt, ut bene habeant, qui peccata, que commiserunt, bone operationis studiis, ut ad meliora proficiant, compensare festinant. Ecce apodixis, ecce coniectura, ecce indicium credentium, et non credentium, fratres. Qui ex his ergo in se cognoscit aliquid signis, credere se dicat; qui non, ad credendum se potius suadeo preparet, quam semet credere iactet.

4. Ubi quoque a Domino dicitur ceco: Tu credis in Filium Dei?  cum prepositione  utique. Et Samaritane: Mulier, crede mihi ,  sine prepositione: cum hic absolute dicatur, qui crediderit, neque scilicet addito in Deum, neque Deo , coniici ualet duo exposci, id est, ut credamus in Deum, et credamus Deo. In Deum uero credit, qui catholice credit: Deo credit, qui hortamentis illius obtemperat. Qui utrumque  itaque agit, et orthodoxo est baptismate lotus,  maximam nobis affert, Deo gratias, securitatem. Saluus enim absque dubio talis, si tamen perseuerauerit, erit. O uero nullus in hac nostra plebe inueniretur, qui non crederet uerum esse, quod Ioannis in Euangelio audit, hoc est: Omnia per ipsum facta sunt, et sine ipso factum est nichil . Increduli enim ad cetera, dum istud unum non credunt, fatentur  tempestatem ab homine fieri posse, cum euidentissime Psalmista proclamet: Ignis, grando, nix, glacies, spiritus procellarum, que faciunt uerbum eius , id est Domini. Et in alio psalmo de Deo: Qui dat niuem sicut lanam, nebulam sicut cinerem spargit. Mittit crystallum suam sicut buccellas, ante faciem frigoris eius quis sustinebit?  etc. Quomodo ergo in Deum  credit, qui Deum omnium creatorem esse non credit? Quomodo Deo credit, qui ipsi clamanti atque dicenti surdissimum auditum apponit? uidete, uidete quod ego sum solus, et non sit alius Deus preter me. Ego occidam, et ego uiuere faciam; percutiam, et ego sanabo; et non est qui de manu mea possit eruere . Intendat caritas uestra: contra enim eos qui dicunt, quod homo malus, uel diabolus tempestatem faciat lapides grandinum spargat, uineta atque campos deuastet, fulgura mittat, iumenta et pecora, ipsosque homines 627 interficiat; contra illos, inquam, ualet quod dicit: Ego occidam, et uiuere faciam. Contra illos uero qui dicunt, quod ipsi per incantationes suas ipsas tempestates auertant, ualet quod dicit: Non est qui de manu mea possit  eruere  . Quod si Elias triennio oratione pluuiam auertisse, oratione rursum legitur eam, cum uoluit, reddidisse; ignem de celo super impios impii regis ministros misisse; Samuel estiuo tempore tonitrua contra naturam mugire fecisse; plerique etiam alii sanctorum siue in ueteri, siue in Nouo Testamento quedam leguntur signa de celo, de terra, de mari monstrasse; non fecerunt ea ipsi, sed Deus per ipsos; fecit hoc fides ipsa, de qua ipse Dominus loquitur ad apostolos ita: Si haberetis fidem sicut granum sinapis, diceretis huic monti, Tolle te, et mittete in mare, et obediret uobis . Non potest hoc facere diabolus, non membrum eius quilibet maleuolus. Facit hoc per seruos suos, cum ei placuerit, Deus, et, cum sit summe bonus, benigne  ut bonus.

5. Sed redeamus ad Ascensionis Dominice festum. Cum hec dixisset, ait operis tanti relator egregius, uidentibus illis eleuatus est, et nubes suscepit eum ab oculis eorum. Cumque intuerentur in celum euntem illum, ecce duo uiri astiterunt iuxta illos in  uestibus albis, qui et dixerunt: uiri Galilei, quid statis aspicientes in celum? Hic iehsu, qui assumptus est a uobis in celum, sic ueniet, quemadmodum uidistis eum euntem in celum . Hic pauxillum, auditor, rogo, attende. In Galilea resurgens Christus primum uidetur, uiris Galileis ascendens Christus tantum monstratur, illis reuersurus promittitur. Galilei uero qui sunt, fuerunt, uel erunt, nisi qui Galileam incoluerunt, incolunt  , uel incolentes futuris temporibus erunt? Galilea uero, ut a maioribus accepimus, transmigratio facta interpretatur, et hoc quare agnouimus?  Bis hoc factum est, imo ter actum est subsedendum, et quia uetus de primo, de duobus tertio iuncto dicamus: Transmigrauerunt filii Zebedei de patre suo ad Christum,  Christus resurgens a sepulcro ad ipsos; ipsi demum de Galilea ad montem ubi constituerat illis, eisque uidentibus inde est eleuatus in celum. Illuc eum qui desiderat sequi, transeat de diabolo ad ipsum; consideret eum pro se mortuum ac sepultum; gaudeat eius resurrectione se resuscitatum, ascensione in celum euectum, si tamen in hoc figat suum firmissime desiderium. Elaboret ergo unusquisque nostrum, karissimi, ut quomodo hodie Christus cum corpore nostro celum conscendit; ita, quomodocunque, ualet spe conscendat, desiderio migret, operatione illuc peruenire nitatur. Mirum enim dictu, etiam per uitia nostra celum possumus conscendere, si uidelicet studeamus ea calcare: scalam quippe de illis quodammodo nobis facimus, si emendatione  illa deprimimus. Eleuant nos, si fuerint 628 subtus nos; deprimunt nos, si fuerint supra nos. Caro nostra in Christo celum conscendit; sequatur eam desiderio anima nostra. Anima Christi illo transferri cupit animas nostras, cooperemur desiderio eius. Deus est qui gestat eam; omnipotens misericordia uiget et gratia; non diffidamus de possibilitate, si non deficimus uoluntate. uirtutes uult tantum loco sumptuum nobiscum portemus. uitia ut egestatem mortiferam famemque perpetuam, contrarietatem utique ascensus nostri pernoxiam, hic relinquamus: hic etiam demorantes a festinando illic nunquam cessemus: absque dubio enim ubi Christus cum carne nostra est, perueniemus, si a desderando ipso minime cessauerimus,  ipsius adiuuante clementia, qui cum Patre, etc.



SERMO IX.  DE ASCENSIONE DOMINI II [al., I].

1. Cum pene in omnibus ab antiquorum studiis Patrum tam uite nostre discrepet qualitas quam  doctrine; in hoc quoque, fateor, non parum discordat, quod in talibus, ut est ista, solemnitatibus illi primitus de Euangelii tractatu sermonem cudentes, ad considerationem eiusdem solemnitatis auditorum post animos incitabant; hinc demum admonitiuncula, quo magis ualebant, succinctim aperta in fine prolata, ut a malis se cohiberent, et beneplacitis Deo insisterent, sollicitius eosdem, quos allocuti fuerant, commonebant: nobis contra in ipsis loquendi primordiis obseruare conueniat quod Psalmista suadet: Preoccupemus, inquiens, faciem Domini in confessione   et quod alter: Dic tu, inquit, prior iniquitates tuas, ut iustificeris : ut iustificeris, inquam, non iudiceris. Si  nosmetipsos enim diiudicaremus, ait Apostolus, non utique iudicaremur , id est, si nos ipsi ueraciter accusaremus, non a Domino damnaremur. ueraciter nam se accusat, qui non de se aliud dicit quam quod egisse se meminit, et qui de eo quod se accusat, nulli alii, si de se hoc idem dicat, succenset; si malum quod confitetur exsecratur, et emendare pro uiribus nititur; si repetere ultro ueretur; si de eo salubriter confunditur. Nam si aliter, uoce Dominica eius anime dicitur: Quam uilis facta es iterans uias tuas . Quod facere utique taliter ei interdicitur quoque: Ne iteres uerbum in oratione tua , id est, ne confessum iteres, ut sit necesse tibi iterum confiteri illud peccatum. Cum enim peccasse nos grauiter et recognoscimus  et dicimus; penas etiam, quas subire propter 629 hoc debitores sumus, insuper referimus. Si earum saltem metu a malis non compescimur perpetrandis, clamari ex obliquo ipsi compellimus nobis: De ore tuo te iudico, serue nequam . De corporali uero si hoc facimus maxime delicto, oblata consecrare interdicimus ipsi nobis omnino, nosse nos nisi dissimulamus, quod  Neocesariensi continetur concilio cap. 9.

2. Quod cum ita sit, quid de nobis dicere, quid saltem possumus cogitare? Si locuturi enim uobis in confessione faciem Domini preuenimus , hoc est, si antequam ad eius iudicium ueniamus narrandum, ipsi uos ueraciter accusamus, panem uobis porrigendum qua licentia consecramus? Si hoc  non facimus, quod loquendi exordium facimus, imo quid uobis unquam pro debito dicimus? De gaudendo quippe nobis non aliud dicere possumus, nisi quod Tobiam angelo respondisse comperimus: Quale enim, ait ille, quale mihi erit gaudium, qui in tenebris sedeo, et lumen celi non uideo?  In  tenebris enim quod sedeamus, ipsi nobis testes sumus,  qui obscuratis mentis obtutibus, ad ignem nos pergere, non, ut opus fuerat, cernimus. Lumen uero celi est claritas Christi, qua scilicet supra angeli, infra illuminantur homines sancti, illi ad tenendum, isti ad desiderandum, uterque ad socialiter quandoque fruendum. Qui ergo non illuminatur nunc ad desiderandum, putas eum illuminari posse tunc ad tenendum? Quale uero huiusmodi in qualibet solemnitate gaudium ualet habere, nisi omnino inane?

3. Maxima ista sed hodie est, fratres, festiuitas maxima; sed lumen celi considerare neque ualentibus, neque uolentibus, nulla, nulla, inquam, nulla.  Sit tamen cum ueraciter Ascensionis Domini  festiuitas hodie, maxime episcopalis uocabuli quomodo silere sinitur, etsi desit facundia, saltem garritio pauxillum perita? Sed cuius est Domini ista, rogo, festiuitas? Christi utique, et ex eo utique Christi, quod Christus pro nobis dignatus est effici. Dilexisti enim iustitiam, et odisti iniquitatem . Propterea unxit te Deus, Deus tuus, oleo exsultationis pre participibus tuis . Quam iustitiam? Scilicet illam, qua iustum censuit esse, ut creatura ei, qui se creauerat, deseruiret. Quam iniquitatem? Qua uidelicet homo seruiebat diabolo, qui ad seruiendum conditus fuerat Deo. Propterea igitur unxit eum Deus oleo letitie, id est, misericordia ipsa induit eum, que letificaret angelos de reconciliatione generis humani 630 a suo consortio  diabolica fraude seclusi. Et quia eadem misericordia ex filiis diaboli quidam filii Dei erant per adoptionem futuri, qui utique participes existerent ei, qui non per adoptionem, sed per naturam erat Filius Dei; pre participibus suis dicitur unctus, quia ceteris ad mensuram est data eadem Spiritus sancti gratia, in ipso autem habitat omnis plenitudo diuinitatis corporaliter , id est pleniter, dum utique ipsum, quod pro nobis corpus assumpsit, Deus adeo totus repleuit, ut sicut  mente eius, ita et carne Deo repleta, ex duabus et in duabus naturis non duo sed unus sit Dominus iehsu Christus, uerus, ut Pater et Spiritus, per omnia Deus, cumque illis non tres sed unus uiuens in secula Deus. Nisi igitur Deus carnem nostram misericorditer induisset,  eam in celum minime leuasset: nisi eam in celum leuasset, hanc diem nobis minime dedicasset. Christi ergo est ista, fratres, solemnitas, sed non sine participibus suis; hos enim secum uexit in celum mirum dictu! etiam necdum natos in terra

4. Omnes ergo festiuitatum decursiones cum pro  Christo et participibus institute sint Christi, qui uult in quauis illarum partem habere, studeat quod fecit et ipse facere. Sed, heu dolor! negleximus agere. Exhortati enim cum uos fuissemus non semel  in precedentibus festiuitates istas diebus, ut solliciti seruare unitatem spiritus in uinculo pacis , donaremus nobis inuicem, si quis aduersus aliquem haberet querelam , ut Agni Dei carnes comessuri, non in fermento malitie et nequitie Pascha Domini, sed in azymis sinceritatis et ueritatis  celebrasse probaremur. Hoc ipsi qui monuimus, non eo studio quo diximus, fecimus. uentum est ad cene Dominice sacratissimam diem, lectum est quod Apostolus dixit: suggessimus obseruandum quod monuit, uidelicet ut non in iudicium  corpus Domini sumeremus. Non defuerunt, sed proh nefas! qui de ea manu, quam truncatam optarent, buccellam sanctam perciperent: non defuit, qui defuisse quibus daret, optaret. Et heu quam lethifero utrique tumebant fermento! Cumque ab ipso legitimo quosdam hortati fuissemus continere in quadragesima ista concubitu, ut sacrificium Domini in Pascha purificati mererentur accipere, ue illis qui sumpto sacrificio ab adulterino nequiuerunt usque saltem in octauas Domini abstinere. His enim certificamur congruere, quod in Psalmo cantauimus sepe: quia uidelicet cum post 631 buccellam, ut in Iuda, introierit in eis Satanas , id est, spiritus immundus, septeno sed capite , qui solus per ieiunium credebatur expulsus . Adhuc esce eorum cum essent in ore ipsorum, ira Dei ascendit super eos ;  uiolatores tante festiuitatis, non cultores dum fuisse sint miserrimi deprehensi. Eligant ergo quid faciant. Si enim desperantes sese, obdurantur, idem utique frequentando, Iude a se ipsis laqueo strangulantur. Si Petri lacrymas imitantur, ueniam consequuntur; si ueniam consequuntur, Christum in celis uti nunc affectu, ita post effectu ipso sequuntur. Si neutrum ex his duobus merentur, festiuitatem istam Deo et angelis, boneque uoluntatis, ut cantatum est, hominibus nouerint esse, se uero ab illa omnino expertes existere.

5. Sed ne lenocinentur sibi sententie prolatione illius Dominice, qua dictum est: Qui crediderit et  baptizatus fuerit, saluus erit , nouerint, quia, cum sit uerissimum utpote ueritatis ore prolatum; illis tantum est, quibus congruit, uerum; Signa enim, ait, eos qui crediderint, hec sequentur: In nomine meo demonia eiicient , etc. Que nimirum si quis frugaliter intellecta in se recognoscit, de saluatione sua securus gaudeat: qui minime, suggero, contremiscat; et, ut  credere non solum in Deum, sed et Deo nisi studeat, non sibi sufficere sciat.  De ore tuo te iudico, serue nequam , at ne matures, rogo, Christe, proferre; differ ictum, precor, misericors; suspende uindictam piissime;  dimitte illam et hoc anno, usque dum fodiam circa illam, et mittam stercora , succisoribus uite,  supplico, misericors dicito mee; fortassis enim meliorari tua quandoque gratia ualebo. Qui adhuc ingratitudine mortifera incorrigibilis exsto, dum non oculos utique conuersionis lacrymis imbuo, sed guttur mentis mortifere dilationis, pessimeque in dies deteriorationis criniculis stringo; in infernum uiuens, id non ignarus, ut multi, sed sciens, insuperque nec celans, descendo. Indeque mihi: De ore tuo te iudico, serue nequam, cum his qui bona dicunt, et pessima gerunt, non inaniter clamari formido. Austeritatem quippe tue animaduersionis aliis innotesco, presentissimum te 632 ubique non nescio, et dicere, uel facere, que tuam considerationem dedecent, non horresco. Sed quid, Domine, facio? Fugerem, si quouis ualerem: quod quia nequeo, a te,  Augustini ueriloqui tui suasu, ad te, id est, a iustitia ad misericordiam tuam pauens confugio. Ut consideras itaque indecentia tibi, ita, Domine, considera necessaria, deprecor, mihi, me ab impatientia liberans mortifera, que transgredi me tam immaniter tua compellit precepta. Nisi enim ab ea citius eruor, perditionem eternam prestolor, ignarus licet dispositionis de me, Domine, tue. Non sunt enim hominis uie illius, sed tue potestatis solius; qui non damnas impie, quos creasti benigne. uos autem, fratres, quod de nobis per nos audistis, de uobis quoque metuite. Mala, que usualiter facitis, quantocius relinquite: ad inusitata uos bona, dum uacat, conferte: infernum cauete; celum desiderio scandite: ubi Christus est in dextera Dei sedens, ipsius  adiutorio nixi festinare contendite; instare horam uobis aut illuc conscendendi, aut deorsum ruendi, hic uero non diutius morandi sedulo cogitate, ne ex improuiso, quod absit, uos rapi contingat, et illuc pertrahi, ubi nemo uobis ualeat auxiliari. Quod a nobis omnibus dignetur auertere, qui in hunc mundum peccatores uenit saluos facere, iehsu Christus Dominus noster, qui cum Patre et Spiritu sancto uiuit et regnat Deus in secula seculorum, Amen.



SERMO X. DE FESTO PENTECOSTES  .

1. Eia quid facio, fratres? Si taceo, reipsa, que per me fuerant dispensanda, defraudo; uobis fraudis eiusdem reus existo, et que sit dies ista, uel quanta, mihi ipsi quoque abscondo. Loqui si gestio, magnitudini  rei ipsius, de qua loqui uolo, ne succumbam formido. Sed facio quod possum: debitorem enim amplius considero nullum. Pentecostes completur hodie, 633 fratres. Quid dixi? Quinquagesima Pasche hodie terminatur. Quid inde? Dicat qui nouit: Melior est, ait, finis orationis quam principium . Intendat qui ualet: Qui enim perseuerauerit, ait Dominus, usque in finem, hic saluus erit . Felices qui hos quinquaginta dies, ut colendi sunt, coluerunt, ab alleluia morali nullatenus cessauerunt, dormientes quoque eam minime dimiserunt. Salui tamen tales si cupiunt esse, hodie deuotionem perseuerantie demonstrent, suggero, sue. Quinquagesima est hodie dies a Resurrectione Domini, ab Ascensione decima. Magnum mysterium, et inenarrabile  donum! Dies est hodie quinquagesima, ex quo in Christo resurreximus; decima, ex quo cum illo celos conscendimus. De quibus dico? De illis nimirum, quibus audacter dicit Apostolus: Si consurrexistis cum Christo, que sursum sunt querite, ubi Christus est in dextera Dei, id est equalitate, Patris sedens; que sursum sunt sapite, non que super terram. Mortui enim estis, peccati uidelicet immunes, et uita uestra abscondita est cum Christo in Deo. Cum enim Christus apparuerit uita uestra, tunc et uos apparebitis cum ipso in gloria . Felices, qui eiusmodi sunt; infelicissimi, qui ab istorum collegio perpetualiter decidunt: illi enim non cum Christo in gloria, sed cum diabolo apparebunt in damnatione perpetua.

 2. Presumentes tamen nos adhuc de illorum societate existere , dicamus non desperantes de nobis, quia hodie est quinquagesima dies, ex quo in Christo resurreximus; decima, ex quo cum Christo celos ascendimus. Hodie quid  prestolamur. Dona nimirum, diuisiones gratiarum, carismata beatitudinum omnium. Que sunt uero illa? Depromat Apostolus: Charitas, inquit, Dei diffusa est in cordibus nostris per Spiritum sanctum, qui datus est nobis . Sed ad quid datus est? Pignoris absque dubio loco. Sicut enim non habemus hic manentem ciuitatem; ita nec securam beatitudinem. Unde autem nouimus, quod pignoris loco Spiritum sanctum acceperimus? Dicente uidelicet Apostolo: Qui dedit nobis pignus spiritus , ecce habebimus de pignore accepto. Quod hodie illud acceperimus, quomodo scimus? Historiographus dicat, Lucas medicus fateatur: Cum complerentur, inquit, dies Pentecostes, erant omnes discipuli pariter in eodem loco . In quo loco? Cumque intuerentur in celum euntem illum   ecce duo uiri astiterunt iuxta illos in uestibus albis, qui et dixerunt: uiri Galilei, quid statis aspicientes in celum? Hic iehsu, qui assumptus est a uobis in celum, sic ueniet, quemadmodum uidistis eum euntem in celum. Tunc reuersi sunt Ierosolymam ad montem, qui uocatur Oliueti, qui est iuxta Ierusalem Sabbati habens iter; 634 et cum introissent in cenaculum, ascenderunt in superiora, ubi manebant Petrus et Ioannes, Iacobus et Andreas, Philippus et Thomas, Bartholomeus et Mattheus, Iacobus Alphei ei Simon Zelotes, et Iudas Iacobi. Hi omnes erant perseuerantes unanimiter in oratione cum mulieribus, et Maria matre Iesu, et fratribus eius . Cum igitur in eodem loco essent, factus est repente de celo sonus tanquam aduenientis  spiritus uehementis, et repleuit totam domum, ubi erant sedentes, et apparuerunt illis dispertite lingue tanquam ignis, seditque super singulos eorum; et repleti sunt omnes Spiritu sancto, et ceperunt loqui uariis linguis, prout Spiritus sanctus dabat eloqui illis .

3. O quam hic abyssus ueteris Testamenti abyssum inuocat noui! O quam antiquiora recentioribus concinunt! Quinquagesimo die post occisionem agni, et maris transitum Rubri, in Sina monte Moysi decalogus datur. Quinquagesimo post Resurrectionem Christi die Spiritus sanctus apostolis mittitur. Quinquagesimus remissionis est annus; dies noster quinquagesimus gratie est consecratus. Illo die Deus  Dei Filius in monte descendit; isto sed nostro Deus Patris et Filii Spiritus sanctus igneis linguis demonstratus aduenit. Utraque uero ista Trinitas adimpleuit. Pater illic Filium Moysi destinauit; Spiritus sanctus a Patre et Filio missus atque procedens, apostolis isthic potestate spontanea sese infudit. Ibi tonitrua et uoces, mons quoque fumans; hic inflammati  linguis uariis homines, apostoli utique, ignis diuini ardoribus estuantes. Ad postremum Dominice resurrectionis iste est quinquagesimus dies, quem patriarche omnes atque prophete, cum a Pascha usque ad istum ceteros omnes uenerationi debite deputarent, istum pre omnibus celebrabant. Monstrat hoc Tobias uidentissimus cecus: monstrat hoc Apostolus ad celi tertii sublimiora conductus  : Ibam, inquit ille [supple. ad] Pentecostes diem festum nostrum, qui est sanctus a septimanis . Beatus uero Paulus festinasse legitur diem istum Ierosolymis celebrare, quod sciret illum pre omnibus eminere. Sanctus, inquit, a septimanis; non perfunctorie, inquam, computa: nam a Pascha usque ad Pentecosten istam nostram sanctissimam  diem non nisi septem, nisi fallor, hebdomadas inuenies. Lege prophetam, et septiformem Spiritum super florem de radice Iesse ascendentem requieuisse comperies .

4. Quis est autem ille Spiritus, nisi qui super Dominum in columba, super apostolos in igne descendit? Quare uero super Dominum in columba, super apostolos uero in igne apparuit? nisi quia mansuetus ueniens Dominus, mansueto signo se demonstrari uoluit hominibus; apostolos uero iudicium suum annuntiaturos missurus [subauditur uoluit demonstrare], cum quo terrore iudicaturus adueniet. Qui ne iudicaretur mansuetus, aduenit sonitu 635 uehementiore demonstratus. Linguas uero quare igneas demonstrauit? nisi ut seruos suos et  caritate feruentes, et sermone promptissimos fore debere monstraret: qui utique  ea ueritate depromerent, qua dictum cognoscerent : Dixit, inquit euangelista, iehsu discipulis suis: Si quis diligit me, sermonem meum seruabit, etc. . Quis linquam habens igneam istud sophistica tergiuersatione confundere audeat? Apertum est, aperte disseratur. Nihil medium. Aut diligimus Dominum, aut non diligimus. Si diligimus, quod precipit facimus. Si non diligimus, quod iubet minime custodimus. Si diligimus eum, ab eo diligimur: si non, quamuis eum irrationabiliter  metuamus, diligi tamen non presumptuose putemus. Quod possit uero fieri, minime desperemus   . Canitur enim de eo: Misereris omnium, Domine, et nihi. odisti eorum que fecisti. Nihil uerius. Non odit Dominus quod in te fecit, sed odit quod tu ipse in tui ipsius preiudicium facis; et ideo  tam pius, tam misericors, tam est facilis ad ignoscendum conuersis, ut nouerimus eum nostram non odio habere, quam condidit, substantiam, sed malignitatem exsecrari potius nostram. Quod si ipsius auxilio immutari gestimus; probemus et nos, cum nobis inuicem succensemus, non nos propterea inuicem odisse, sed malum, quod in nobis alterutrum recognoscimus, exosum habere. Conuertibiles itaque ad inuicem cum nostri sint amores, ut odia; Deum tanto inconuertibilius et perseuerantius diligimus, quanto uoluntatem ipsius idem esse, quod ipsum [f., ipse, et subaudi est], cognoscimus. Unde in ipsius amore nulla nobis imponitur mensura; in nostro uero ea ponitur conditio, ut sic diligamus proximos, sicut nosmetipsos, id est ut preter alia  quales nos existere debuissemus, tales et illos desideremus existere. Hec de lectione tantum tetigisse sufficiat Euangelica.

5. Ad solemnitatis hodierne preconia conuertamur. Sicut, fratres, Canticum canticorum, et Rex dicitur regum; sic ista dies solemnitas est solemnitatum. Ad hoc enim Christus natus est, ut pateretur; ad hoc mortuus, ut resurgeret; ad hoc resurrexit, ut carnem, quam de nobis pro nobis sumpserat, in celum leuaret; ad hoc eam illuc transtulit, ut immortalem semperque felicem efficeret. Quod quia nisi dono Spiritus 636 sancti non poterat fieri (nisi enim baptismo regenerati noui homines efficeremur, in uetustate manentes saluari nullatenus potuissemus: baptizari uero nullo modo nisi in  Spiritu sancto  et igne poteramus; Spiritum sanctum nobis hodie in linguis igneis misit, ut baptizati scilicet, et loquentes de Deo, et amore illius et proximi feruentes, illo quandoque transferremur, quo sine caritate transferri nullo modo poteramus. Si quis enim, ut ait Apostolus, Spiritum Christi non habet, hic non est eius. . Qui autem non est eius, consequens est, ut non sit particeps regni illius. Spiritus autem possessio coniectura cum sit caritatis ipsa,  eodem dicente Apostolo, quia caritas Dei diffusa est in cordibus nostris per Spiritum sanctum, qui datus est nobis ; tanto certius de quolibet, utrum Spiritum sanctum habeat, ualemus agnoscere quanto feruentiorem esse cernimus in caritate. Qui uero,  ait Apostolus, habuerit substantiam mundi, et uiderit fratrem suum necesse habere, et clauserit uiscera sua ab eo, quomodo caritas Dei manet in eo?  Quod cum ita sit, probatio absque dubio caritatis  exhibitio est, ut ait Gregorius, operis; exhibitio uero operis est Spiritus sancti monstratrix, quem hodie in apostolis accepimus, ut est in psalmo ita cantatum: Ascendens in altum captiuam duxit captiuitatem , id est captiuatam quondam a diabolo nostram cum anima carnem; dedit dona hominibus  id est  , carismata sancti apostolis hodie Spiritus, qui cum Patre et eodem Spiritu est per secula benedictus. Amen.



SERMO XI. DE MARIA ET MARTHA  .

1. Reminisci utinam dignaremini, fratres, preterita sancte Dei genitricis Marie solemnitate in oris nostri obsequium uestro persoluisse collegio, quo  ex euangelica lectione monstraremus, non minus beate Dei Genitrici illud conuenire, quod ei ita est prolatum in fine: Maria optimam partem sibi elegit, que non auferetur ab ea; quam ei, cui hoc uox ipsa deprompsit Dominica. Cumque ex eadem euangelice serie lectionis uestre filiationi nostre facundie, quod 637 potuit, protulisset inopia; quasi nil prolatum fuisset austeri, ita incommotos uos, proh nefas! omnes, consideratis quorumdam uultibus uidi. Nihil illic lacrymarum est uisum, nulla suspiria, pectorum contusio sonuit nulla. uerissime uerum tunc constitit fore, quod Augustinum legimus non semel dixisse: quia uidelicet Nisi ardeat qui docet, accendere auditorem minime ualet: simulque illuc dum considerauimus, nos non multum amari,  et ob hoc uilipendi, illud uerissimum perpendimus fore Gregorii: Difficile est, ut quamuis recta predicet doctor, qui non amatur, libenter audiatur; itemque: Cuius uita despicitur, restat ut et predicatio contemnatur. Isti attamen nostre querele illud ad prophetam longe quamuis incompatibiliter dictum uidimus conuenire: Domus Isrel nolunt audire te, quia nolunt audire me : et illud Domini: Si sermonem meum seruauerunt, et uestrum seruabunt . Nos, etiam ait ille, ad cuius estimationem non possumus aspirare, nos, inquam, ait, quid sumus? nec contra nos est murmur uestrum, sed contra Dominum . Cum enim in innumeris, proh dolor! simus reprehensibiles; dum non uituperat quis uestrum, que  fuerant iure in nobis carpenda, sed carpit iure laudanda; probat se hoc agere non iustitie dilecto [id  est dilectione], sed odio illorum, que nollet audire ullo modo. O autem qui tales in uobis existunt, utinam tam captiose intenderent seria quam auide a nobis prolata intendunt, non modo inutilia sed etiam noxia; et tam animarum suarum profectum, quam illarum intendunt, dum conniuentes utique illis loquimur, damnum!

2. Sed iam nunc dicendum, quid a nobis illic fuerit dictum. Ut ante nos sepius fuit prolatum, duo in his duabus matronis diximus uiuendi genera designata. Unum, quod ab actu dicitur , hoc est actuale; alterum, quod a uisu, uel otio [otio scilicet, quo quis spectando otiatur], id est contemplatiuum uocatur. Nimirum enim nemo amplius uidenda interius exaggerat, quam qui ab  opere amplius cessat.  Hos autem duos ritus uiuendi cum ueteres secutus duas has beatas significare dixissem sorores; innuit illarum deuotio uerissimum fore, cum una satagere, id est studere uel laborare dicta sit circa frequens ministerium, id est non quod tunc primitus inceperit, sed actuandi frequentia in morem conuerterit; scilicet ut Domino, uti multimode fecerat, de sua facultatula ministraret: altera pedibus assidere Domini maluisse narretur, non illa otiositate tamen, que inimica est anime, sed illa, de qua clamat per Psalmistam Dominus ipse: uacate et uidete, quoniam ego sum Deus ; sedula uero et hec, ut illa in ministrando, 638 ita in audiendis, que de ore procedebant Dominico. Et reuera nemo in Ecclesia nisi  hec duo agit, cum quod debet facere facit. Nullus hic fornicationis locus, adulterium procul, ebriositas longe, falsitas nusquam, et, ne in infinitum nostra procedat locutio, omnis a talibus abest prorsus nequitie plenitudo. Sed unum secularibus, alterum congruit spiritalibus: unum illis, qui sunt audituri: »uenite, benedicti Patris mei, percipite regnum, quod uobis paratum est ab origine mundi ,« qui esuriui, sitiui, hospes fui, infirmus, et in carcere , et similia multa perpessus, et a uobis sum releuatus: alterum eis, qui iam in ipsis et cum ipsis audierunt apostolis: »Amen dico uobis, quod uos, qui reliquistis omnia, et secuti estis me, in regeneratione, cum sederit Filius hominis in sede maiestatis sue,  sedebitis et uos super sedes duodecim iudicantes duodecim tribus Isrel .«

 3. Quid modo, fratres? Istis taliter constantibus nullus intra septa quatuor istorum inuenitur murorum, qui tundere iure debeat pectus, suspirare, gemere? Ubi ergo mei consimiles? Hic non auditur de illis, qui taliter agunt, alia sors, conditio alia, quam possit tamen suspicare scelerositas nostra, nisi: Discedite a me, maledicti, in ignem eternum, qui paratus est, non hominibus, sed diabolo et angelis eius ; scilicet uel his, qui cum eo de celis ruerunt, uel his, qui ei in hoc seculo assiderunt; angelus enim quasi aggelus [agchelus a Greco , prope], id est iuxta stans dicitur, qui idem utique, quod isti iam dicti felices Deo, hoc miseri illi exhibuerunt diabolo, ministrantes utique illi quod querebat, hoc est flagitiorum acta multigena, assidentes  iugiter, et suggestiones eius libentissime amplectentes, et opere exsequentes. Nullus talium Mariam, nullus imitatus est Martham; nullus Liam,  nullus Rachelem duxit uxorem, nemo talium unam illarum dilexit, alteram tolerauit, id est amore Dominum uidendi, bona que potuit fecit.  Dicat ergo qui uolet, et mihi, si ualet, quod Dominus non promisit, sperare persuadeat, hoc est ut perpetrans mala, recipiat bona, et nec ut Martha Deo deseruiens actualiter nec ut Maria illi assidens contemplanter, premium illis solis, qui unum eorum fecerint, exspectent promissum; cum contra ille proclamet: Omnis arbor, que non facit fructum bonum , utique unum illorum, quem aut Maria fecit, aut Martha, excidetur, et in ignem  mittetur: et de cogitatione solum inutili ue nobis  ipse promittat ; de otioso uero saltem sermone rationem in die iudicii reddituros  nos dixerit 639 quoque.  Et cum circumspecta istius multitudine ambitus nullum istarum imitatorem hic inueniam prorsus; me quoque loquendi ut statum, proprietatis causa, hic mutauisse non disconueniat multum; cum, ut dixi, illarum isthic emulatorem inuenire ualeam nullum, et  illarum exortem me cernam pre omnibus ipsum;  continere me hortetur ab eo, qui me uexat, riualiter quamuis, pauore?  Num me enim [subaudi pauore] eo beatum confido futurum, uitium propter hunc scilicet abdicans nullum; licet in pena semper mea sit conscientia , utpote rei dicit fore Scriptura?

4. Et heu quam non dissimilis ego Siculo illi tali in sorte tyranno! Cum enim eo, quo indignus addolor [id est aggrauor] officio, debitorem me utriusque fore non nesciam, sic id est ut et Domino in menbris suis, hoc est sancte matris Ecclesie debeam filiis ministrare, ob hoc tamen a contemplando eo nunquam cessare, sed in lege eius meditari die ac nocte ; et neutrum horum me prospiciam  agere, sed contra non me solum, sed et omnes mihi commissos, precipue uero magis necessarios corrumpendo, eum die noctuque  ad iracundiam prouocare:  quid de me dicere, quid ualeo cogitare,  si in lege Dei, ut debitorem me fore non nescio, die  meditor ac nocte; Catullum nunquam antea lectum, Plautum quando iam olim lego nec lectum; musicam quando sepe rogatus expono, cum nequeam primo arithmetico scilicet . . . . . . auxilio; milites  quando etiam meos ad prelium ob Cesaris cogo preceptum; quando illos mitto uenatum? hic enim nullum colludium, nulla conceditur requies; sed absolute beatus ille  asseritur esse, qui in lege Domini meditatur die ac nocte. O sed miserrimus ego, qualiter in talibus, et, proh dolor! detestabilioribus in infernum uiuens descendo, id est non ignorans, quod in infernum ob talia, si remota pietate iudicer, absque dubio pergo! Cum uero neque laicos meos neque clericos satagere circa frequens, id est usitatum, Domini uideo ministerium, siquidem illos opera christianitatis non exsequi, istos canonice legi usque  ad nuptum publicum  penitus cerno auersos; nec monachos meos contemplandi Dominum amore a seculi 640 actibus se facere alienos uelle ullo modo ita tenus cerno, ut insuper istum, cui astamus, anachoretam transitoria considerem non penitus abdicasse: ubi Martham, ubi sororem eius Mariam, ubi Liam, ubi miser habeo Rachelem, cum a me infelicissimo de uobis omnibus requisiturus in die iudicii sit Dominus, utpote de commissis ouibus, rationem? Ubi ille postremo in his edibus diaboli est supplantator, qui dum unam, id est contemplatiuam, desiderat, utrasque sortitur, sic Christo ministrando transiens per bona temporalia, ut non amittat eterna?

5. Austera nimium hec, atque a nobis inuenta cauillatoribus  possent, qui nimium abundant,  nostris uideri, nisi austeriora ex dictis hodie hausissem Gregorii. Qualia uero sint et ista, et illa, utinam sensus nostri capere atque discernere utiliter ualuisset duritia. Ubi enim ille nostram denotans ait cohortem, cum repente conati fuissemus docere que magis meditatione, quam opere didicissemus, et hoc agere opitulatione alterius cuiuslibet gestiremus; incidimus in illum de Euangelio ipsius sermonem, ubi uisa ciuitate Ierusalem, refertur Dominus fleuisse atque excidium illius denuntiasse: quem sic non piget totum percurrere, ut ualens omnino perpendere, utrum illi lugendum sit necne, nobis desinat succensere. Considerata nempe ego tota sermonis eiusdem serie, dum plus eam contemplor aleos, quam  mellis habere, cepi satagere, an ibi aliqua consolatio inueniri ualeret, que titubantem formidine quamuis inutili, quia inconuertibilem, animum refoueret. Quippe cum peruenissem ad illum tremendissimum locum, ubi habetur ita descriptum : »Unde curandum nobis est, et cum magnis quotidie fletibus cogitandum, quam seuerus, quam liber, quam terribilis sua in nobis opera requirens in die nostri exitus princeps mundi huius ueniet , si etiam ad Dominum carne morientem uenit, et in illo suum aliquid quesiuit, in quo inuenire nil potuit. Quid itaque nos miseri dicturi, quid acturi sumus, qui innumera mala commisimus? Quid requirenti aduersario, et multa sua in nobis inuenienti opera  dicemus, nisi solum quod nobis est certum refugium et solida spes, quia unum cum illo facti sumus, in quo princeps huius mundi et suum aliquid requisiuit, et inuenire minime potuit? quoniam solus est inter mortuos liber . Et a peccati 641 iam seruitio ueraci libertate soluimur, quia ei, qui uere est liber, unimur. Constat enim, nec negare possumus, sed ueraciter fatendum quia princeps huius  mundi nabet in nobis multa; sed tamen mortis nostre tempore iam nos rapere non ualet, quia eius membra effecti sumus, in quo non habet quidquam.« Istud  dum Pauli putaueram deceptissimus mihi non modice suffragari, cum magis ille hoc de se suisque diceret similibus; sed dum sequentia  legi, idem mihi contigit, quod solet sepe contingere. Nam cum audio gaudium esse in celo super uno peccatore, quam supra nonaginta nouem iustis ; si absolute hoc, ut hic est positum, diceret, ad me putarem aliquid pertinere: sed dum addit penitentiam agente quantum nigrum ad candidum, tantum hoc attinere ad me cerno penitentiam nunquam agentem, semperque penitenda coaceruantem misellum. Ita et hic dum idem infert sanctissimus doctor,  et dicit: Sed quid prodest, si fide illi iungimur, et ab eo moribus disiungimur?  Ipse enim dicit: Non omnis qui dicit mihi: Domine, Domine, intrabit in regnum celorum; sed qui facit uoluntatem Patris mei, qui in celis est, ipse intrabit in regnum celorum ; a non iure pauendo me prorsus extraneum cerno  .

6. Que est autem uoluntas Patris, nisi quod aut Martha, aut faciebat soror ipsius Maria? Nil quippe nobis aliud precipitur, nisi ut aut ministremus Christo in membris ipsius, aut assideamus Christo in contemplanda uoluntate ipsius. Inde aliquid si negleximus, suspiremus, plangamus, pectora nostra tundamus, penitentiam agamus, frequens ministerium Domini aut repetamus, aut uacantes orationibus et  desideriis celestibus, a pedibus benigni iehsu nullatenus diuellamur, donec ad illud unum, quod solum est necessarium, perueniamus, hoc est eumdem, qui nobis solus sufficit, Dominum. Dicis econtra : Licet non tanta quanta debeo faciam bona, facio aliqua; et perfecte in Deum credens, spero que Dominus suis fidelibus precepit speranda. O utinam hec duo fiderem re, fratres [f., te, frater], habere! Certus profecto de tua essem salute, uidelicet ut in Deum perfecte crederes, et illa tantummodo, que precepit speranda, sperares. Dicit uero Psalmista: Spera in Domino . Respondes, spero. Fac bonitatem , sed dicit ille. Si ergo speras in Domino, suggero: Fac bonitatem, et non inaniter speras,  promitto. Dicente enim Iacobo: Quid prodest, fratres, si fidem quis habeat, opera uero non habeat? Nunquid poterit sola fides saluare eum?  Una sola audiri ista potest sententia. Si perfecte credis in Deum, et aliud non speras, quam quod ille te sperare precepit, uidelicet si opera habes bona; consequenter de remuneratione, si ita tamen perseueraueris, non 642 est tibi opus dubitare perpetua.  Que sunt autem bona opera, nisi illa que ex caritate procedunt: quam solam si non habes, nec in fide, dico tibi, confidas; nec quod suis promisit Dominus fidelibus, speres. Fides enim si non habeat opera, mortua est in semetipsa ; et: Spes non confundit, quia caritas Dei diffusa est in cordibus nostris per Spiritum sanctum, qui datus est nobis . Si ergo caritatem in corde non habes, spem inutiliter habes. Si Spiritum sanctum non habes, Christi non es; dicitur enim: Si quis Spiritum Christi non habet, hic non est eius . Quam uero habet erga Dominum saltem nunc temporis quilibet caritatem, cum ne dicam diligere, saltem timere eum nullatenus probetur, dum eo presente non timet adulterium  perpetrare? Si enim presentem cum non credit, quomodo in eum nedum dicam perfecte, saltem aliquantulum credit? Si autem hoc credit, nonne Domino perspicue rebellis existit, in cuius conspectu perpetrare tam feda miser et sui interemptor ipsius presumit? Quid ad hoc nostrum aliquis dicit? Perit, dico, perit; ad eius illico misericordiam uere penitendo nisi forte confugit. Recentiora enim citius quam uetustiora uulnera usus docet curari, quod innuere scilicet probat qui dicit: Sol non occidat super iracundiam uestram . Mea forte hec quis dicat existere? Que Iacob dicit et Paulus, sunt, karissimi, mea?

7. Sed ne forte ad desperationem me uos dicatis uelle compellere, fateor quod non solum Martham,  sed etiam que optimam elegit partem, si uultis, et quandocunque uultis, imitari ualetis cum adiutorio Dei Mariam. Illa enim qualis fuerit antea, sapitis, si tamen sapienda cognoscitis: qualis uero post Dei misericordiam facta sit, agnoscere, si libet, ualetis; neque de uobis id quoque fieri posse desperare quomodocunque debetis. Fac itaque, dico, quod fecit, et spera quod meruit. Oh! quam uero nullum talium usquam putarem  , desperatissimus gentium me ipsum considerans, esse, si non promissum tenerem: Ecce ego uobiscum sum omnibus diebus usque ad consummationem seculi ! In quibus enim est nobiscum, nisi in iis, quos de suis habet nobiscum? Si non est enim mecum pro mea malignitate, est mecum pro illius qui mecum est  bonitate. Sic enim promisit dicendo: Ubi duo uel tres congregati fuerint in nomine meo, ibi sum in medio eorum . Quod utinam et diabolus non potuisset de suis nobiscum uersantibus dicere; profecto enim nulli nostrum probaretur Dominum dixisse: Propterea uos non auditis, quia ex Deo non estis : et utique illi neque surdi, neque absentes erant, quibus hoc dicebatur; sed  uoluntate aberant, odio surdescebant, dum iis que dicebantur consentire nolebant. Quod etsi admiranda, 643 amplectenda, et glorificanda est patientie longanimitas Dei, tremenda tamen propter illud, quod de ea dicit Apostolus, nec irritanda, nec ad iracundiam prouocanda, roganda uero et importunissime supplicanda: ex se namque metitur Domini iram, qui postquam eum grauissime offendit, ut nos miseri sepe, timet ad illum laudandum accedere: procul dubio enim ita et ipse dedignaretur ab eo, qui eum dehonestasset, eadem hora laudari. Sed non faciendum suadet qui dicit: Si ascenderit super te spiritus potestatem habentis , id est ille Dei [supple spiritus malus], qui Saulem uexabat , preualescente uidelicet tibi  ipsius usque ad mortiferum consensum callidissima suggestione; locum tuum ne dimiseris ; id est illum statum bonitatis, in quo tunc eras, quando in facinus illud, quod ille tibi suggessit, decideras; ne relinquas, subiungens causam, quia curatio, inquit, id est penitentia uel Dei clementia, cessare faciet delicta . Unde et egregie Augustinus, ut Augustinus, omnia, ait, que timentur rationabiliter declinantur. Deus autem solus ita timendus est, ut ab ipso ad ipsum confugiatur. Ex infantissimo uero Dominum metitur, qui putat eum adeo pium, ut non curet quantum a quouis ledatur, sed absque satisfactione debita non solum ueniam, sed etiam premia immeritis largiatur. Si enim ita esset, amatorem mali Dominum existere opinari homo,  falso licet, ualeret. At iustum iniustitiam diligere non sequitur posse.

8. Consiliarium sed ad hoc habemus perutilem ita dicentem: De propitiato peccato noli esse sine metu: et ne adiicias peccatum supra peccatum dicens: Misericordia Dei magna est, multitudinis peccatorum meorum miserebitur: misericordia enim et ira ab illo cito proximant, et in peccatores respicit ira illius . Itemque: Da misericordiam iusto, et ne suscipias peccatorem; quoniam et Altissimus odio habet peccatores, et misertus est penitentibus, et peccatoribus reddet uindictam, custodiens eos in die uindicte . Rursumque: Benefac humili, et non dederis impio; prohibe panes illi dari, ne in ipsis potentior te sit; nam duplicia mala inuenies in omnibus  bonis, quoniam et Altissimus odio habet peccatores, et impiis reddet uindictam . O quam ergo sine metu peccator debet existere  , si ita est, 644 uel ad modicum nullus, nedum nostri consimilis ullus! Sapientie sed particulariter libro, qui hoc cantat ipse, uidendum ei, si possit aliquid, quod non sit credendum, inesse: Ipsa uero est Sapientia, que in Euangelio dicit: Ego sum ueritas ;  Cumque fuerit concessum non posse, inferat quid potest ueritati contraire tante. Dictu uero mirabilius aliquid utrum possit existere, dicat quilibet. Nam cum iam publice nobis resultet omnium pene  contradictio uestrum; non desunt tamen ex uobis qui dicant: Quare talia et talia fieri consentit episcopus? Ad quod responsum reddere non immoramur. Precipiente in persona Timothei Apostolo nobis atque dicente: Argue, id est reprehende; obsecra, hoc est in amore Dei contestare et roga; increpa , id est etiam conuiciis, excommunicationibus, uerberibus, si competit, quoque, non neglecta uero caritate commissos fatiga. Dum  reprehensio iure reprehendendorum nostro nil facta proficiat ore, et obsecratio nec nostri, nec  Dei respectu quidquam obtineat; ad increpationem si fuerit uentum, penitebit, sero licet, alicui iure fatemur utilimum se dicentis olim non attendisse consilium: Noli querere fieri iudex, nisi ualeas uirtute irrumpere iniquitates, ne forte extimescas faciem  potentis, et ponas scandalum in equitate tua .

9. uerum his alio reseruatis, dicendum quod iam diximus, lectionem utique hanc hodie ideo lectam, quia quod Maria hec tunc temporis faciebat, quando pedibus Domini assidebat, equiuoca eius Mater Domini a die ortus sui facere ceperat, optimam utique partem eligens; id est, quod optimum in existentibus est, utique Dominum uisceratim desiderans, quem quia pre omnibus dilexit, in tantum pre omnibus eo perfrui meruit, ut eum prius mente, postea et mente gestaret et uentre. Que pars scilicet neque ab ea est unquam ablata, nuque in eternum auferetur ab illa; quandoquidem uirgo fuit ante partum, uirgo in partu, uirgo mansit post partum. Que nobis  piissimis suis precibus placatum suum dignetur efficere Filium, Dominum nostrum Iesum Christum, qui cum Patre et Spiritu Sancto uiuit et regnat in secula seculorum. Amen



AD RATHERII OPERA APPENDIX.



[DOCUMENTA.]





ADMONITIO IN DUO SEQUENTIA DOCUMENTA.

645 646 I. Duo apocrypha documenta ad Ratherium pertinentia in hac Appendice primum proferenda sunt. Unum est sententia, seu potius Notitia sententie Rodoaldi patriarche Aquileiensis pro exemptione rerum capituli cathedralis ueronensis a potestate episcopi, quam ex archiuo laudati capituli eductam, anno 1754 typis dedimus uerone in opere, cui titulus: Conferma della falsità di tre documenti publicati nell' Ughelli a fauore del capitolo di uerona pag. 101 et seqq. Alterum est eiusdem sententie compendium, quod ab Ughellio uulgatum fuerat tom. u Italie sacre in episcopis ueronensibus col. 737. Et si huius posterioris documenti imposturam deteximus in libro De priuilegiis et exemptione capituli cathedralis ueronensis impresso uenetiis an. 1753, et luculentius confirmauimus in epistola quinta memorati operis Italice inscripti Conferma; alterius uero falsitatem in eadem epistola quinta fuse demonstrauimus; cum tamen eadem documenta in Ratherianorum operum editione omitti nequeant, et in hac Appendice opportunum locum habeant; potiores criticas notas, quibus eorum falsitas potissimum declaretur, breuius, quoad fieri possit, in hac Admonitione indicare sufficiet. De sententia ipsa, seu Notitia ipsius sententie patriarche Rodoaldi in primis dicendum est.

II. In hac note chronice inuicem pugnant. Anno 968 sola indictio XI conuenit: cetere omnes ab eodem discordant. Etenim mense Maio anni eiusdem non secundus, sed tertius Ioannis XIII summi pontificis annus decurrebat; nec annus nonus, sed septimus imperii Ottonis I, nec tertius regni Ottonis filii, sed imperii eiusdem primus; nec lune etas, que in similibus documentis non solebat designari, pridie Idus Maii erat uigesima tertia, sed duodecima. Multo autem magis in anno repugnat tempus, quod in ipsa Notitia enuntiatur. Res enim gesta traditur statim post synodum Rauennatem. Hec autem synodus habita est medio Aprili anni 967. Igitur Rodoaldi iudicium, si illico post eamdem synodum Maio mense colebratum fuisset, in annum 967 referendum esset, non uero in annum 968. Adde quod instante Paschate anni 968, quo Ratherius Apologeticum scripsit, apostolice littere allate fuerant, quibus sub anathematis pena  precipiebatur, ne ille, seu alius quispiam eius successor in res et bona canonicorum cathedralis ecclesie sese intromitteret, ut in eodem Apologetico n. 7 traditur. Post editam in hoc supremo tribunali sententiam ante Pascha, quod anno 968 incidit in diem 19 Aprilis, Rodoaldi patriarche, iudicis utique inferioris sententie eadem super re nullus patebat locus mense Maio anni eiusdem.

III. Neque uero quispiam existimet, errore aliquo amanuensis scriptum fuisse annum 968 pro anno 967, cui Rodoaldi sententiam affigendam statim post synodum Rauennatem ipsa Notitia docet. Quamuis enim annus 967 cum eiusdem Notitie contextu uideatur conciliari; cum ceteris tamen chronologicis notis, et cum historia rerum gestarum Ratherii, que ex eius operibus certo elicitur, omnino pugnat. Enimuero anno 967 mense Maio non congruit indictio, que esse deberet decima; non annus imperii Ottonis I, qui erat sextus; non annus filii eius Ottonis, qui eo mense nondum euectus ad imperium, annum regni sextum agebat, non tertium; non etas lune, que pridie Idus Maii erat prima, non uigesima tertia. Unus, uel alter error amanuensis oscitantia in quibusdam legitimis documentis aliquando detegitur; tot autem errorum congeries librario tribui nequit, sed impostori, qui documentum multo post compingens, annos recte computare, et tot chronicas notas a suo euo remotas conciliare nequiuit, quas probe sciunt notarii quicunque etiam minus periti, dum actum sui temporis scribunt.

Iu. Multo autem euidentius Ratherii operibus ipsa Notitie historia repugnat. Hec enim prefert, in Rauennati concilio imperatorem audita canonicorum legatione precepisse Ratherio 647-648 episcopo, ne ullo modo sese in eorum res et possessiones intromitteret; Rodoaldo autem patriarche mandasse, ut Rauenna ueronam proficiscens, causam inter episcopum et canonicos statim cognosceret. Additur Rodoaldum illico uerone conuocatis episcopo atque canonicis, inspectis documentis, que canonici produxerunt, contra Ratherium tulisse sententiam, cui episcopus ita assensus traditur, ut sese anathemati subiecerit, si quid contra tentasset. »Ad hec conticuit episcopus, et silens inde permansit, et dixit: Qui aliter egerit, anathema sit.« In Ratherii uero operibus nullum aliud imperatoris preceptum Rauenne editum declaratur nisi de tollenda mulierositate, quod ut Ratherius exsequeretur, statim post Rauennas concilium uerone synodum diecesanam cegit, in qua presbyteris et diaconis idem mandatum publicauit. »Celebrata,« inquit in epist. XII ad Ambrosium num. 1, »mediante Aprili uniuersali synodo Rauenne, reuersus conuocaui ex omnibus nostre diecesis plebibus presbyteros et diaconos, relaturus ex precepto serenissimi imperatoris que inibi constituta sunt.« Preceptum autem imperatoris respexisse exsecutionem decreti de mulierositate dimittenda, non solum manifestant, que ibidem subiicit, sed illa etiam Discordie num. 6, ubi de laudata diecesana synodo loquens ait: »Illud me maxime nuper commouit, quoniam quidem, cum de dimittenda mulierositate Augustalis intonuisset aduersus illos  uoluntas, omnium pene excusatio exstitit, non posse propter inopiam hoc ullo modo fieri; potuisse uero utcunque, si stipendium debitum ex rebus habuissent ecclesie.« Duo hic notanda. I. Imperatoris mandatum non circa res, et possessiones canonicorum, sed circa mulierositatem fuisse uersatum; II. hac de causa statim post Rauennas concilium a Ratherio celebratam synodum diecesanam, non uero a Rodoaldo patriarcha conuocatos episcopum et canonicos, ut de rebus et bonis capituli cognosceret ac iudicaret.

u. Porro Ratherius intelligens causam a pluribus clericis allatam, ob quam mulierositatem se non posse deserere uenditabant, fuisse inopiam, qua ob minus equam bonorum ac reddituum ecclesiasticorum distributionem afflictabantur; ut omnem excusationem ipsis adimeret, equiorem eorumdem reddituum diuisionem instituendam persentiens. »Huius rei gratia,« addit in eadem Discordia loco laudato: »uolui agnoscere omnia, que siue ab antecessoribus meis concessa, siue a Deum timentibus uiris sunt eis collata.« Itaque falsum agnoscimus, quod in supposititia sententie Rodoaldi Notitia traditur, imperatorem in concilio Rauennate, et ipsum patriarcham statim post idem concilium interdixisse, ne Ratherius in bona canonicorum sese ullo modo intromitteret, et huic patriarche iudicio episcopum prebuisse consensum, atque anathemate idem iudicium confirmasse; quin potius hoc tempore idem episcopus, ut imperialis mandati de mulierositate tollenda exsecutionem promoueret, inopie impedimentum, quod opponebatur, sublaturus, in diecesana synodo cum canonicis egit, ut equiorem eorumdem bonorum distributionem induceret.

uI. Huic uero distributioni iidem canonici toto nisu restitere. »Hoc tam fortiter recusauerunt,« subdit loco citato Ratherius, »ut mori se antea malle proferrent, quam hoc factum uiderent.« Quid ad hec episcopus? »Monstraui illis,« inquit eodem in opere num. 7 »auctoritatem canonum,« qua scilicet hec bonorum ecclesiasticorum dispositio episcoporum potestati atque iudicio subiicitur: illi contra consuetudinem usitatam. Si imperiale interdictum, et patriarche sententia precessissent; hec potissimum a canonicis opponendas fuerant. Tum Ratherius: »Mandaui eis adiurando per fidelitatem, quam mihi non semel iurauerant, ut si aliquam authenticam rationem inde haberent, non mihi celarent, ne cum in synodum ueniremus, uerecundiam mihi facerent, si me iniustum exigere aliquid probauissent.« Hec est illa synodus congreganda, quam Ratherius cum imperatoris presentia duobus in locis coniungit: tunc scilicet congreganda, cum imperialis presentie occasione uerone, patriarcha Rodoaldus et ceteri comprouinciales episcopi ibidem conuenire debebant, uti ostendimus ad hunc locum Discordie in not. In hac autem synodo id negotii proponere meditabatur Ratherius, et equiorem eorumdem bonorum distributionem, quam instituendam putabat, a patriarcha et episcopis confirmandam confidebat, nisi canonici aliquam authenticam rationem, id est documenta seu priuilegia legitima, inde haberent, que id impedirent: eaque propterea ne sibi nunc occulerent petiit, ne in prouinciali synodo uerecundiam sibi facerent, si authenticis documentis atque rationibus se iniustum aliquid exigere probauissent. Qui autem in hoc cum canonicis tractatu habito aliquanto post Rauennas concilium, id est mense circiter Iunio uel Iulio anni 967, nullam authenticam rationem ei 649-650 equiori bonorum capitularium diuisioni inducende contrariam nouerat, sperabatque fore ut nichil inde obsistente, in concilio prouinciali congregando eadem diuisio a patriarcha et episcopis comprouincialibus confirmaretur; nonne ignorabat procul dubio patriarche sententiam et interdictum, quod ex pluribus authenticis documentis Maio mense editum prefertur? Hoc sane si precessisset, et si huic Ratherius prebuisset assensum; qui fieri poterat, ut tam cito eius oblitus, eidem patriarche et ceteris episcopis proponendum crederet, quod ille interdixisset, et confirmationem speraret? Hec omnia, que hactenus animaduertimus, palam profecto faciunt sequentem Notitiam, que Rodoaldi sententiam mensis Maii exhibet, nec conuenire anno 967 nec anno 968 ac propterea hanc sententiam esse omnino fictitiam. Confer, si libet, epistolam initio memoratam, ubi alia preterea congessimus, quibus eadem impostura luculentius demonstratur, ac tempus detexisse uidemur, quo compacta fuit.

uII. Compendium porro eiusdem sententie, seu Notitie ab Ughellio productum multo euidentius suppositionem et falsitatem manifestat. Nam preterquam quod eosdem fere imposture characteres continet, quos  in eadem Notitia explicauimus; alia quedam addit preter ipsius Notitie fidem, que imposturam imposture additam patefaciunt. In eo enim traditur Rodoaldi sententia habita iubente Ioanne pontifice, ac producta fuisse a canonicis innumerabilia fere priuilegia . . . . . a pontificibus et imperatoribus obtenta: cum in Notitia mandatum imperatoris, non autem pontificis enuntietur, et unicum imperiale priuilegium, nullum pontificium laudetur. Potior autem impostura in eo sita est, quod non tam bonorum capitularium, de quibus tantum in Notitia agitur, sed personarum etiam exemptio et immunitas asseratur, ac si controuersia inter episcopum et canonicos non minus de bonorum, quam de personarum immunitate excitata ac definita fuerit. Ex collatione Notitie, et compendii eiusdem agnoscitur, uerba res et possessiones, que sunt in Notitia, ab auctore compendii mutata fuisse in bona et personas; que manifesta fraus eiusdem compendii imposturam aggrauat. uide alia plura, que in hocce compendium animaduertimus in libro De priuilegiis et exemptione capituli cathedralis ueronensis, pag. 77. Hec autem pauca indicia hoc loco satis superque esse uidentur.





NOTITIA Sententie supposititie Rodoaldi patriarche Aquileiensis contra Ratherium pro canonicis ueronensibus.


 Anno Dominice incarnationis 968, domni quoque Ioannis sancte Romane Ecclesie, et uniuersalis pape presulatus eius secundo anno, et imperii domni Othonis piissimi imperatoris Augusti nono, regni quoque domni Othonis filii eius tertio, pridie Idibus Maii, luna uigesima tertia, indictione undecima.

Istiusmodi pagine descriptio exposita fuisse uera credatur, nullique ambigendum, qui [l. quin] domnum Ratherium prudentissimum uerone urbis episcopum causationis querelam proposuisset aduersus ecclesie sue canonicos, dicens, quod ita sibi canonica auctoritate competeret, prediorum redditus a fidelibus et Deum timentibus delegatos hominibus disponere, quemadmodum sui episcopatus res disponere, et ordinare uidebatur. Cui econtra prenominati canonici, concordes et unanimes facti, respondentes dixerunt: Iam, bone et pie pastor, ducentorum spatia annorum transacta plenissime fore uidentur, ex quo nullus de uestris antecessoribus  usque in hodiernum diem se quandoque hac de causa intromisit, sicut uos facere uidemini. Quidquid enim nostri predecessores per mercedem domnorum regum et imperatorum quieto tenuerunt ordine, sub omnes uestros antecessores, qui in hac urbe fuerunt episcopi, hoc idem et nos moderno tenere cupimus tempore per mercedem istius serenissimi imperatoris. Dum uero hec altercatio sic inter utrasque dilataretur partes: ecce legationis preco domni imperatoris et domni pape Ioannis misse per 664 uniuersum regnum uociferans, ut cuncti episcopi Rauennam ad sanctam synodum concelebrandam festinarent, sicut dudum illis indictum fuerat. Rauennam igitur cum prefatus episcopus festinare uideretur, predicti canonici suam, ad mercedem domni imperatoris, confestim destinantes legationem, illius per internuntios humiliter implorauerunt clementiam, ut si idem domnus episcopus in sancta synodo de illorum canonica inter cetera altercari uellet, nequaquam ei assensus tribueretur:  sed sub sue defensionis tutela res illorum et possessiones teneret, sicut omnes sui fecerunt predecessores. Quorum deprecatio, quia iusta et rationabilis sibi esse uidebatur, precepit eidem episcopo, ut nullo modo de predictorum canonicorum se intromitteret rebus et possessionibus, ut pacifice uiuentes liceret eis Deum sanctosque illius pro se et pro suorum regnorum statu exorare. Et ne amplius ab eodem, uel ab ullo quolibet ueronensi episcopo aliqua quandoque de sepe nominata possessione promoueri posset altercatio; et si promoueretur,  irrita et inanis et uacua esset, precepit domno Rodoaldo sancte Aquileiensis Ecclesie reuerentissimo patriarche, ut Rauenna rediens, tandiu moraretur uerone, donec diligenter inuestigare posset, quam rectitudinem frequenter dictus episcopus, aut quam crebro nominati canonici in eadem haberent re et possessione.

Cum autem uenisset domnus patriarcha, et resedisset ad monasterium sancte Marie ad Organum uocitatum; illico, ut sibi fuerat imperatum, conuocatis eumdem episcopum eiusque canonicos ait: uos canonici, si aliquas habetis 665 firmitatis chartulas, aut ullas testamenti paginas, aut regum precepta de uestris rebus et possessionibus, quas dicitis habere, ostendite coram nobis, et coram uestro episcopo aliisque hic residentibus, quibus rei ueritatem discernere ualeamus. Tunc Ambrosius archipresbyter, et Petrus archidiaconus, Ioannes etiam et Petrus diaconi cum aliquantis ex maioribus  et minoribus canonicis statim surgentes e consessu, ostenderunt eorum testamentorum paginas, et regum precepta, et dixerunt: He, senior, sunt testamentorum pagine, per quas res et possessiones nobis collatas defendimus. Preceptum est, ut he in consedentium et circumstantium legerentur auditu: et inter legendum primo lectus fuit iudicatus pie recordationis Petri clerici, dehinc Giselberti, iudicatus quoque Notkerii et Billongi episcoporum. Que scripta pari et manifesta ratione testantur, ut si ullus aliquando ueronensis episcopus de ordinatione et prouisione archipresbyteri et archidiaconi et sacerdotum et diaconorum potestate res et possessiones eorum remouere conaretur, statim deuenirent in potestatem et ordinationem parentum eorum, quicunque inueniri potuerint, et iudicem habeant Deum, et anathema maranata. Lectum insuper fuit preceptum domni Ludouici piissimi imperatoris Augusti, in quo precipitur, quod nullus episcopus, nullaque alia magna uel parua persona se intromittere presumat  de eadem re et possessione absque illorum concilio et consensu. Lecta etiam Ratoldi de sepius nominata re et possessione 666 concessio fuit. Ubi ostense sunt et alie pagine, quibus, si legerentur, non sufficeret dies.

uidens autem domnus patriarcha, quia secundum paginarum traditionem nullo modo rerum possessio canonicis concessa ad episcopi pertineret iudicium, precepit eidem episcopo Ratherio ex parte Dei omnipotentis, ut amplius de illorum possessionibus, illis a fidelibus hominibus concessis, se non intromitteret.  Ad hoc conticuit episcopus, et silens inde permansit; et dixit: Qui aliter egerit, anathema sit.

Hec sunt nomina clericorum scilicet et laicorum, qui huic interfuerunt altercationi, in quorum auribus scripturarum pagine lecte fuerunt. Penzo archidiaconus, Petrus presbyter, Rozo subdiaconus, Giso clericus, Erizo, Peredeus, et Azo cum reliquis commilitonibus: Garimbertus abbas cum suis clericis et familia loci et aliis suis fidelibus. De ueronensibus Lampaldus, qui Lanzo uocatur, uicecomes; Ermarius, qui Erizo appellatur, uicedominus; Ermimberius, Landbertus, et Azo iudices; Pezo, Ernaldus, Ubertus, ualderius commilitones domni Ratherii episcopi; Azo, et reliqui plures.

Ego Isembardus, notarius, authenticum huius exempli uidi et legi, et in eo continebatur sicut in isto exemplo preter litteras plus minusue, et hoc exemplum scripsi.


 Compendium eiusdem supposititie sententie

Anno 968, 14 Maii in monasterio sancte Marie de Organo iubente Ioanne pontifice, indict. XI, et Othone imperatore ann. 7, Rodoaldus Aquileiensis patriarcha, auditis Ambrosio archipresbytero, Petro archidiacono, Ioanne et etiam Petro diaconibus cum aliis quamplurimis ueronensibus innumerabilia fere priuilegia producentibus, aliaque iura ducentis ab hinc annis a pontificibus et imperatoribus obtenta, quibus ostendere conabantur, eorum iura, eorumque bona, et personas omnino a potestate Ratherii exemptas et immunes esse, qui contrarium enixe tuebatur; tandem in contradictorio iudicio sanciuit, et dixit et pronuntiauit quod eorum bona et persone nec per dictum Ratherium, nec per successores unquam turbentur; et Ratherius sententie quieuit, consensit, ipsamque laudauit.



[SERMO IN FESTO SS. FIRMI ET RUSTICI.]





ADMONITIO IN SERMONEM SEQUENTEM.

667 668 In Frisingensi codice, qui aliquot Ratherii opera post tertiam eius restitutionem in ueronensem episcopatum lucubrata continet, post ipsa opera sequitur pagella, in qua hic tantum titulus exhibetur: Predicationes in quibusdam festis. Subiiciuntur autem sermones octo, quorum exemplum descriptum accepimus. Hos autem expendentes, omnino alienos a Ratherio reperimus. Discrimen satis indicat non solum situs, quo a ceteris Ratherii sermonibus et opusculis separantur; sed presertim stylus, qui a Ratheriano maxime discrepat. Deprehendimus porro auctorem hos sermones fere ex Patrum testimoniis hinc inde excerptis compegisse, ac precipue ex sanctis Augustino atque Gregorio. ueronensem fuisse ipsum auctorem non tantum ex eo coniicimus, quia sermones huiusmodi post Ratherii ueronensis episcopi opera descripti inueniuntur in codice, quem ad ueronensem ecclesiam pertinuisse arbitramur; uerum etiam quia inter eosdem sermones unus est de sanctis martyribus Firmo et Rustico uerone glorioso martyrio donatis et custoditis, quorum festum in eadem ueronensi ecclesia celebre semper fuit. Hinc eos martyres nostros auctor appellat, et sermonem in ipso die festo habitum innuit. Istum sermonem inter ceteros in hac appendice idcirco proferre libuit, quia de nostris martyribus agit; ac ex eo auctoris indoles, ac ceterorum sermonum ratio satis perspicientur. Sancti Gregorii loca, ex quibus ille sermonem ipsum connexuit, atque digessit, in notis indicabimus.





SERMO IN FESTO SANCTORUM MARTYRUM FIRMI ET RUSTICI.

 669 1. uenite, filii, audite me, timorem Domini docebo uos . Accedite ad eum et illuminamini, et facies uestre non confundentur . uolumus uos scire, fratres, quod omnipotens Dominus Ecclesiam suam sine digna administratione non deserit. Nam cum fortes ad premium uocat, eorum uice debiles ad certamina roborat; cum illos suscipiendo remunerat, istis laborum uirtutes, quas remuneret, subministrat. His roborati uirtutibus sanctus Firmus pariter et Rusticus contra hostes fidei audacter pergunt ad prelium, ipsosque insurgentes patiendo despiciunt: quia  tales secum dux noster ad predicationis prelium adduxit, qui despecta salute corporum hostes suos moriendo prosternerent, eorumque gladios non armis, non gladiis, sed patientia superarent. Martyres nostri, fratres, sub duce suo tribus modis uenerunt armati ad prelium, tubis, lagenis,  et lampadibus. Sonuerunt tubis, dum predicant; confregerunt lagenis, dum soluenda in passione sua corpora hostibus opponunt; resplenduerunt lampadibus, dum post solutionem corporum coruscauerunt  ; moxque hostes in fugam uersi sunt, quia dum mortuorum martyrum corpora miraculis coruscare conspiciunt, luce ueritatis fracti, quod impugnauerunt, cecinerunt. Cecinerunt  ergo tubis milites nostri, ut lagenis frangerentur; id est predicauerunt martyres nostri, donec eorum corpora in morte soluerentur. 670 Lagene fracte sunt, ut lampades apparerent, id est corpora eorum in morte soluta sunt, ut miraculis coruscarent. Apparuerunt lampades, ut hostes in fugam uerterentur, id est coruscauerunt miraculis, ut hostes suos ex diuina luce prosternerent, quatenus nequaquam Deo erecti resisterent, sed eum subditi formidarent.

 2. uoce  sanctorum martyrum Deo per Psalmistam dicitur: Humiliasti nos in loco afflictionis, et cooperuit nos umbra mortis . Umbra igitur mortis mors carnis accipitur; quia sicut uera mors est, quando anima separatur a Deo; ita umbra mortis est, quando caro separatur ab anima. Quos constat non spiritu, sed sola carne mori; nequaquam se uera morte, sed umbra mortis dicunt operiri. Locus afflictionis est uita presens  . Martyres ergo nostri in hoc loco afflictionis humiliati sunt, quia in eterna uita, id est in loco gaudii, sublimantur. In tantum siquidem sublimantur, quod certissimum est ipsos  cum Deo iudice uenire, qui nunc pro ipso iniuste iudicantur. Tunc eorum lux tanto latius emicat, quanto nunc manus persequentium durius angustat. Tunc reproborum oculis patescit, quod celesti potestate subnixi sunt, qui terrena omnia sponte reliquerunt. Stimulo denique diuini amoris atque timoris excitati, hic possessa  reliquerunt: idcirco culmen procul dubio iudiciarie potestatis obtinebunt, ut simul tunc iudices cum 671 iudice ueniant, qui nunc consideratione iudicii sese spontanea paupertate castigant. De sancte Ecclesie sponso per Salomonem dicitur: Nobilis in portis uir eius, quando sederit cum senatoribus terre . Hinc Isaias ait: Dominus ad iudicium ueniet cum senatoribus populi sui . Hinc eosdem senatores ipsa ueritas non iam famulos, sed amicos denuntiat dicens: Iam non uos dico seruos, sed amicos meos . Ecce relinquentes temporalia, gloriam potestatis eterne meruerunt.

3. Quid itaque in hoc mundo stultius quam sua deserere; et quid in eternitate nobilius, quam cum Deo iudices uenire? Rectum quippe est, ut cum Deo de populis in iudicio disputent, qui ad uerba Dei presens seculum perfecte derelinquunt; scriptum quippe est:  Aduocabit celos sursum, et terram discernere populum suum . Celos igitur  sursum aduocat, cum ni, qui sua omnia relinquentes, conuersationem celestis uite tenuerunt, ad consedendum in iudicio conuocantur, atque cum eo iudices ueniunt; terram autem sursum uocat, cum hi, qui in terrenis actibus obligati fuerant, in eis tamen plus celestia quam terrena quesierunt. ueraciter celestia quesierunt lucra, qui  omnia relinquentes, plus prompta deuotione consecuti sunt, quam iuberi generaliter audierant. Speciali iussione paucis perfectioribus, et non generaliter omnibus dicitur hoc, quod adolescens diues audiuit: uade, uende omnia tua, et da pauperibus, et ueni, sequere me . Si enim sub 672 hoc precepto cunctos iussio generalis astringeret, culpa profecto esset aliquid nos in hoc mundo possidere. Sed aliud est quod per Scripturam sacram generaliter omnibus precipitur; aliud quod specialiter paucis perfectioribus imperatur. Sicut enim non iudicantur et pereunt, qui suadente perfidia legem tenere contemnunt  ; ita non iudicantur, et regnant, qui suadente pietate etiam ultra generalia diuine legis precepta proficiunt. Paulus uas electionis specialia precepta transcendens, plus opere exhibuit, quam institutione permissionis accepit. Cum enim accepisset, ut Euangelium predicans de Euangelio uiueret; et Euangelium uiuentibus contulit, et tamen sumptibus Euangelii sustentari noluit . Quia uero non nobis est concessum generalia, siue specialia diuine legis precepta transcendere, idcirco studeamus istos sanctos Dei martyres, quorum hodie festa celebramus, humili prece deposcere, ut saltem quod generaliter omnibus precipitur, ipsorum intercedentibus meritis adimplere possimus, ut cum ipsis in eterna mercamur gaudere letitia, qui nichil terrenum, nichil carnale concupiscentes, ad hoc pertingere meruerunt, ut Christi martyres fierent, prestante Domino nostro Iesu Christo, cui est honor et gloria in secula seculorum. Amen.





uERONAE RHYTHMICA DESCRIPTIO ANTIQUA  SCRIPTA CIRCA, AN. DCCXC



 1094 Magna et preclara pollet urbs hec in Italia, inpartibus uenetiarum, ut docet Isidorus, que uerona uocitatur olim antiquitus.

Per quadrum est compaginata, murificata firmiter;  quadraginta et octo turres prefulgent per circuitum; ex quibus octo sunt excelse, que eminent omnibus.

Habet altum laberinthum, magnum, per circuitum,  in qua nescius egressus non ualet egredi, nisi igne lucerne uel a filo glomere.

Foro lato specioso sternuto lapidibus, ubi in quatuor cantus magnus instat forniceps; platee mire sternute desectis lapidibus.

Fana tempora constructa ad deorum nomina Lunis, Martis, et Mineruis, Iouis, atque ueneris, Saturni, siue Solis, qui prefulget omnibus.

Et dicere lingua non ualet huius urbis schemata. Intus nitet; foris candet circumsepta laminis, in ere pondos deauratos metalla communia.

Castro magno et excelso, et firma pugnacula pontes lapideos fundatos super flumen Adesis, quorum capita pertingunt in orbem ad oppidum.

Ecce quam bene est fundata a malis hominibus, qui nesciebant legem Dei, noua atque uetera simulacra uenerabant, lignea, lapidea.

Sed postquam uenit . . . plenitudo temporum, incarnauit Deitatem, nascendo ex uirgine, exinaniuit semetipsum, ascendit patibulum.

 Inde depositus ad plebem Iudeorum pessimam, in monumento conlocatus, ibi mansit triduo, inde resurgens cum triumpho, sedit Patris dextera.

Gentilitas hoc dum cognouit, festinauit credere, quare ipse Deus celi terre conditor, qui apparuit in mundo per Marie uterum.

Ex qua stirpe processerunt martyres, apostoli, confessores, et doctores, et uates sanctissimi, qui concordauerunt mundum ad fidem catholicam.

Sic factus adimpletus est sermo Dauidicus, quod celi clariter enarrant gloriam Altissimi a summo celorum usque terre terminum.

Primum uerona predicauit EUPREPUS episcopus, secundus DIMIDRIANUS, tertius SIMPLICIUS, quartus PROCULUS confessor, pastor et egregius.

Quintus fuit SATURNINUS, et sextus LUCILIUS. Septimus fuit GRICINUS doctor et episcopus; octauus pastor et confessor ZENO martyr inclytus.

Qui ueronam predicando reduxit ad baptismum,  1095 a malo spiritu sanauit Galli filiam, boues cum . . . uergentem reduxit a pelago.

Et quidem multos liberauit ab hoste pestifero . . . Non queo multa narrare huius sancti opera, que a Syria ueniendo usque in Italia, per ipsum omnipotens Deus ostendit mirabilia.

 O felicem te uerona ditata et inclyta! qualis es circumuallata custodibus sanctissimis, qui te defendant et expugnent ab hoste nequissimo.

Ab Oriente habet primum martyrem Stephanum, Florentium, uindemialem, et Maurum episcopum, Mammam, Andronicum, et Probum, cum quadraginta martyribus.

Deinde Petrum et Paulum, Iacobum apostolum, Precursorem et Baptistam Ioannem, et martyrem Nazarium, una cum Celso, uictore, Ambrosio.

Inclytos martyres Christi Geruasium et Protasium, Faustinum atque Iouitam, Eupolum, Calocerum, Domini Matrem Mariam, uitalem, Agricolam.

In partibus meridianis Firmum et Rusticum, qui olim in te susceperunt coronas martyrii quorum corpora ablata sunt in maris insulis.

Quando complacuit Deo regi inuisibili, in te sunt facta renouata per HANNONEM presulem temporibus principum regum DESIDERII et ADELCHIS.

Qui diu morauerunt sancti, non reuersi sunt,  quorum corpora insimul condidit episcopus aromata, et galbanen, stacten, et argoido, myrrha, gutta, et cassia, et thus lucidissimus.

Tumulum aureum coopertum circumdat preconibus, color stritus mulget sensus hominum, modo albus, modo niger inter duos purpureos.

Hec, ut ualuit, parauit HANNO presul inclytus, per cuius flamma claret de bonis operibus ab Austre finibus terre usque nostri terminus.

Ab Occidente custodit Sixtus et Laurentius, Hippolytus, Apollenaris, duodecim apostoli Domini, magnus confessor Martinus sanctissimus.

Iam laudanda non est tibi urbis in Auxonia, splendens, pollens, et redolens a sanctorum corpora, opulenta inter centum sola in Italia.

Nam te conlaudant Aquilegia, te conlaudant Mantua, Brixia, Papia, Roma, simul Rauenna, per te portus est undique in fines Ligorie.

Magnus habitat in * rex PIPPINUS piissimus, non  oblitus pietatem aut rectum iudicium, qui bonis agens semper cunctis facit prospera.

Gloria canamus Deo regi inuisibili, qui talibus te adornauit floribus mysticis, in quantis et resplendes sicut solis radiis.




CIRCA ANNUM DOMINI DCCCCLXXII-XIu.
LIUTPRANDUS CREMONENSIS EPISCOPUS.





NOTITIA HISTORICA ET BIBLIOGRAPHICA.


 Liudprandus, et contracto uocabulo Liuzo, Liuso, Langobardus, patria ut nonnullis uisum est Ticinensis  , haud infimo loco natus erat, cuius scilicet pater et uitricus Hugonis et Berengarii regum legationes ad imperatores Constantinopolitanos susceperunt  1Kb] . Patre, uiro probo et eloquente, circa annum 927 defuncto, paruulus relictus ut ipse narrat, a uitrico »uiro grauitate ornato et sapientia pleno« receptus  et litteras Latinas Grecasque edoctus est. Eruditionis pueritie tempore cepte testimonia sunt scriptores Romanorum in scriptis eius laudati, Terentius, Cicero, uirgilius, Horatius, Iuuenalis, uegetius et Betius, quibus sacrarum Scripturarum et Patrum notitia accessit. Anno 931 felicis ingenii puer ob uocis dulcedinem Hugoni regi  commendatus  , in aulam accessit, et gratia regis potitus, postea clero ascriptus est, atque diaconus in Ecclesia Ticinensi constitutus  . Hugone anno 945 fugato, uitricus magna pecunia oblata iuueni locum in aula Berengarii marchionis, moxque regis, mercatus est, ita ut secretorum conscius, litterarum regiarum signator constitueretur  . Annis 948-950 uitrici expensis Berengarii legatus ad Constantinum Porphyrogenitum missus, que pro Berengario egit libro sexto Antapodoseos descripsit. Quo in itinere Grecorum mores et instituta perspexit, et lingue quoque et auctorum Grecorum notitiam haud mediocrem sibi comparauit, quam et in scriptis suis,  uerbis et sententiis Grecis integris insertis atque dicendi genere apud Byzantinos usitato florido et uerboso, ostentauit, et in negotiis Ottonis imperatoris gerendis utilem sibi postea expertus est. In patriam redux, Berengarii et Wille, incertum qua de causa, odium uehemens incurrit, atque pro bene gestis male habitus, Italia relicta, ad Ottonem I regem confugit. A quo susceptus, complures annos in exsilio peregit, cuius erumnas tamen egerrime nonnunquam tulit  ; ita ut nichil iam mali preter mortem aut membrorum detruncationem sibi relictum esse, omnia uero bona speranda sibi, conquereretur. Germanorum tunc linguam didicit, negotiis imperii in expeditione Italica gerendis utilissimam. In aula Ottonis uere anni 956 familiaritas ei intercessit cum  Recemundo episcopo Illiberitano, Abderahamenis regis legato, qui inde a festo Epiphanie usque ad Palmarum diem Francofurti moratus  , precibus suis, ut Liudprandus de rebus sui temporis scribendis cogitaret, assecutus est  . Sed nonnisi biennio post, ideoque uere anni 958, noster Francofurti positus  Antapodoseos siue Retributionis sue, qua scilicet amicis bona, Berengario et Wille mala sibi illata retribueret, scribende initium fecit, neque opus uno calamo exegit. Priores tres libri, quibus a grauissimis uiris audita se referre dicit, historiam inde ab anno 893 usque ad initium anni 931 perducunt; quorum quidem primum Francofurti anno 958  incepit, secundum et tertium  eque ante Constantini Porphyrogeniti obitum anno 959, et tertium  in peregrinatione positus in Paxo insula  aggressus est. Librum quartum Berengario adhuc seuiente  ideoque ante annum 961 conscripsit, ultimum libri quinti caput una cum libro sexto Ottone imperante  post mensem Februarium anni 962 in Italia, ubi patronum suum comitabatur, adiecit. Nec tamen librum sextum absoluit; nam cum certe opus ad tempora exsilii sui producendum proposuisset  , et libri sexti capita quinquaginta et amplius scribenda spatio rubricis tot inserendis uacuo relicto indicasset, in capite nono substitit. Cuius rei causa ingruens negotiorum moles, et nouus rerum ordo, cum Berengario fracto,  odio satisfactum esset et Antapodosis haud amplius requireretur, fuisse uidetur. Nam hieme insequenti  rota Fortune reuoluta, fidei et seruitiorum Ottoni nauatorum premium tulit, cathedre Cremonensi prelatus; et deinceps grauissimis imperii negotiis admotus, precipuas in rebus Italicis et Grecis agendis partes suscepit. Et primum quidem estate anni 964 cum Landohardo Mindensi episcopo  legatus ad Ioannem XII papam missus, tum Urbe imperatori reddita, concilio contra pontificem habito astitit  , et orationem Ottonis Italis interpretatus est  , atque Leoni uIII eligendo et Benedicto deponendo haud dubie interfuisse credendus est. Quarum rerum historiam inde ab anno 960 usque ad diem 23 Iunii anni 964 ipse presens et medias inter res  anno 964 uel initio anni sequentis, Leone uIII superstite  , composuit, opus ab Antapodosi diuersum, maturiore ingenio, stylo grauiore et magis composito qui tamen Liudprandum totus referat, animo scriptum non aduersarii sed spectatoris  . Seruatur in eodem codice autographo quem manibus terimus, libris Antapodoseos prefixum, sed in media sententia deficiens,  cum tamen spatium superesset. Circa idem tempus corpus S. Hymerii, Ameriensis episcopi, Cremonam transtulisse uidetur, cuius rei historiam succinctam ex ueteri codice Ughellius edidit  , et uI Kal. Martii anni 965 terras quasdam ecclesie Cremonensis pro aliis commutauit  . Eodem anno statim post Leonis uIII obitum una cum Otgero Spirensi episcopo legatus pro eligendo papa iterum Romam  missus est  . Quo munere amplissimo functus, utrum in Germaniam indeque Cremonam redierit, an imperatoris in Italia aduentum prestolatus sit, haud comperimus. Anno 966, die 8 Nouembris, bona quedam ecclesie Cremonensis cum Wifredo comite commutauit  . Anno 967 synodo Rauennati ad quam Otto imperator Ioannem papam et proceres plurimos conuocauerat interfuit, ubi exempli gratia, die Aprilis 7 iudicio Ioannis pape et Ottonis I pro Petro archiepiscopo Rauennate lato adfuit  , die eiusdem mensis 25 decreto contra Heroldum archiepiscopum Salisburgensem subscripsit  , et die 29 in decreto Ottonis pro Rodaldo patriarcha Aquileiensi memoratur  . Eodem anno synodo Romane et die natalis Domini coronationi  Ottonis II haud dubie interfuit, cum paucis diebus post, die 3 Ianuarii an. 968, bulle de constitutione episcopatus Misnensis subscripserit  . Paulo post Ottoni II uxorem Theophanu impetraturus in Greciam profectus est. Die 4 Iunii urbem regiam intrauit  , sed negotio minime perfecto, die 2 Octobris inde recessit, et itinere per Greciam emenso, die 7 Ianuarii anni 969 ab insula Coripho Italie uela dedit. Post reditum de negotio peracto ad imperatores Ottones et Adelheidem imperatricem retulit, bulleque de constitutione archiepiscopatus Magdeburgensis iam iterum legatus Constantinopolim destinatus subscripsit. Eodem anno, die 26 Maii, Rome decreto de constitutione archiepiscopatus Beneuentani consensit  . Anno 970, die 22 Martii, Ferrarie,  Ottone presente, liti inter Petrum archiepiscopum Rauennatem et comitatum Ferrariensem decidende interfuit  . Anno 971, si auctori Translationis sancti Hymerii credimus  , iterum »imperiali seruitio coactus Constantinopolim directus,« Cremonam amplius haud est reuersus. Supremum igitur diem aut in Grecia, aut adducta iam Theophanu, in Italia prioribus mensibus anni 972 obiisse uidetur. Certe Iulio mense eiusdem anni de terris inter Adduam et Olium, quas Liudprandus antea detinuerat, inter ecclesias Bergomensem et Aquileiensem iterum contractum est  ; sed cum ibi domnus Liuso non uero quondam Liuso episcopus Cremonensis Ecclesie scribatur, et hunc terminum  supergressus esse censeri posset, haud uero longe, cum iam die 28 Martii anni 973 successori eius in ecclesia Cremonensi, Oldeberto episcopo, priuilegia Ecclesie eiusdem ab Ottone I confirmata sint.

Obiit igitur intra quinquagesimum et sexagesimum etatis annum, uir ingenio, eruditione, eloquentia, loco, historie sui temporis scribende uelut natus. Unum erat quod ueritati officere potuisset, uehemens partium studium et odium Berengarii; cui tamen minus quam speraretur obnoxius fuit, quod regni Berengarii et Wille nonnisi principia et extrema attigit; et iudicium uniuersum de seuitia et tyrannide eorum latum a scriptoribus fidei minime suspecte, Hrotsuitha et Widukindo, confirmatur. Neque in laudibus benefactoris sui Ottonis I, patris eius Heinrici, tum Mathildis, Heinrici ducis, Brunonis et Liudolfi  ueritatem  excessit. Idem de historia Ioannis XII, Leonis uIII et Benedicti antipape dixeris, nisi eorum numero ascribi uelis, qui cum Baronio uera pre gratis aspernantur. Mores haud omnino castos nec compositos effrenata nonnunquam scribendi licentia et ioci iuueniles arguunt. Oratio acris, copiosa, uariata, nunc breuis nunc uerbosa et tumida, faceta, ironica  , haud raro tamen nimis inuoluta, et subobscura; posteriora tamen opera, historiam Ottonis et libellum de legatione Constantinopolitana, ab ea quoque parte magis laudaueris. In Antapodosi enim, prioribus precipue libris, ubi aliorum narrationibus innititur et temporis ordinem haud raro neglexit, ex documentis authenticis illustrandus  et emendandus  est; in reliquis ipse, spectator egregius, primum sibi locum uindicat  . Cum igitur ea tantum scripserit que ipse in peregrinationibus  suis atque in aula Hugonis, Lamberti, Berengarii, Ottonis, Ioannis XII, Leonis uIII, Ioannis XIII, Constantini Porphyrogeniti et Nicephori aut uiderat aut a uiris fide dignis audierat, libri eius inter primarios seculi decimi fontes referantur necesse est  .

Scripsit sermone in uniuersum puro, at Grece lingue peritiam uocibus sententiisque textui Latino immistis ostendere nisus, Latina paulo negligentius utitur; uocibus scilicet significatione non sua adhibitis  ,  orthographia neglecta  , formis uerborum mendosis  et syntaxi [ C. reg. Monacensis optimo iure inter cimelia ditissime bibliothece II, 2, d. reconditus, olim Frisingensis n. 188, libros duos secule Xu una ligatura compactos amplectitur; inde a fol. 86-198 Reginonem, et fol. 1-85 Liutprandum. Uterque prima  fronte inscribitur: Liber sancte Marie sanctique Corbiniani Frisingensis  . Liudprandus, de quo uno hic sermo est, in folio minori et paulo latiori uel quarto maiori, seculo decimo medio scriptus, quaternionibus nouem et semis  Antapodosin exhibet, quibus prefixa septem folia  historiam Ottonis seruauerunt. Prima Antapodoseos pagina uacua relicta, ultimas 10 ¼ lineas historie Ottonis excepit, quibus spatium aliud non uacabat; relique 15 ¾ linee et nunc uacant. Antapodosis in membrana Itala, atramento nigricante, manu Itala, igitur a socio quodam Liudprandi, scripta, ab ipso tamen innumeris locis atramento plurimum subfusco correcta, completa, explicata atque ad finem demum perducta est. Linee in uniuersum 27 per  paginam, raro 25 aut 28, sed in ultima pagina linee 30. Tres operis libri, primus, quintus et sextus, fortasse et reliqui, ita compositi sunt, ut initio spatium indici capitulorum excipiendo uacuum remaneret, quod procedente demum libro repletum nonnisi cum ipso absolueretur; quod et atramento et scriptura diuersis et spatio uacuo in fine argumenti librorum primi et sexti comprobatur. Liudprandi manui omnia fere Greca una cum explicatione, quibus quidem spatium a scriba relictum erat, sed et alia plurima debentur, que in Annalibus nostris T. uII, p. 293, indicaui, inter cetera glosse uocibus superscripte aut marginales, in editione quoque nostra in margine posite; tum caput ultimum libri quinti et liber sextus integer. Orthographia  Liudprandi in uocibus Sarraceni, pulchritudo, sed et aliis, a scriptoris Saraceni, pulchritudo, set, constanter differt. Unde facies codicis singularis, quam tabula adiecta exprimendam curaui, ita ut nigricante atramento exarata scribam, fusca Liudprandi manum ostendant. Codice uero ita comparato, haud mirum erit, textum quoque ibi legi optimum, paucissimis scribendi uitiis, quibus nullus auctor plane exemptus est, relictis. Quod eo magis et in historiam Ottonis cadit, quod ipsa tota auctoris manus scripta est, imo maiore cura et sedulitate, ita ut scripturam in uniuersum paulo elegantiorem et magis compositam, sed iisdem cuiusque littere et uocum ductibus  repetitis, aspicias; biennium uel triennium inter librum sextum et historiam  Ottonis intercidisse supra notauimus. Quod ultimum est, reliqui omnes codices a nostro descendunt, ita ut uel aperta et singularia eorum uitia et defectus quomodo male intellecto nostro orta sint intelligatur. Cuius rei plurima exempla in annotationibus criticis adduxi.

Talem codicem nactus, eum ad litteram exprimendum censui, quod summa diligentia factum, et paucissimis tantum in locis, ubi auctorem lapsu calami male scripsisse [ C. olim Gemblacensis, iam in bibl. regia Bruxellensi asseruatus, membr. sec. XI, quem auctori uite sancti Gerardi abbatis Broniensis [ C. Ambrosianus chart. sec. XuI, qui iisdem uerbis ac editiones desinit, ita comparata erant, ut iis in noua editione omnino nos carere posse intelligerem.

Liudprandi historie undecimo et duodecimo seculo ab historicis in usus suos conuerse sunt, ab auctore uite sancti Gerardi Broniensis, Ekkehardo Uraugiensi, chronologo Farfensi, et Sigeberto Gemblacensi; seculo XIII ab Alberico Trium Fontium monacho; seculo XIu ab Henrico de Heruordia; seculo Xu a Trithemio abbate Spanheimensi. Editionem  principem, ut supra memorauimus, anno 1514 uulgatam, Heruagius in editione Basileensi an. 1532 repetiit, adhibito tamen paucis in locis codice bone note, cuius lectiones in textu ab inde remanserunt. Nam librum Basileensem uniuersi postea editores, Iustus Reuberus in SS. an. 1584 et 1619, Laurentius  Ramirez de Prado in editione Operum Liudprandi Antuerpiensi an. 1640, Chesnius tom. III SS. Francicorum an. 1641, Ioannes in noua editione Scriptorum Reuberi an. 1726, et Muratorius annis 1723 et 1726 SS. Ital., tom. II, expresserunt, nisi quod Muratorium, allatis tom. II B. aliquot codicum uindobonensium 3a et 3c* lectionibus, tertias quodammodo operi curas admouisse dicere possis

Iam tria post secula noua editio ad normam autographi instituta, quantum a reliquis differat, quanto historie commodo iam prodeat, penes lectores iudicium esto. Amplissima lectionum segete, quam, antequam autographum ad manus uenisset, ex codicibus Bruxellensibus, Londinensibus et Austriacis collegeram, recisa, eas tantum afferre placuit,  unde diuersas codicum classes agnoscere datur. Idem in corruptissimis editionum lectionibus obseruaui. Auro enim purissimo decocto, scoriam relinquere delectat.

Legationis libellum a Canisio una cum chronicis uictoris Tunnunensis et Ioannis Biclariensis Ingolstadii a. 1600 in-4o primum euulgatum, indeque a Baronio ad an. 968, Muratorio SS. II., et Niebuhrio meo tom. XI SS. Byzant. repetitum, iam edita Antapodosi et Historia Ottonis Liudprandi scribendi rationem et textuum corruptionem experti, intactum relinquere, licet codice unico Treuirensi deperdito, nefas duximus, atque opere suscepto preter spem factum est, ut locis nonnullis magni momenti sanatum  lectoribus proponere liceat. Legationem »liuore et odio plenam uerum sic quoque ad rerum cognitionem utilissimam« Niebuhrius predicat; et Liudprandi in ea animum uigoris et eloquentie sibi parate apicem attigisse, rerum earum studiosi iudicabunt.


 Cod. reg. Monacensis, olim Frisingensis.
[Figure: [Manuscript] 29Kb]

Cod. reg. Bruxellensis, olim Spanheimensis.
[Figure: [Manuscript] 12Kb]

Cod. reg. Bruxellensis, olim Gemblacensis.
[Figure: [Manuscript] 8Kb]




NOTITIA BIBLIOGRAPHICA ALTERA IN LIUTPRANDUM.


 LUITPRANDUS, aliis Liutprandus, Litobrandus, Eutrandus, etc., Trithemio cap. 362, ex Papia ciuitate oriundus; aliis minus probabiliter Hispanus, certe a Luitprando Toletano, si quis fuit, diacono diuersus, atque ex diacono Ticinensi siue Papiensi episcopus Cremonensis et duabus legationibus Constantinopolim perfunctus, una a Berengario II marchione ad Constantinum Porphyrogenitum imp. an. 946, et altera ab Othone I imp. eiusque filio ad Nicephorum Phocam anno 968. De eo satis diligenter Labbeus tom. II, p. 33, de S. E.; Caueus ad an. 940; Franciscus Arisius in Cremona litterata, tom. I, pag. 58 seq.; atque in primis Nicolaus Antonius, uI, 16, Bibl. ueteris Hispane. Scripsit Sigebertus cap. 1260 laudatam Historiam de gestis regum et imperatorum sui  emporis, quam attitulauit Antapodosin, id est retributionem  , luculento et alterno  stylo, ad Regimundum [al., Roymundum, al., Tractemundum] episcopum Eliberitane Ecclesie Hispanorum. Idem opus Trithemius memorans septem libris ait constitisse, sed sex tantum libri in editis conspiciuntur, nec sexti libri capita sex posteriora sunt ab ipso Luitprando, sed ab alio deinde addita, ut uossius, pag. 345; Baronius ad an. 963, num. 3; Mireus, cap. 270 Auctarii, aliique monuerunt. Fortasse historiam legationis posterioris, de qua infra, Trithemius pro septimo libro habuit. Libri illi sex scripti inter an. 957 et 960 , et res utriusque imperii ab an. 891 ad 946  perstringentes prodiere inter scriptores Iusti Reuberi p. 86, et t. III Andree du Chesne, p. 562, et inter Luitprandi Opera Antuerp. 1640, fol., et in Thesauro scriptorum Italie Muratoriano, tom. II, p.  417, ubi etiam uarias lectiones ex tribus mss. codicibus bibl. Cesaree reperies p. 1078.

Legationis ad Nicephorum Phocam, anno 968 suscepte, descriptio dedicata Othonibus Augustis et Adelheide imperatrici, edita primum ab Henrico Canisio cum Chronicis uictoris Tunnunensis ac Ioannis Biclariensis, et synodo Bauarica an. 772 sub Tassilone duce, Ingolstad. 1600, 4o, et apud Baronium ad an. 968, n. 11 seq., et in Luitprando Ramiserii, Antuerp. 1640 fol., et tomo secundo Thesauri scriptorum Italie Muratoriani. In hac descriptione prioris sue legationis meminit Luitprandus p. 115, edit. prime his uerbis: Temporibus beate memorie Constantini imperatoris huc  ueneram, non episcopus, sed diaconus: nec ab imperatore  aut rege, sed a Berengario marchione missus, etc.

Sola hec duo genuina et lectu digna Luitprandi opuscula. Cetera supposititia, Chronicon, ab anno Christi 606 ad 960, et Aduersaria  , in quibus p. 464 mentio Chronici ad Heronium Bracarensem episcopum, subiuncta etiam ad eumdem Epistola. Hec cum prioribus in lucem data atque illustrata notis ab Hieronymo de la Higuera S. I., et Laurentio Ramiresio de Prado Antuerp. 1640, fol., falsitatis conuincuntur a Labbeo, Caueo aliisque, sed maxime a Nicolao Antonio tom. I Bibl. ueteris Hispane, p. 585 seq.

Etiam uitas pontificum Romanorum a S. Petro usque ad Formosum papam, anno 895 defunctum, quas cum Anastasio per Abbonem Floriacensem excerpto  edidit Ioannes Buseus, Moguntie 1602, 4o, alium quam Luitprandum et potius Germanum habere auctorem, et ipsas quoque ex Anastasio excerptas notarunt uossius aliique.





LUDOuICI ANTONII MURATORII PRAEFATIO IN SUAM OPERUM LIUTPRANDI EDITIONEM.


 Si quod seculum uitiis et barbaris moribus in Italia squalluit, certe decimum a Christo nato reliquis in eiusmodi infelicitate palmam preripuit. Deformata plane tunc temporis ipsius quoque Romane Ecclesie facies, bella per Italiam horrida, conculcate leges, et potissimum abiecta bonarum litterarum conditio. Itaque summopere commendandus nobis Liutprandus historicus, qui ferreo illo seculo supra ceterorum ignorantiam se adeo erexit, ut uel nostris temporibus, quanquam stylo aspero et inurbani eui sui indolem satis referente, usus fuerit, adhuc tamen lectorem ad sua libentissime legenda alliciat; quippe ingenio fuit ille uiuido et acri, et que scripsit, rara uiuacitate ac libertate exposuit. Liutprandum plerique eruditorum recentium nominare illum consueuerunt; sed Liutprandus seu Liutbrandus fuit apud ueteres illius nomen: qua de re certos nos faciunt marmora publica, charte in archiuis, et antiqui codices msti, in quibus ego semper Liutprandi nomen, nunquam uero Luitprandum, scriptum  fuisse adnimaduerti. Nam quod eum Litobrandum atque etiam Eutrandum nonnulli appellent, id procul dubio ex librariorum supino errore processit. »Natione Italum, et ex Papia ciuitate oriundum,« uti Trithemius scripsit, cum ueteres tum recentiores censuerunt. uerum Guillielmo Caueo in Script. Ecclesiast. Hist. litter. monente, »Franciscus Biuarius in censura Liutprandi Operibus premissa, coniecturis non penitus contemnendis contendit gente fuisse Hispanum, domo Cordubensem, saltem Beticum, et una cum parentibus a Saracenis fugatum in Italia consedisse.« Et hec quidem Caueus, qui tamen egregie intellexit, anilibus fabulis, et fraude omnimoda abundare Chronicon quoddam Liutprando nostro suppositum in Hispania, et Matriti primum a Tamayo, tum a Ramirezio, et a Hieronymo de la Higuera Antuerpie editum cum notis anno 1640, a quo precipue nugiuenduli ansam ceperunt inserendi in Hispanicam gentem Liutprandi Itali.

 At laude sua minime fraudandus Nicolaus Antonius, Hispalensis iurisconsultus, qui non eruditione minus quam amore ueritatis, proxime elapso seculo inter Hispanos magnum sibi nomen quesiuit. Is enim in Bibliotheca ueteri Hispana, lib. uI, cap. 16, exquisito critices usu ad fabulas totum illud Chronicon, atque Aduersaria Liutprando eidem inscripta, amandauit, et censorias notas falsariis sue gentis inussit; Italicam uero gentem Liutprandi possessione minime priuandam censet. Quod solum iustam aliquam hac de re dubitationem ingerere posse uidebatur, dissimulandum non est. Scilicet in germano suo Chronico Liutprandus lib. u, cap. 1, ad Raymundum Illiberitanum in Hispania episcopum de quadam solis eclipsi ita scribit: »Qua etiam die Abdaram rex noster a Radamiro rege Christianissimo Gallicie in bello superatus est.« uerum leui correctione hic utendum Nicolaus Antonius monet, nempe scribendum rex uester. Et sane fieri non  potest ut Liutprandus Italiam a tot saltem annis incolens, et Ecclesie Ticinensis clero ascriptus, regem  suum appellarit regem Saracenum, quo cum nulla amplius ei res erat, imo nunquam fuerat.

Restat igitur, dum alia contra non militent argumenta, Liutprandum in Italia natum fuisse, et, ut uerisimile est, Ticini, que et Papia, e gente Langobarda editum: quod et nomen eius Langobardicum innuere satis uidetur, eiusque munus, nam se leuitam, hoc est diaconum, Ticinensem appellat. Libro etiam tertio cap. 1, his uersibus Papie conflagrationem describit:

Utritur infelix olim formosa Papia,
uul canusque suos attollens flatibus artu
Templa Dei, patriamque simul conscendit in omnem

Quibus uerbis Papiam patriam suam is manifeste, ni fallor, nominat. Eius autem pater ab Hugone Italie rege ad Romanum imperatorem Grecorum legatus est missus circiter annum Christi 927, ut et hinc uideas eius parentem in Italia egisse. Tunc paruulus erat Liutprandus. Post aliquot autem annos  inter honorarios aule pueros cooptatus, regis Hugonis gratiam uocis sibi dulcedine acquirebat, ut ipsemet testatur lib. Iu, cap. 1. Hugone subinde et Lothario Italie regibus deiectis, Berengarius II sceptrum arripuit, qui Liutprandum »secretorum conscium et epistolarum signatorem« constituit. Imo cum eius solertiam probe nosset, ipsum legatum anno Christi 946 ad Constantinum Porphyrogenitum Constantinopolitanum imperatorem misit. Berengarium multa uitia deturpabant, atque exosum bonis breui effecere; ac propterea et ipse Liutprandus post longum famulatum tandem in eius odium ita incurrit, ut facultatibus spoliatus, sibique peiora timens, in Germaniam ad regem Ottonem se recipere coactus fuerit. In eo exsilio, circiter annum Christi 958, Historiam suam sex libris comprehensam, et Francofurti ad Menum ceptam, absoluit. Anno 961 Otto Magnus, Germanie rex, a Romano pontifice et a plerisque Italie proceribus iterum inuitatus  contra Berengarii tyrannidem, Langobardico regno potitus est, et anno sequenti Romanorum etiam imperator creatus. Tam felici conuersione rerum in Italiam remigrauit Liutprandus, cumque is Ottoni charus inter paucos esset, eius studio ad episcopatum Cremonensem prouectus fuit.

Noua hac atque illustri dignitate auctum Liutprandum anno 963 censet Ughellus. Certe eo anno ipse iam episcopus Romam ad Ioannem papam a laudato Augusto est missus, ibique synodo seu conciliabulo aduersus ipsum pontificem instituto interfuit. Tum anno 968 alteram legationem obiuit, missus ab Ottone Magno Constantinopolim, ut a Nicephoro Grecorum imperatore Theophaniam Romani iunioris filiam Ottoni filio, in consortium imperii Romani ascito, uxorem peteret. Quo autem anno Liutprandus e uiuis abierit, non constat. Attamen apud Ughellum Ital. Sacr. tom. Iu, in episc. Cremon. habemus descriptam translationem corporis  sancti Himerii episcopi ad ciuitatem Cremonensem, cura ipsius Liutprandi factam, in qua is appellatur  »Cremonensis episcopus bone memorie Luizo  intimus summista regius, in consilio prouidus, et amore diuinitatis repletus, quem imperator in secundo regni culmine dicauit  frequenter ingrediens, et exiens a facie regia.« Quibus ex uerbis intelligimus, Liutprando fuisse quoque nomen Liuzo, quod tamen suspicari possumus, idem sonasse seu fuisse ac Liutprandus apud illorum temporum uulgus. Simulque hinc manifestius elucet quanta auctoritate polleret quantoque in honore et gratia apud Ottonem Augustum foret idem Liutprandus. Additur in eadem narratione: »Laudabilis autem prefatus pontifex animaduertebat qualiter sancti conderet sacrum« . »Sed tamen non fuit hoc illi datum, quia imperiali seruitio coactus, Constantinopolim directus, illuc amplius haud est reuersus.« Ex his uerbis suspicio ingeritur legenti, non diu post legationem peractam superfuisse Liutprandum.  Et sane eum quidem in Italia egisse anno 970 ac interfuisse synodo in ciuitate Ferrariensi coacte, testantur Acta a Rubeo laudata Hist. Rauenn. lib. u. Ibi quoque Liuzius episcopus Cremonensis inscribitur, uti et a Continuatore Reginonis et Chronographo Saxone ad annum 965 Liuzio dicitur. Nulla post annum illum monumenta, que supersint, uiuentem exhibent Liutprandum. Unus Iulianus Toletanus, historicus, si superis placet, uetustus, auctor est, anno 973 Liutprandum uenisse Toletum, nec multo post mortuum ibi atque sepultum. Sed, uti iam sole clarius apud eruditos constat, Chronicon Iuliani illius, et Dextri, et Hauberti, aliorumque huius farine historicorum, mera commenta sunt, ab impudentissimis hominibus fabricata, a nimium credulis et bonis euulgata, et ab ipsis Hispanis emunctioris naris nunc improbata, atque despecta. Ac proinde fabulis accensenda que de peregrinatione Liutprandi nostri in Hispaniam eiusque ibi morte ab impostoribus illis referuntur.

 Fuit autem Liutprandus supra infelicissimi illius seculi modulum litteris excultus; nam non Latino tantum, sed etiam Greco sermone ualuit; imo Saxonicam, siue Germanicam linguam tenuit, cuius peritie specimen luculentum Rome dedit in synodo, ubi que Otto Magnus Augustus patria lingua efferebat, Cremonensis episcopus interpres Latine reddebat ad concilii Patres. Neque prosa solum, sed  etiam metro suum ingenium exercuit. Sunt qui illum nimie licentie incusent, quod sui temporis, principumque etiam uirorum, ac mulierum uitia ac feditates graphice exprimat, ac fortassis etiam amplificet. Huius loci non est accusationem eiusmodi ad trutinam reuocare. Ad nos quod attinet, Liutprando nostro tribuitur Chronicon de Hispanicis rebus; tribuuntur et Aduersaria quedam, in quorum laudem Franciscus Biuarius multa congessit. Ea quoque Laurentius Ramiresius et Hieronymus de la Higuera notis illustrarunt, Matriti et Antuerpie edita. Iam diximus hec fabulis Romanensibus esse accensenda, utpote omnino supposititia, et mendaciis ad saturitatem referta. Moguntie quoque anno 1602 liber de Romanorum pontificum gestis a S. Petro usque ad Formosum papam prodiit Liutprando eidem tributus. Sed et hoc opus ab ipso prorsus abiudicandum contendunt eruditi, quippe ab eius stylo nimis dissonum, et a maleferiato aliquo Germano, fortassis  etiam recentiorum temporum, uerisimilius profectum.

Que igitur germana sunt Liutprandi scripta nunc iterum in lucem efferimus. Ea sunt Historia rerum in Europa suo tempore gestarum libri uI, que Basilee anno 1532 impressa est, ac subinde a Iusto Reubero in tomo ueterum Scriptorum Hanouie anno 1619 edito rursus exhibita. Sex posteriora libri sexti capita, ubi de damnatione Ioannis XII pape agitur, inter Baronium, uossium, Caueum, Dupinium aliosque disceptatum est, num Liutprandum auctorem habeant, an alium quemquam continuatorem eiusdem historie, qui tamen iis aut proximis temporibus uixerit. Adhuc sub iudice lis est. Equidem puto integram ad nos non peruenisse Liutprandi historiam; neque enim in ea legimus propiora tempori, quo ipse scripsit, ac potissimum Berengarii II facinora, que ipsum acrius torquebant, atque ad scribendum incitabant. Alterum Liutprandi opus est Legatio ad Nicephorum imperatorem Constantinopolitanum, ab ipso peracta simul atque descripta.  Libellum hunc e Treuirensi codice ms. eductum, mutilum tamen, Christophorus Browerus e soc. Iesu ad Marcum uelserum misit; hic autem Henrico Canisio commendauit, cuius cura typis excusus est anno 1600 Ingolstadii. Ipsum deinde in Annales suos cardinalis Baronius intulit ad annum Christi 968. Utrumque hoc opus, Italice Historie cum primis utile hic Lector coniunctum habebit.





LIUTPRANDI CREMONENSIS EPISCOPI HISTORIA GESTORUM REGUM ET IMPERATORUM SIuE ANTAPODOSIS.




[LIBER PRIMUS.]



[CAPITULA.]

 In nomine Patris, et Filii, et Spiritus sancti, incipit liber antapodoseos id est [1 1Kb] retributionis,  regum atque principum partis Europe, a Liudprando Ticinensis eclesie diacone  en ti echmalosia autû, id est in peregrinatione eius [2 1Kb] , ad Recemundum, Hispanie prouintie Liberritane ecclesie episcopum, editus.

1. [3 1Kb] Prohemium.

2. De castello Fraxineto [4 1Kb] et situ eius.

3. Qualiter Saraceni Fraxinetum prius adepti sint.

4. Qualiter inuidia Prouincialium et ipsis inuitantibus Saraceni Prouinciam deuastauerint.

5. Quis imperator tum Grecis preerat, qui Bulgariis, Bagoariis, Francis, Saxonibus, Sueuis, Italicis, reges preerant, uel quis Rome papa habebatur.

6. Cur Leo imperator sit Porphyrogenitus dictus.

7. De domo Porphyra, quis eam edificauerit.

8. De genealogia Basilii, et qualiter imperator Michahel  in palatio eum receperit

9. De infirmitate Michahelis [5 1Kb] imperatoris, et qualiter a Basilio sit interfectus, et ipse imperator effectus.

10. De eo quod Basilius in somnis dominum nostrum Iesum Christum se interpellantem pro morte Michahelis uidit, et de elimosina quam isdem Basilius fecit.

11. Qualiter Leo imperator a suis sit noctu captus, et non agnitus custodie [6 1Kb] traditus atque flagellatus, et qualiter custos carceris eum dimiserit, et quod ipse imperator se non flagellantes [7 1Kb] , flagellauerit, et flagellantes honorauerit.

12. De optimo ludo quem isdem Leo imperator fecit, de dormientibus et nummis aureis.

 13. Cur Arnulfus rex clusas fregerit, et Hungarios [8 1Kb] exire permiserit.

14. De Widone et Berengario, qui iuramento amicitiam firmauerunt quam non obseruauerunt, et quod huiusmodi amicitia seruari non possit.

15. De Berengario in Italia post mortem Karoli rege constituto.

16. Qualiter Wido culpa dapiferi sui a Francis sit repudiatus.

17. De reditu Widonis in Italia.

18. De pugna inter Widonem atque Berengarium.

19. De alia iterum inter eos pugna et Berengarii fuga.

20. De filio Arnulfi Zentebaldo, quem in Italiam pro Berengarii [9 1Kb] auxilio misit.

 21. Qualiter in duello Langobardus Bagoarium occiderit.

22. De Arnulfo rege, qui, inuitante Berengario, in Italiam uenit.

23. Quod isdem Arnulfus Pergamum ceperit, et comitem Ambrosium suspenderit.

24. De Mediolanensibus et Papiensibus, qui ad Arnulfum uenerunt.

25. De fuga Widonis ob Arnulfum.

26. Exhortatoria locutio Arnulfi ad pugnam.

27. Qualiter Roma Leoniana sit capta.

28. Quod Arnulfus propter Formosum papam multos Romanorum decollare precepit.

29. Cur esset inimicitia inter Formosum et Romanos.

 30. De Sergio papa, qui Formosum de sepulcro iussit extrahere mortuumque deponere.

31. De corpore Formosi a Sergio in flumen proiecto, atque a piscatoribus inuento, et ab imaginibus sanctorum salutato.

32. Qualiter Arnulfus castrum uocabulo Firmum obsederit, et a Widonis uxore mortiferum potum acceperit.

33. De malicia quam Arnulfi homines fecerant.

34. De reditu Arnulfi et prosecutione Widonis.

35. Quod Italici de Arnulfo non curabant, et de Anscario marchione qui in Eporegia latitauit.

36. De turpi morte Arnulfi regis.

37. De morte Widonis regis, et electione Lamberti eius filii, qui est rex constitutus.

 38. De expulsione Lamberti et reuocatione Berengarii.

39. De Maginfredo comite, qui decollatus est a Lamberto ob rebellionem.

40. [10 1Kb] De Adelberto marchione atque Ildeprando comite, qui contra Lambertum uenerant ut pugnarent.

41. De eo quod Lambertus rex noctu super Adelbertum atque Ildeprandum irruit [11 1Kb] , illorum milites occidit, eosque uiuos cepit

42. Qualiter Lambertus in Marinco [12 1Kb] ab Hugone Maginfredi filio sit ob uindictam patris occisus.

43. Quod Berengarius post Lamberti mortem bene regnum obtinuit.

44. Laus Lamberti [13 1Kb] regis.



INCIPIT LIBER PRIMUS.


 1. Reuerendo tociusque sanctitatis pleno, domno Recemundo [14 1Kb] , Liberritane eclesie episcopo, Liudprandus [15 1Kb] , Ticinensis eclesie, suis non meritis, leuites, salutem. Biennio ingenii paruitate petitionem  tuam, pater karissime, distuli, qua totius Europe me imperatorum regumque facta, sicut is, qui non auditu dubius sed uisione certus, ponere compellebas. He siquidem res animum, ne id inciperem, deterruere  meum, copia cuius sum penitus expers dicendi, detrectatorum inuidia, qui supercilio tumentes, lectionis desides, ac secundum eruditi uiri sententiam Betii  philosophye uestis particulam habentes totamque se habere putantes, hec mihi sunt insultantes dicturi: Tanta decessores nostri scriptitarunt, quod multo amplius lectores quam lectiones deficient. Illudque comicum garrient:

Nich. dicetur, quod non fuerit dictum prius.
Quorum latratibus hoc respondeo, quia phylosophy ydropicorum more, qui quo amplius bibunt eo ardentius sitiunt, quo sepius legunt eo auidius noua queque perquirunt. Quod si perplexa faceti Tullii lectione fatigantur, talibus saltem neniis animentur.  Nam, ni fallor, sicut obtutus, nisi alicuius interpositione substantie, solis radiis reuerberatus obtunditur, ne pure ut est uideatur, ita plane mens achademicorum, peripatheticorum, stoicorumque doctrinarum iugi meditatione infirmatur, si non aut utili comediarum risu aut heroum delectabili historia refocilatur. Quod si priscorum ritu execrabilis paganorum, non solum inquam non proficuus, uerum auditu ipso non parum nocuus, tomis memorandus inscribitur, quid istorum imperatorum bella, Iullii, Pompeii, Hannibalis, fratrisque eius Asdrubalis, ac Scipionis Africani [16 1Kb] , insignum imperatorum, laudibus cequanda silebitur? cum presertim in his sit domini nostri Iesu Christi, dum sancte uixerint,  bonitas recitanda, tum si quid deliquerint, salubris ab eodem correctio memoranda? Nec moueat quempiam, si eneruorum facta regum principumue effeminatorum huic libellulo inseruero. Una est enim iusta Dei omnipotentis, Patris scilicet, Filii et Spiritus sancti, uirtus, que hos iuste suis pro sceleribus comprimit, illos dignis pro meritis extollit. Hec inquam est uera domini nostri Iesu Christi sanctis promissio: Obserua et audi uocem meam, et inimicus ero inimicis tuis, et affligentes te affligam, et precedet te angelus meus . Per Salemonem quoque sapientia, que Christus est, clamat: Pugnabit pro eo orbis terrarum contra insensatos . Quod cottidie fieri [17 1Kb] , etiam qui stertit, animaduertit. Ut autem euidens ex innumeris subdatur exemplum,  me tacente loquetur [18 1Kb] opidum uocabulo Fraxinetum  , quod in Italicorum Prouintialium que confinio stare manifestum est.

2. Cuius ut cunctis liquido pateat situs, quemadmodum temet latere minime reor, immo melius scire, sicut ab ipsis qui uestri sunt tributarii regis, Abderahamem scilicet, potestis coniicere, mari uno  ex latere cingitur, ceteris densissima spinarum silua munitur. Quam si ingressus quispiam fuerit, ita sentium curuitate tenetur [19 1Kb] , acutissima rectitudine perforatur, ut neque progressionis neque reditus, nisi magno cum labore, habeat facultatem.

3. . Sed oculto, et quoniam secus esse non potest iusto Dei iuditio, 20 tantum Saraceni lintre paruula ex Hispania egressi, nolentes istuc uento delati sunt. Qui pirate noctu egressi, uillamque clam ingressi, christicolas, pro dolor! iugulant, locumque sibi proprium uendicant, montemque Maurum uillule coherentem contra uicinas gentes refugium parant; spineam siluam hoc pacto maiorem et spissiorem sua pro tuitione fatientes, ut si quis ex ea uel ramum incideret, mucronis percussione  hominem exiret: sicque factum est, ut omnis preter unius angustissime uie aditus demeretur. Loci igitur asperitate confisi, uicinas gentes clam circumquaque perlustrant. Accersitum quam plures in Hispaniam nuntios dirigunt, locum laudant, uicinasque gentes nichili se habere promittunt. Centum denique tantummodo secum mox [20 1Kb] Saracenos reducunt, qui ueram rei huius caperent assertionem.

4. Interea Prouincialium, que illis gens erat uicinior, inuidia cepit inter sese dissidere, alius alium iugulare, substantiam rapere, et quicquid mali excogitari poterat facere. Sed quia pars partem, ut inuidia et dolor postularant, satis sibi facere non poterant, hos quos prediximus Saracenos, non minus  callidos quam perfidos, in auxilium rogat; cumque his una proximum conterit. Nec iuuat solummodo proximum [21 1Kb] trucidare, uerum terram fructiferam in solitudinem reddere. Sed uideamus quid iusta  secundum quendam profuerit inuidia, quam ita describens ait:

Iustius inuidia nichil est, que protinus ipsum
   Auctorem rodit excruciatque animum.
Que dum decipere conatur, decipitur; dum extinguere molitur, extinguitur. Quid igitur? Saraceni cum suis hoc uiribus minime possent, alteram alterius auxilio partis debellantes, suasque copias ex Hispania semper augentes, quos primo defendere uidebantur modis omnibus insecuntur. Seuiunt itaque, exterminant, nil reliqui faciunt. Trepidare iam  uicine cetere gentes, quoniam secundum prophetam horum unus persequebatur mille, et duo fugarunt decem milia . Et quare? Quia Deus suus uendidit eos et Dominus conclusit illos.

5.  Hac itaque tempestate Leo Porphyrogenitus, Basilii imperatoris filius, Constantini  huius pater qui nunc usque superest et feliciter regnat  Constantinopolitane ciuitatis regebat imperium. Simeon fortis bellator Bulgariis preerat, christianus, sed uicinis Grecis ualde inimicus . Ungariorum gens, cuius omnes pene nationes experte sunt seuitiam, que miserante Deo sanctissimi [22 1Kb] atque inuictissimi regis OTTONIS potentia, ut latius dicturi sumus, mutire [23 1Kb] non audet exterrita, nobis omnibus tunc temporis habebatur [24 1Kb] ignota. Quibusdam namque difficillimis separata a nobis erat interpositionibus, quas clusas [25 1Kb] nominat uulgus, ut neque ad meridianam neque ad occidentalem plagam exeundi habuerit facultatem.  Per idem tempus Arnulfus rex potentissimus, defuncto Karolo prenomine Caluo  ,  Bagoariis, Sueuis, Francis Teutonicis [26 1Kb] , Lotharingis, audacibusque principabatur [27 1Kb] Saxonibus. Cui Centebaldus, Marauanorum dux, uiriliter repugnabat . Berengarius et Wido imperatores ob regnum Italicum conflictabantur . Formosus Portuensis ciuitatis episcopus, Romane sedis summus et uniuersalis papa habebatur . Sed nunc, quid sub unoquoque horum gestum sit, prout breuius possumus explicemus.

6.  Leo igitur, Grecorum piissimus imperator, cuius supra fecimus mentionem, Constantini scilicet huius Porphyrogeniti pater, undique pace habita sancte et iuste Grecorum regebat imperium. Porphyrogenitum autem non in purpura,  sed in domo que Porphyra dicitur, natum apello. Et quoniam res processit in medium, quid de huius Porphyrogeniti genesi audiuimus, proferamus.

7. Constantinus imperator augustus, ex cuius nomine Constantinopolis est sortita uocabulum ciuitas, , ton icon touton, id est domum istam, edificare iussit, cui Porphyra nomen inposuit; uoluitque successuram nobilitatis sue sobolem istic in lucem prodire, quatinus, qui suo ex stemate nascerentur, luculenta hac apellatione Porphyrogeniti dicerentur. Unde et hunc Constantinum, Leonis imperatoris filium, ex eius sanguine nonnulli dicunt originem ducere. ueritas autem rei huius ita se habet.

8. Basilius imperator augustus, auus huius, Macedonia  humili fuerat prosapia oriundus, descenditque Constantinopolim , tis ptochias, quod est paupertatis, iugo, ut cuidam seruiret igumeno, id est abbati. Igitur imperator Michahel qui tunc temporis erat, cum orationis gratia ad monasterium istud, in quo hic ministrabat. descenderet, uidit hunc  forma preter ceteros egregia, accitumque , ton igumenon, id est abbatem, rogauit, ut se donaret hoc puero; quem suscipiens in palatio, cubicularii donauit officio. Tante denique post paululum potestatis est factus, ut alter ab omnibus imperator sit apellatus

9. uerum quia omnipotens Deus seruos suos iusta uisitat uult quacumque censura, hunc imperatorem Michahelem sane mentis ad tempus non esse permiserat, ut quo hunc grauius premeret in infimis, eo misericordius remuneraret in summis. Nam, ut fertur, huius tempore passionis familiares etiam capitis iusserat damnare sententia. Quos tamen ad sese rediens hoc pacto requirebat, ut nisi quos iugulare iusserat redderentur, pari ipsi qui hoc effecerant  sententia damnarentur. Hoc igitur terrore quos damnare iusserat, seruabantur. Sed cum hoc sepius et iterum Basilio faceret, huiusmodi a sibi obsequentibus, pro nefas, accepit consilium: »Ne forte insana regis iussio aliquando ex industria a te non diligentibus, immo odio habentibus, impleatur, eum tu potius occidito, atque imperialia sceptra suscipito.« Quod sine dilatione, cum terrore compulsus, tum et regnandi cupiditate deceptus, compleuit. Hoc itaque interfecto, factus est imperator Basilius.

10. . Denique paruo transacto tempore, huic dominus noster iehsu Christus per uisionem apparuit, domini huius imperatoris, cuius hic necis auctor extiterat, dexteram tenens, eumque  ita conueniens: [28 23Kb] ? »ina ti esfases ton despotin su basilea,« quod est: »ut quid interfecisti dominum tuum imperatorem?« Expergefactus itaque, tanti se reum nouit esse reatus; moxque ad sese rediens, quid super hoc faceret cogitabat. Confortatus itaque hac Domini nostri per prophetam salubri et uere acceptabili promissione, quia »in quacumque die peccator ingemuerit, saluus erit ,« cum lacrimis et gemitibus se peccatorem, se reum, se sanguinis innocentis effusorem esse confitebatur. Bono autem consilio accepto, amicos sibi de mamona iniquitatis effecerat, ut quos hic temporalibus subsidiis consolaretur, eorum precibus ab eterno gehenne  incendio liberaretur. Fabricauit autem precioso et mirabili opere iusta palatium, orientem uersus, ecclesiam quam Nean, hoc est nouam, uocant, in honore [29 1Kb] summi et celestis militie principis, archangeli Michahelis, qui Grece archistratigos apellatur.

11. Nunc autem non pigeat libellulo huic res duas,  quas eiusdem Basilii filius, memoratus Leo imperator augustus, memoria risuque dignas egit, inserere. Constantinopolitana urbs, que prius Bizantium, noua nunc dicitur Roma, inter ferocissimas gentes est constituta. Habet quippe ab aquilone Hungarios, Pizenacos, Chazaros, Rusios quos alio nos nomine Nordmannos apellamus, atque Bulgarios nimium sibi uicinos; ab oriente Bagdas; inter orientem et meridiem Egipti Babilonieque [30 1Kb] incolas; a meridie uero Africam habet et nominatam illam nimium uicinam sibique contrariam insulam Crete. Cetere uero que sunt sub eodem climate nationes, Armeni scilicet, Perses, Chaldei, Auasgi, huic deseruiunt. Incole denique ciuitatis huius, sicut memoratas gentes diuitiis ita etiam sapientia superexellunt. Moris  quippe eorum est, ne a uicinis gentibus obprimantur; singulis quibusque noctibus per totius ciuitatis biuium, triuium, quadruuiumque armatos milites causa custodiende ciuitatis, qui eam inuigilent, ponere. Fitque, ut si post crepusculum quemquam deambulantem aliquo custodes offenderint, captus protinus uerberibusque cesus, custodia peruigili, compedibus in carcere strictus, usque in crastinum ad publicum producendus seruetur. Hoc denique pacto non solum ab hostibus, uerum etiam a latronibus inlesa ciuitas custoditur. Leo itaque imperator augustus uigilum fidem constantiamque probare uolens, solus post crepusculum e palatio descendens, ad primam peruenit custodiam. Quem ut uigiles fugientem et quasi metu se declinantem uiderunt, comprehensum, quis  esset quoue pergeret, interrogarunt. Qui, e multis unum se esse et lupanar petere, dixit. Cui mox: »Cesum te acriter, inquiunt, compedibusque strictum usque in crastinum reseruabimus.« Quibus respondit: », , , mi, adelfi, mi, quod interpretatur: nequaquam, fratres, nequaquam; accipite quod porto, permittite ire quo uolo.« Qui duodecim acceptis aureis, eum protinus dimiserunt. Inde uero transiens, ad secundam uenit custodiam. Quo quemadmodum et in prima captus, datisque 20 aureis est dimissus. Ad tertiam deinde dum uenisset, est captus: uerum non ut primo ac secundo datis aureis est dimissus; sed ablatis omnibus, compedibusque grauiter strictus, pugnis flagrisque diu uerberatus, custodia usque in crastinum producendus  seruatur. His itaque discedentibus, custodem imperator ad sese carceris uocans: » , file mu, quod est amice mi, inquit, Leonem imperatorem nostin?---Qui, infit, noscere possim, quem uidisse me non meminerim? Ad publicum sane, raro quamquam, dum procedit, a longe, quia propter nequeo, cum intueor, mirabile quiddam et non hominem uidere uideor. Dare autem te operam, quo hinc inlesus  exeas, quam id percontari, tibi commodius est. Non eque uos, [31 3Kb] , se is tin filakin ke auton is to chrisotriclinon, te in carcere, et illum in aureum triclinium, fortuna fouet. Parua sunt hec, grauiora addantur uincula, ne sit spatium de imperatore meditandi.« Cui: »Desine, inquit, desine; ipse enim sum Leo imperator augustus, qui de palatii dignitate non bono omine prodii.« Carceris autem custos, sperans non uera esse que dixerat: »Egon', inquit, hominem inpurum, bona sua cum meretricibus abligurrientem, imperatorem credam? Quoniam temet tu neglexisti pro te ego dispitiam mathesin. Mars trigonus, Saturnus uenerem respicit, Iuppiter quadratus, Mercurius tibi iratus, Sol rotundus,  Luna in saltu est, mala Fortuna te premit.« Imperator uero: »Ut, inquit, uera probes esse que dico, dum matutinale dederint signum, ante enim non ausi sumus, mecum ad palatium potiori quam ego descenderim omine uenito. Si me ut imperatorem non istic recipi uideris, occidito. Non minoris quippe criminis erit, me imperatorem dixisse si non sum, quam aliquem occidisse. Si uero te ob id mali quicquam pati formidas, hec fatiat mihi Deus et hec addat, si non potius premium quam pro hac re sumes supplitium.« Igitur credulus carceris custos effectus, dato, ut imperator dixerat, matutinali signo, eum ad palatium usque comitatur. Cumque eodem uenisset, mirabiliter sicut a se noscentibus susceptus, comitem suum exanimatum admiratione  nimia reddidit. Sane dum dignitates omnes huic occurrere [32 1Kb] , laudes reddere, adorare, soccos detrahere, alia atque alia pro se quemquam facere contemplaretur, emori ei tunc atque uiuere satius esset. Cui imperator: »Contemplare, inquit, nunc mathesin et si uere quo huc adueneris omine dixeris, ueram te augurandi scientiam habere probabis. Prius tamen queso, quid morbi sit, proferas, quod te tam pallidum reddidit.« Cui: Parcarum [33 1Kb] , infit, obtima Cloto iam nere desinit; Lachesis uero in torquendo laborare amplius non cupit, seuissima autem harum Atropos articulos iam in condilum  solam [34 1Kb] imperii tui sententiam expectat, ut fila contrahens rumpat. Palliditatis autem uultus mei causa est,  animam a capite descendisse, secumque in inferiorem corporis partem sanguinem perduxisse.« Subridens igitur imperator: »Recipe, inquit, animam, recipe, et cum hac bisbinas aureorum libras adsume; nulli uero de me, nisi aufugisse, respondeas.« His ita gestis, imperator uigiles, qui se captum dimiserant, quique cesum custodie manciparant, uenire precepit. Quibus et ait: »uigilantibus uobis custodiamque ciuitati prebentibus, numquid fures aliquando  adulterosque offenditis?« Qui eum pretio accepto dimiserant, nil se uidisse responderant [34* 1Kb] ; qui uero cesum illum custodie manciparant, ita responderant [35 1Kb] : »Precepit , despotia sui agia, id est dominatio tua sancta, ut si uigiles post crepusculum quemquam aliquo deambulantem offenderent, captum protinus uerberibusque cesum custodie traderent. Tuis itaque, dominator sanctissime [36 1Kb] , iussionibus nos parentes, hac, que presentem precessit diem, nocte quendam lupanaria percurrentem cepimus, flagellauimus, carcerique impositum imperio tuo sancto producendum seruauimus.« Quibus imperator: »Cito, inquit, ut in medium producatur, potestas imperii mei etiam atque etiam imperat.« Nec mora, uinctus ut ducatur,  percurrunt. Quem dum aufugisse audirent, semiuiui ad palatium sunt reuersi. Quod cum nuntiassent imperatori, mox imperator se exutum nimisque iis cesum ostendens: », deute, id est uenite, inquit, , mi diliasete, nolite formidare; ipse ego sum quem flagellastis, quemque e carcere nunc aufugisse confiditis. Scio enim et uere credo, quod non imperatorem sed imperatoris inimicum tundere cogitastis. Hos qui me non ut imperatorem, sed ut latronem uiteque mee insidiatorem dimisere, mortetenus uerberatos urbe expelli, bonisque omnibus priuari, mea non solum cupit, uerum etiam iubet auctoritas. uos autem meis non solum, sed horum etiam peruersorum diuitiis dono.« Quod quam prudenter egerit, paternitas tua in hoc animaduertere  poterit, quoniam ceteri extunc ciuitatem diligentissime custodire, hunc etiam absentem quasi presentem sperare. Sicque factum est ut et imperator amplius de palatio noctu non descenderet, et sui omnia fideliter custodirent.

12. Alium quem ipse egit ludum, silentio tegi absurdum esse diiudico. Constantinopolitanum palatium ob imperatoris salutem multorum presidiis militum custoditur. Custodientibus uero uictus censusque cottidianus non paruus inpenditur [37 1Kb] . Contigit itaque, 12 post corporis refectionem in ipso diei feruore una in domo quiescere. Mos denique imperatoris erat, cunctis quiescentibus totum perreptare palatium. Qui cum eodem, die quadam quo 12 memorati letheo  sese dederant, peruenisset, ligno  modico, ut non incallidus, ostii pessulo proiecto ingrediendi sibi aditum prebuit. Undecim uero dormientibus, ut ars artem falleret duodecimus peruigil stertere ceu dormiens ceperat, contractisque in faciem brachiis, totum quod imperator faceret diligentissime considerabat. Ingressus igitur imperator, dum obdormire cunctos perspiceret,  aureorum numismatorum libram pectori uniuscuiusque apposuit [38 1Kb] ; moxque clam regressus, ostium, ut prius fuerat, clausit. Eo autem hoc egit, quatinus exitati  et de lucro gratularentur, ac qualiter hoc accideret non mediocriter mirarentur. Denique discedente imperatore, qui uigil solus extiterat surrexit, dormientiumque nummos aureos sibi adsumpsit atque reposuit; postea uero quieti sese dedit. Imperator igitur pro hoc ludo sollicitus, post nonam horam 12 hos quos nominauimus ad se uenire precepit, eosque ita conuenit: »Si forte uestrum quempiam somnii uisio deterruit aut hilarem reddidit, ut in medium proferat mea iubet auctoritas; nec minus etiam si quid nouitatis expergefactus quisquam uidit, ut detegat, imperat.« Hi  itaque, quemadmodum nichil uiderant, nil se uidisse responderant [39 1Kb] . Magis autem super hoc admirati,

Conticuere . . . intentique ora tenebant  .
Sperans igitur imperator, hos non rei inscitia sed calliditate aliqua reticere, suscensus [40 1Kb] est ut qui magis, cepitque nonnulla terribilia reticentibus comminari. Quod qui omnium conscius erat ut audiuit huiusmodi humillima et supplici uoce imperatorem conuenit: » , filanthrope uasileu, id est humanissime imperator, hi quid uiderint, nescio; ego tamen delectabile, atque utinam quod persepe mihi contingeret, somnium uidi. Undecim his conseruis meis hodie uere sed [41 1Kb] non oportune dormientibus, uisus sum, quasi non dormiens, uigilare.  Ecce autem magnitudo imperii tui quasi occulte ostium reserans, clanculumque ingressa, libram auri adposuit supra pectus omnium nostrum. Cumque imperium tuum quasi repedare, sotiosque hac in uisione cernerem dormitare, continuo ceu letus exurgens, undecim dormientium aureorum numismatorum libras tuli, meoque in marsupio, in quo una erat, apposui, quatinus ob transgressionem decalogi, ne solum essent 11, uerum ad memoriam apostolorum mea una adhibita essent et ipse 12. uisio hec, imperator auguste, bonum sit, usque modo me non deterruit, sed hilarem reddidit. O utinam interpretatio alia imperio tuo non placeat. Nam et me mantin ke oniropolon, id est diuinum et somnii uenditorem, esse  liquido patet.« His auditis, magno est imperator cachinno inflatus; uerum prudentiam huius atque sollicitudinem plus admiratus, protinus infit. »Antehac , se [42 1Kb] ute mantin ute oniropolon, id est te neque diuinum neque somnii uenditorem esse, audiui. Hanc uero rem nunc ita aperte dixti, ut nichil circuitionis usus esses. Sed  quia uigilandi facultatem siue auspicandi scientiam habere non posses, nisi diuino tibi esset munere datum, seu uerum sit, ut speramus, immo credimus, seu falsum, , cathos o lukianos, id est sicut Lucianus de quodam dicit, quod dormiens multa reppererit, atque a gallo exitatus nichil inuenerit, tu tamen quicquid uideris, quicquid senseris, quicquid etiam inueneris, tuum sit.« His auditis, quanta ceteri sint confusione repleti, quantoque hic sit gaudio plenus, eorum quisque in se personas suscipiens, animaduertere poterit.

13. Arnulfus interea , earum que sub arcturo sunt gentium rex fortissimus, cum Centebaldum Marauanorum ducem, quem supra memorauimus, sibi uiriliter repugnantem debellare nequiret,  depulsis his, pro dolor! munitissimis interpositionibus, quas uulgo clusas nominari prediximus, Hungariorum [43 1Kb] gentem, cupidam, audacem, omnipotentis Dei ignaram, scelerum omnium non insciam, cedis et rapinarum solummodo auidam, in auxilium conuocat; si tamen auxilium dici potest, quod paulo post, eo moriente, cum genti sue, tum ceteris in meridie occasuque degentibus nationibus, graue periculum, immo exitium fuit. Quid igitur? Centebaldus uincitur, subiugatur, fit tributarius; sed non solus. O cecam regnandi Arnulfi regis cupiditatem! o infelicem amarumque diem! Unius homuntii deiectio fit totius Europe contricio. Quot mulieribus uiduitatem, patribus orbitatem, uirginibus corruptionem, sacerdotibus populisque Dei captiuitatem, ecclesiis  desolationem, terris inhabitantibus solitudinem [44 1Kb] , ceca ambitio paras! Legistin', obsecro, ipsius ueritatis uerba dicentis. Quid prodest homini, si totum mundum lucretur, anime uero sue detrimentum [45 1Kb] patiatur; aut quam dabit homo cummutationem pro anima sua?  Quod si te ueri iudicis non terruit seueritas, ipsa saltem furorem tuum humanitatis temperaret communitas. Eras enim inter homines homo, si dignitate sublimis, non tamen natura dissimilis. Flebilis hec miserabilisque conditio, cum illa bestiarum serpentium seu alitum genera que intollerabilis feritas ac letale uirus ab hominibus separata esse facit, ut sunt basilisci, reguli [46 1Kb] , uel rinocerotes, seu gripes, que etiam aspectu ipso cunctis pernitiosa esse uidentur, inter  sese tamen pro origine ipsius affectionisque consortio pacata et innoxia perseuerant; homo autem, ad imaginem similitudinemque Dei formatus, legis Dei conscius, rationis capax, non solum proximum non amare iuuat, sed et odisse plurimum ualeat. uideamus igitur, quid Iohannes, non quilibet, sed uirgo ille egregius, secreti celestis conscius, cui Christus in cruce matrem uirginem uirgini commendauit,  super talibus dixerat: Qui odit fratrem suum, homicida est; et scitis quia omnis homicida non habet uitam eternam in se manentem [47 1Kb] . Sed redeamus ad rem. Deuicto namque Centebaldo Marauanorum duce [48 1Kb] , Arnulfus, pace habita, regno potitur. Hungarii interim obseruato exitu, contemplatique regionem, cordibus malum, quod post in propatulo aparuit [49 1Kb] , machinabantur .

14. Dum hec aguntur, rex Gallie Karolus, qui cognominatus est Caluus [ mutauit uitam. Cui dum uiueret, nobiles duo ex Italia prepotentes [50 1Kb] principes seruiebant, quorum Wido alter, alter dictus est Berengarius. Hi sane tanto sunt amicitiarum federe glutinati [51 1Kb] , ut hoc sibi iureiurando promitterent, quod  si regi Karolo superstites forent, alterius alter ordinationi coniueret [52 1Kb] , scilicet ut Wido quam Romanam dicunt Franciam, Berengarius optineret Italiam. Sed cum nonnulla sint incerta et instabilia amicitiarum genera, que diuersis modis humanum genus dilectionis societate conectunt, ut quosdam precedens commendatio postmodum amicitie facit inire commertia, alios negociationis seu militie uel artis ac studii similitudo, que etiam, sicut ex diuersis, uel lucri, uel libidinis, uel necessitudinum uariarum [53 1Kb] sotietatibus adquiruntur, ita intercedente qualibet diuortii occasione soluuntur: hoc tamen est, hoc inquam amicitie genus, quod multis experimentis est sepissime comprobatum, nullo modo eos qui amicitiarum fedus coniurationis iniere principio,  indiruptam quiuisse seruare concordiam. Sane quidem callidissimus ille humano generi inimicus, ut homines preuaricatores sui faciat sacramenti, celerius sagatiusque ad inrumpendam amicitiam laborat. Quod si a minus recte sapientibus de uero amicitiarum genere percontamur, respondebimus, concordiam ueramque amicitiam [54 1Kb] nisi inter emendatos mores eiusdemque uirtutis et propositi [55 1Kb] uiros stare non posse.

15. Contigit itaque, utrumque, Widonem scilicet atque Berengarium, Karoli regis funeri deesse. Cuius tamen interitum Wido ut audiuit, Romam profectus, absque Francorum consilio totius Francie unctionem suscepit imperii  Franci itaque Oddonem, quoniam Wido aberat, regem constituunt.  Berengarius uero Widonis consilio, quemadmodum ei iureiurando promiserat, Italici regni suscepit imperium. Wido autem Franciam petit .

16. Cumque Burgundionum regna transiens, Franciam quam Romanam dicunt ingredi uellet, Francorum nuntii ei occurrunt, se redire nuntiantes, eo quod longa expectatione fatigati, dum sine rege diu  esse non possent, Oddonem cunctis potentibus elegerunt. Fertur autem hac occasione Francos Widonem regem sibi non adsumpsisse. Nam dum ad Metensem uenturus esset urbem, que potentissima in regno Lotharii claret, premisit dapiferum suum, qui alimenta illi more regio prepararet. Metensis uero episcopus  dum cibaria ei multa secundum Francorum consuetudinem ministraret, huiusmodi a dapifero responsa suscepit: »Si equum saltem mihi dederis, faciam ut tercia obsonii [56 1Kb] huius parte sit rex Wido contentus.« Quod episcopus audiens: »Non decet, inquit, talem super nos regnare regem, qui decem dragmis uile sibi obsonium preparat.« Sicque factum est ut Widonem desererent, Oddonem autem eligerent.

 17. Francorum igitur non parum Wido perturbatus legationibus, nonnullis cepit cogitationibus estuari, tam ex Italico regno Berengario iureiurando promisso, quam ex Francorum presertim, quod penitus se non posse sciuerat adipisci. Inter utramque autem hanc estuationem, quoniam Francorum rex esse nequibat, frangere quod Berengario fecerat iusiurandum deliberat; collectoque prout potuit exercitu---traxerat sane et a Francis quandam affinitatis lineam,---Italiamque concite ingressus, Cammerinos atque Spoletinos fiducialiter ut propinquos adit, Berengarii etiam partibus fauentes, ut infidos pecuniarum gratia adquirit; itaque Berengario bellum parat.

18. Copiis denique utraque ex parte collectis,  iuxta fluuium Triuiam, qui quinque Placentia miliariis extat, ciuile preparant bellum. In quo cum partibus ex utrisque caderent multi, Berengarius fugam petiit, triumphum Wido obtinuit.

19. Nec mora, diebus interpositis paucis, multitudine Berengarius collecta, in Brixie latissimos campos Widoni bellum preparat. Ubi cum maxima strages fieret, fuga sese Berengarius liberauit.

20. Iam uero Berengarius, cum Widoni resistere copiarum paucitate nequiret, potentissimum, quem prediximus, Arnulfum [57 1Kb] regem in auxilium rogat, promittens se suosque eius potentie seruituros, si uirtutis sue amminiculo Widonem superaret regnumque sibi Italicum uendicaret. Huius plane tante promissionis gratia accitus rex Arnulfus, filium suum  Centebaldum, quem ex concubina genuerat, ualido cum exercitu huius in auxilium dirigit, ueneruntque pariter omni sub celeritate Papiam. Wido uero ita fluuiolum qui Papiam uno ex latere alluit, uernauola [58 1Kb] nomine, tam sudibus quam exercitu munierat quatinus altera alteram, ipso medio discurrente, pars partem oppugnare nequiret.

21. Unus et uigesimus dies iam transierat, cum,  sicut diximus, altera pars alteram nocere non posset; et Bagoariorum unus cottidie agminibus exprobrans Italorum, inbelles eos atque equitandi inscios clamitabat. Ad augmentum etiam dedecoris eos inter prosiliit, hastamque uni de manu excussit, sicque letus in suorum castra repedauit. Hubaldus igitur Bonefatii pater, qui post tempore nostro Camerinorum et Spoletinorum extitit marchio, tantum gentis sue cupiens dedecus uindicare, clipeo accepto, predicto mox obuiam Bagoario tendit. Is autem triumphi preteriti non solum non immemor, sed eo factus audatior ceu e uictoria iam securus, hunc contra properat letus. Cepitque uertibilem equum modo impetu uehementi dimittere, strictis modo habenis retrahere. Memoratus uero Hubaldus recta se cepit adire. Cumque  in eo esset, ut mutuis sese uulneribus figerent, more solito Bagoarius equo uersili uarios perplexosque per anfractus cepit discurrere, quatinus iis argumentis Hubaldum posset decipere. uerum cum hac arte terga uerteret, ut mox rediens Hubaldum ex aduerso percuteret, equus cui Hubaldus insederat uehementer calcaribus tunditur, et per scapulas, antequam reuerti Bagoarius posset, lancea ad cor usque perforatur. Hubaldus igitur freno Bagoaricum percipiens equum, ipsum in medio fluuioli alueo exutum hominem dereliquit; sicque suorum iniurie ultor, de triumpho ad suos redit hilarior. Hoc sane factum non mediocrem Bagoariis terrorem, Italicis audatiam contulit. Inito quippe [59 1Kb] Bagoarii consilio, nonnullisque Centebaldus a Widone argenti acceptis  ponderibus, in propria remeauit.

22. Igitur Berengarius dum ubi prospera sibi aduersari prospiceret, cum Centebaldo pariter Arnulfi regis adit potentiam, orans ac pollicens, ut si ipsum adiuuaret, se totamque Italiam, ut ante promiserat, dicioni sue supponeret. Tante siquidem ut prediximus promissionis gratia excitus, copiis collectis non minimis, Italiam adit . Cui Berengarius, ut promissionis sue fidem daret, credulitatis arrabone clipeum portat.

23. Susceptus itaque a ueronensibus, ad urbem proficiscitur Pergamum. Ubi dum firmissima loci munitione confisi, immo decepti, homines ei occurrere nollent, castrametatus [60 1Kb] eodem, belli fortitudine urbem cepit, iugulat, trucidat . Ciuitatis  etiam comitem, Ambrosius nomine, cum ense, balteo, armillis, ceterisque pretiosissimis indumentis. suspendi ante porte ianuam fecit. Quod  factum ceteris omnibus urbibus cunctisque principibus terrorem paruum non attulit; quicumque hoc audierat, utraque auris eius tinniebat.

24. Mediolanenses  igitur atque Ticinenses hac fama perterriti, eius non passi sunt prestolari aduentum,  uerum premissa legatione, iussioni sue se obtemperaturos promittunt.  Ottonem itaque, Saxonum potentissimum ducem,---huius [61 1Kb] gloriosissimi atque inuictissimi regis Ottonis, qui nunc superest et feliciter regnat, auus [62 1Kb] ,---Mediolanium defensionis gratia dirigit; recta ipse Ticinum tendit.

25. Wido denique huius impetum ferre [63 1Kb] non ualens, Camerinum Spoletumque uersus fugere [64 1Kb] cepit. Quem sine dilatione acriter rex insequitur, urbes et castella omnia sibi resistentia ui debellans. Nullum siquidem fuerat castrum natura etiam ipsa munitum, quod uirtuti huius saltem resistere moliretur. Quid autem mirum, cum ipsa ciuitatum omnium regina, magna scilicet Roma, huius impetum ferre nequiuerit?  Enimuero dum a Romanis ingrediendi  urbem huic fidutia negaretur, conuocatos ad sese milites ita conuenit :


uersus.


26. Magnanimi proceres et clari Marte secundo,
Arma quibus studium fuluo radiare metallo,
Romulide sueti uacuis quod condere scriptis;
Sumite nunc animos, uobis furor arma ministret!
Non Pompeius adest, non Iulius ille beatus,
Qui nostros domuit proauos mucrone feroces;
Indolis huius enim summos [65 1Kb] deduxit ad Argos  ,
Protulit in lucem quem  sancta Britanica mater.
His torta studium pingues captare siluros
Cannabe [66 1Kb] , non clipeos manibus gestare micantes!

27. His eres dictis animos accensi, uitam laudis auiditate contempnunt. Clipeis denique cratibusque  cateruatim operti, muros adire contendunt; plurima etiam bellorum parauerant instrumenta, cum inter agendum, populo considerante, contingit lepusculum clamore eius exterritum urbem uersus fugere. Quem dum exercitus, ut adsolet, uehementi impetu sequeretur, Romani putantes se impugnari, de muro sese proiiciunt. Quod populus cernens, sagmatibus sellisque quibus equis insederant iuxta murum proiectis, per eorum aceruum murum ascendunt. Pars uero populi quedam, accepta mox trabe quinquaginta pedum procera longitudine, portam quatiunt, et Romam quam Leonianam dicunt, in qua beati Petri apostolorum principis pretiosum corpus quiescit, ui capiunt. Ceteri uero qui trans Tiberim erant, hoc timore compulsi, huius dominatui colla submittunt.

 28. Hoc  in tempore Formosus papa religiosissimus a Romanis uehementer aflictabatur, cuius et hortatu Romam rex Arnulfus aduenerat. In cuius ingressu, ulciscendo pape iniuriam, multos Romanorum principes obuiam sibi properantes decollare precepit.

 29. Causa autem simultatis inter Formosum papam et Romanos hec fuit: Formosi decessore defuncto, Sergius quidam Romane ecclesie diaconus erat, quem Romanorum pars quedam papam sibi elegerat. Quedam uero pars non infima nominatum Formosum, Portuensis ciuitatis episcopum, pro uera religione diuinarumque doctrinarum scientia papam sibi fieri anhelabat. Nam dum in eo esset, ut Sergius apostolorum uicarius ordinari debuisset, ea, que Formosi fauebat partibus, pars Sergium non mediocri cum tumultu et iniuria ab altari expulit, et Formosum papam constituit.

30. Descenditque Sergius in Tusciam, quatinus Adelberti, potentissimi marchionis, auxilio iuuaretur; quod et factum est. Nam Formoso defuncto, atque  Arnulfo in propria extincto, is qui post Formosi necem constitutus est expellitur, Serguisque papa per Adelbertum constituitur. Quo constituto, ut impius doctrinarumque sanctarum ignarus, Formosum e sepulcro extrahere atque in sedem Romani pontificatus sacerdotalibus uestimentis indutum collocare precepit. Cui et ait: »Cum Portuensis esses episcopus, cur ambitionis spiritu Romanam uniuersalem usurpasti sedem?« His expletis, sacratis mox exutum uestimentis digitisque tribus abscisis, in Tiberim iactare precepit, cunctosque quos ipse ordinauerat, gradu proprio depositos, iterum ordinauit. Quod quam male egerit, pater sanctissime, in hoc animaduertere poteris, quoniam et hi, qui a Iuda, domini nostri Iesu Christi proditore, ante proditionem salutem  seu benedictionem apostolicam perceperunt, ea post proditionem propriique corporis suspensionem minime sunt priuati, nisi quos improba forte defedarunt flagitia. Benedictio siquidem que ministris Christi impenditur, non per eum qui uidetur, sed qui non uidetur, sacerdotem infunditur. Neque enim qui rigat est aliquid, neque qui plantat, sed, qui incrementum dat, Deus .

31. Quante autem esset auctoritatis, quanteque religionis papa Formosus fuerit, hinc colligere possumus, quoniam dum a piscatoribus postmodum esset inuentus atque ad beati Petri apostolorum principis ecclesiam deportatus, sanctorum quedam imagines hunc in loculo positum uenerabiliter salutarunt. Hoc namque a religiosissimis Romane urbis  uiris persepe audiui. Sed, his ommissis, ad narrandi ordinem redeamus.

32. Rex Arnulfus desiderii sui compos effectus, persequi Widonem  non desiit, profectusque [67 1Kb] Camerinum, castrum uocabulo et natura Firmum  , in quo Widonis uxor erat, obsedit .  Wido autem in incertis latuit locis. Igitur prefatum castrum, nomine et natura Firmum, uallo circumdatur, omnia bellorum instrumenta, quibus capi possit, parantur [68 1Kb] . Cumque Widonis uxor magnis undique angustiis premeretur, et euadendi spes illi omnimodis negaretur, causas mortis regie uipperina cepit calliditate exquirere. Accitum namque ad se quendam Arnulfi regis familiarissimum, magnis eum muneribus rogat, ut se adiuuet. Qui cum se non aliter posse testaretur, nisi ciuitatem domini sui traderet dicioni, illa etiam atque etiam auri pondera non solum pollicens, uerum etiam in presentiarum tribuens, orat, ut poculo quodam ab ea sibi collato dominum suum regem potaret; quod non mortis periculum daret, sed mentis feritatem mulceret.  Que etiam, suis ut fidem dictis preberet, ante sui ipsius presentiam hoc unum suorum potat seruorum; qui unius hore spatio conspectui huius adstans, sanus abscessit. uerum ueridicam Maronis  , inquam, illius sententiam in medium proferamus:

Auri sacra fames, quid non mortalia pectora cogis?
Sumptum namque letale poculum festinus regi propinat. Quo accepto tanta hunc confestim somni uirtus inuasit, quatinus tocius exercitus strepitus eum triduo euigilare nequiret. Fertur autem, quoniam dum familiares hunc modo strepitu, modo tactu inquietarent, apertis oculis nil sentire, nil loqui posse perfecte. Positus tamen in mentis exessu  , mugitum reddere, non uerba edere, uidebatur. Huius  quippe rei accio repedare omnes compulit, non pugnare.

33. Credo autem, Arnulfum regem iusta seueri iudicis huiusmodi pestem incurrisse censura. Secunde enim res dum imperium huius ubiubi magni facerent, uirtuti sue cuncta tribuit, non debitum omnipotenti Deo honorem reddidit. Sacerdotes Dei uincti trahebantur, sacre uirgines ui obprimebantur, coniugate uiolabantur. Neque enim ecclesie confugientibus poterant esse asylum. In his namque simbolam faciebant, gestus turpis, cantus ludicres, dibachationes. Sed et mulieres eodem publice, pro nefas, prostituebantur.

34. Denique redeuntem regem magna cum ualetudine Arnulfum palatim rex Wido persequitur.  Cumque Arnulfus Bardonis montem conscenderet, hoc suorum consilio definiuit, quatinus Berengarium lumine priuaret, sicque securus Italiam obtineret. Cognatorum uero Berengarii unus, qui non parua Arnulfo regi familiaritatis gratia inherebat, huiusmodi consilium ut agnouit, absque mora Berengario patefecit. Qui mox ut sensit, lucerna quam ante  Arnulfi regis presentiam tenuerat alii tradita, fugiit, atque ueronam percitus uenit.

35. Omnes extunc Italienses Arnulfum floccipendere, nichili habere. Unde cum Ticinum ueniret, non modica horta est in ciuitate sedicio; tantaque istic exercitus strages facta est, ut cripte ciuitatis, quas alio nomine cloacas dicunt, horum cadaueribus replerentur. Quod Arnulfus cernens, quoniam per ueronam non potuit, per Hannibalis uiam, quam Bardum  dicunt, et montem Iouis repedare disponit. Cumque Eporegiam peruenisset, Anscarius marchio istic aderat, cuius et hortatu ciuitas rebellabat. uerum hoc Arnulfus iureiurando promiserat, nunquam se a loco eodem discessurum, quoad presentie sue presentarent Anscarium. Is autem, ut  erat homo ualde formidolosus, ei omnino similis quo de Maro ait:  :

Largus opum, lingua melior, sed frigida bello
Dextera,
de castello exiit, et iuxta murum ciuitatis in cauernis petrarum latuit. Hoc autem eo fecit, quatinus licite possent regi Arnulfo satisfacere, Anscarium in urbe non esse. Itaque iusiurandum rex istud accepit, atque iter quod ceperat abiit.

36.  Profectusque in propria, turpissima ualetudine expirauit. Minutis quippe uermibus quos pedunculos aiunt uehementer affictus, spiritum reddidit. Fertur autem, quod prefati uermes adeo scaturrirent, ut nullis medicorum curis minui possent. Utrum uero pro tam immenso scelere,  Hungariorum scilicet emissione, secundum prophetam duplici sit contricione attritus, an ex presenti supplicio consequeretur ueniam in futuro , soli illius scientie dimittamus, quo de Apostolus dicit: »Nolite ante tempus iudicare, donec ueniat Dominus, qui et inluminabit abscondita tenebrarum et manifestabit consilia cordium; et tunc laus erit unicuique a Deo .«

37.  Iustus igitur Deus uxori Widonis, que huic parauerat mortem, parat uiduitatis dolorem. Sicut enim prefati sumus, dum redeuntem Arnulfum Wido rex e uestigio sequeretur, iusta fluuium defunctus est Tarum. Cuius obitum Berengarius ut audiuit, festinus Papiam uenit, regnumque potenter accepit. Fideles uero fautoresque Widonis,  ueriti ne ab eis inlatam Berengarius ulcisceretur iniuriam, et quia semper Italienses geminis uti dominis uolunt, quatinus alterum alterius terrore coherceant, Widonis regis defuncti filium, nomine Lambertum, elegantem iuuenem, adhuc ephebum nimisque bellicosum, regem constituunt. Cepit denique hunc adire populus, Berengarium deserere. Cumque  Berengarius Lamberto, magno cum exercitu Papiam tendenti, copiarum paucitate obuiare nequiret, ueronam petiit, isticque securus deguit. Non post multum uero temporis Lambertus rex cum esset uir seuerus, principibus grauis est uisus. Unde et legatos ueronam dirigunt, regem Berengarium ad se uenire, Lambertum uero expellere petunt.

38. Magimfredus preterea, prediues Mediolanensis urbis comes, quinquennio huic rebellis extiterat; qui non solum urbem in qua rebellis erat, Mediolanium scilicet, defenderat, uerum etiam uicina circumquaque loca Lamberto seruientia nimis depopulabat. Quod factum rex non passus est abire inultum [69 1Kb] , psalmographum [70 1Kb] illud persepe ruminans: »Cum accepero tempus, ego iustitias iudicabo  .« Nam post paululum capitis hunc iusserat damnare sententia. Que res terrorem cunctis Italiensibus non minimum adtulit.

39.  Denique hoc eodem tempore Adelbertus, illustris Tuscorum marchio, atque Ildeprandus, prepotens comes, huic nisi sunt rebellare. Tante quippe Adelbertus erat potentie, ut inter omnes Italie principes solus ipse cognomento diceretur Diues. Huic erat uxor nomine Berta, Hugonis, nostro post tempore regis, mater; cuius instinctu tam nefaria cepit ipse facinora. Nam collecto exercitu, cum Ildeprando comite constanter Papiam tendere festinat.

40. Lambertus interea rex, harum rerum inscius, in Marinco, 40 ferme milibus Papia distans, uenationibus  occupatur. Cumque prefati marchio et comes cum immenso sed inualido Tuscorum exercitu Bardonis montem transirent, Lamberto regi medio in nemore uenanti, ut sese res habuerat, nuntiatur. Is uero, sicut erat animi constans uiribusque potens, suos non passus est milites prestolari; sed collectis quos secum habuerat, centum ferme militibus, cursu prepeti eis obuiare festinat

41. Iamiam Placentiam uenerat, cum hi [71 1Kb] iusta fluuium Sesterionem ad burgum  , in quo sanctissimi [72 1Kb] et pretiosi martyris Domini corpus positum ueneratur, castra metasse nuntiantur. Ignorantes itaque quid superuentura nox pareret, temetolenti post nonnulla inutilia tragodimata, id est cantiones, somno sese dedere, stertere; nauseam alii sumptus  intemperantia facere. Rex igitur, cum animi ferox  tum ingenio callens, in ipso eos noctis conticinio opprimit, dormientes ferit, oscitantes iugulat. uentum denique ad ipsos est, qui huius ductores exercitus erant. Cumque iis non ex multitudine alius, sed rex ipse preclari huius facinoris nuntius esset, non dico pugnandi, uerum fugiendi terror ipse abstulit facultatem. uerum Ildeprandus, fuga lapsus, Adelbertum intra animalium presepe latitantem dereliquit. Qui dum repertus esset atque ante regis presentiam ductus, eum ilico ita conuenit: »Sibillino spiritu uxorem tuam Bertam prophetasse credimus, que te scientia sua regem aut asinum facturam promisit. uerum quia regem noluit, aut, ut magis credendum est, non potuit, asinum, ne mentiretur, effecit, dum te cum Arcadie pecuaribus ad  presepe declinare cegit!« Preterea hoc cum isto nonnulli capiuntur, uinciuntur, Papiam ducuntur, custodie mancipantur.

42. His ita gestis, rex iterum Lambertus prefato in loco Marinco uenationibus occupatur  quoad omnium principum decreto, quid super captis agendum esset, deliberaretur. Sed o utinam uenatio hec feras, non caperet reges! Aiunt sane, hunc, dum, sicut moris est, apros efreni [73 1Kb] sectaretur equo, cecidisse collumque fregisse. uerum [74 2Kb] assertioni huic fidem prebere non absurdum esse non dico. Est enim alia mortis huius, que mihi uerisimilior uidetur, atque omnibus a populis narratur, assertio. Magimfredus Mediolanensis urbis comes, cuius paulo superius fecimus mentionem, dum  pro scelere in rem publicam atque in regem commisso capitis iuditio damnaretur, unicum possessionis sue uicarium, Hugonem filium, dereliquit. Quem dum Lambertus rex cum forma egregia tum nonnullos superare uideret audatia, animi sui non paruum pro patris morte dolorem collatis nisus est beneficiis mulcere quamplurimis. Unde et eum preter ceteros familiaritatis priuilegio dederat. Factum est autem, dum Lambertus rex nominato in loco Marinco uenaretur [75 1Kb] ,---est enim eodem mire magnitudinis et amenitatis lucus adeo uenationibus aptus---huc illucque cunctis, ut moris est, discurrentibus, hoc cum uno scilicet Hugone ipsum solummodo in nemore remansisse. Cumque rex aprum in transitu prestolaretur, diuque multum  remorante longa expectatione lassaretur, paululum  sese quieti dedit, uigilie custodiam huic infido, quasi fido, commitens. Igitur absentibus cunctis, Hugonis mens custodis, immo proditoris atque carnificis, collatorum beneficiorum immemor plurium, patris mortem animo cepit reuoluere. Non considerauit genitorem suum iustam incurrisse necem; iusiurandum, regi quod fecerat, uiolare non metuit; uicarium se Iude, domini nostri Iesu Christi proditoris, appellari non erubuit; et quod est grauius, sempiternum suplicium subiturum sese non timuit; uerum conamine toto uirium, ligno non modico dormienti collum fregit. Gladio [76 1Kb] quippe ferire timuit, ne peccati huius auctorem res eum manifesta probaret. Eo namque mens peruersa ita egit, ut non gladii cicatrix, sed ligni manifesta  collisio, hunc repperientibus fidem darent equo cecidisse, collique fraccione hominem exiuisse. Latuitque per annos res quam plurimos. Sed dum processu temporis Berengarius rex, nullo sibi resistente, regnum uiriliter obtineret, ipse reatus proprii, sicut fuerat auctor, extitit proditor, impleuitque  [77 1Kb] illud quod rex et propheta canit: »Quoniam laudatur peccator in desideriis anime sue, et iniqua gerens benedicitur .« Sed et aliud fecisse minime potuit propter hec ipsius ueritatis uerba dicentis: »Nichil opertum, quod non reueletur, et occultum, quod non in publicum ueniat .«

43. His ita gestis, rex Berengarius ampliori pristina dignitate regia honoratur; Adelbertus marchio et ceteri ad propria destinantur.

44. Iuuat autem, pater karissime, tanti huius obitum regis et deflendo scribere et scribendo deflere. Inerat namque illi honesta morum probitas, sancta et formidolosa seueritas, et quem iuuentus ornabat in corpore splendida, mentis canities decorauerat  sancta. Plane plus ipse rei publice, quam res publica decoris ei contulerat. Quod si non cita mors hunc raperet, is esset qui post Romanorum potentiam totum sibi orbem uiriliter subiugaret.


EXPLICIT LIBER PRIMUS.



[LIBER SECUNDUS.]



INCIPIUNT CAPITULA LIBRI SECUNDI.


 1. De eo quod post mortem Arnulfi Hlodoicus filius eius rex constituitur.

2. Hungarii audita nece Arnulfi Bagoariam petunt.

3. Hulodoicus bellum Hungariis parat iuxta Lemannum.

 4. Hungarii positis insidiis Hulodoici milites uincunt.

5. Fugiens Hulodoicus: Hungarii Francorum Saxonum et Sueuorum terram depredantur.

6. De rebellione Adelberti comitis, et qualiter decipiente Hattone archiepiscopo sit decollatus.

7. Exploratores regressi quod consilium dederint.

8. Quare Hungarii territi ab Italie ingressu sint reuersi.

9. Qualiter Hungarii reparato exercitu uenerint et Italici eis occurrerint.

10. Cur rex Berengarius ad bellum non ierit, uel cur Hungari Italos fugerint.

11. Fugientes pagani christianis pacem petunt, quam  non adquirunt.

12. De proludio pugne, in quo uincerunt Hungarii postquam fugerunt.

13. De eo quod propter defatigatos [78 1Kb] equos super fluuium Brentam pagani christianos prestolarentur, eisque pacem quererent [79 1Kb] , quam non dederunt.

14. Quod consilium Hungarii ob desperationem inuenerint, et quid dixerint.

 15. Quomodo Hungarii positis insidiis super christianos irruunt [80 1Kb] et uincunt.

16. Quod uictoriam non pro eorum fortitudine, sed pro christianorum peccato habuerint.

17. Quod eo tempore Hulodoicus rex Francorum  moritur, et Chunradus pro eo ordinatur

18. Qui sub eo principes erant, inter quos et Heinricus Saxonum dux erat.

19. De eo quod Heinricus et ceteri principes Chunrado rebellauerint regi, et ab eo uicti fuerint, et quia Arnaldus in Hungariam fugerit [81 1Kb] .

20. Chuonradus rex moriens principes omnes de pace, et ut Heinricum regem constituant, exhortatur, cui et regalia ornamenta transmittit.

21. Chuonrado rege mortuo, Arnaldus ab Hungaria redit atque Heinrico regi bellum parat.

22. Heinricus Arnaldi animum prudentissima locutione mitigat.

23. Arnaldus suorum exhortatione militum Heinrici fit miles regis.

 24. Audita Hungarii morte Chuonradi, Saxoniam ingrediuntur.

25. Rex Heinricus, quamquam infirmus, eis occurrit.

26. Qualiter ad pugnam suos exhortatus sit milites.

27. De bono uoto Heinrici regis.

28. De nuntio qui Hungarios in Meresburg esse nuntiabat.

 29. Hungarii, sciscitatis captiuis de bello, exploratores mittunt.

30. De pugna cum Hungariis commissa.

31. De bono consilio Heinrici regis et uictoria eius, et ubi sit ipsa depicta uictoria.

32. De Hulodoico quodam, quem Italici super se regnare inuitant.

33. Quod Adelbertus marchio hoc effecerit, qui gener regis Berengarii erat.

34. De eodem Adelberto, qui primo fuit bonus et postmodum factus est malus.

35. Quod Hulodoicus regis Berengarii terrore iurauerit et reuersus sit.

36. Quod Adelbertus, Tuscie prouincie potens marchio, instinctu Berte uxoris sue Berengarium  deserit, et propter Hulodoicum, ut ueniat, mittit.

37. Hulodoicus ab Italiensibus suscipitur, et ueronam Berengarius fugiit, a qua et expulsus a Hulodoico est.

38. Hulodoicus Luccam proficiscitur et decenter ab Adelberto suscipitur.

39. Hulodoicus ob Adelberti potentiam inuidia tangitur, ob quam ab eius fidelitate Adelbertus separatur.

40. Descriptio ueronensis ciuitatis et fluminis Athesis et pontis super eum.

41. Quod Hulodoicus uerone degens, a Berengario corruptis ciuitatis custodibus capitur et lumine priuatur.

 42. De Hungariis qui eo tempore Italiam laniabant.

43. De Saracenis de Fraxeneto, qui partem Italie uastabant et usque Aquas peruenerant.

44. De Africanis Saracenis, qui Appuliam, Calabriam, Beneuentum occupauerant et Garelianum montem pro munitione habebant.

45. Qua occasione Saraceni ab Africa [82 1Kb] exierint.

46. Quod Domini hoc factum sit uoluntate ob nostram correctionem.

47. Quia Iohanes Rauennas eo tempore papa habebatur

48. Qualiter per Theodoram meretricem papa sit constitutus [83 1Kb] .

49. De quodam Africano, qui ad papam uenit, eique,  quomodo cum Africanis pugnare posset, consilium dedit.

50. Quod idem Africanus insidiis positis ceteros occiderit.

51. De consilio Landulfi, Beneuentanorum principis.

52. De eo quod papa Constantinopolim directis nuntiis adiutorium ab imperatore acceperit, et cum Penis pugnauerit.

 53. Quod Greci mox ut ueniunt, castrum iuxta montem constituunt.

54. Quod omnes Peni sint interfecti et capti, et quia uisi sunt in bello Petrus et Paulus apostoli gloriosi.

55. Adelbertus Tuscie [84 1Kb] prouincie marchio moritur, cuius filius Wido pro eo ponitur; mater uero eius a Berengario capitur.

56. Quod [85 1Kb] suspicati sunt homines Bertam Adelberto filios peperisse.

57. De eo quod multi principes simul cum Lamperto Mediolanense archiepiscopo Berengario rebellarent, et cur hoc facerent.

58. De comite palatii capto, atque Lamperto non oportune commendato.

 59. Quod eundem Berengarius requisierit, et cur eum habere non possit.

60. De Rodulfo rege Burgundionum, qui filiam ducis Bruchardi [86 1Kb] acceperat uxorem, et ab Italicis inuitatur, ut ad eos ueniat et rex eorum fiat.

61. Qualiter Hungarii, Berengarii regis amici, Odelricum occiderent, Adelbertum uero regis generum et Gislebertum comitem uiuos caperent.

62. Qua calliditate Adelbertus marchio Hungarios deluserit, et uili pretio ab eis redemptus aufugerit.

63. De Gisleberto capto, flagellato et ante regem  ducto, atque ab eo misericorditer dimisso et honorato.

64. De eodem qui ad Rodulfum regem abiit et eum adduxit.

65. De pugna ciuili inter Berengarium et Rodulfum exhorta.

66. Quod Rodulfus uictoriam per Bonefatium cognatum suum obtinuit.

67. Rodulfus consensu Italiensium in Burgundiam redit.

68. De ueronensibus qui Berengarium consiliati sunt occidere.

69. Prudens regis Berengarii allocucio [87 1Kb] ad Flambertum.

 70. De sciffo aureo a rege Flamberto tradito.

71. Quod Flamberti consilio Berengarius rex sit interfectus.

72. De regis sanguine usque in presens tempus in lapide permanente.

73. De Milone milite qui regem Berengarium uindicauit, et post triduum eius interfectores suspendit.



INCIPIT LIBER SECUNDUS.


 1.  Postquam uitalis calor Arnulfi  regis membra deserens, reddidit corpus exanime,  suus ipsius filius Hulodoicus rex cunctis a populis ordinatur. Tanti denique casus uiri uicinos Hungarios, sicut nec in toto orbe degentes, latere non potuit. Siquidem leti dies eius iis fuit omni festiuitate iucundior, gazis omnibus prestantior. Quid igitur.

2. Primo namque mortis huius gnatique sui ordinationis anno, permagno collecto exercitu, Marauanorum gentem, quam uirtutis eorum amminiculo rex Arnulfus subdiderat, sibi uendicant; Bagoariorum etiam fines occupant; castra diruunt, eclesias igne consumunt, populos iugulant, et ut magis magisque timeantur, interfectorum sese sanguine potant.

3.  Hulodoicus itaque rex, gentis sue  depopulationem huiusque intellegens crudelitatem, suorum omnium animos hac formidine inflammat, ut si quemquam bello eodem, quod cum iis acturus esset, deesse contingeret laqueo procul dubio uitam finiret. Innumerabilis denique illa gentis [88 1Kb] pessime multitudo copiis huius maximis obuiam properare festinat. Nec uideas sitientem animam ardentius haustum laticis gelide, quam prelii diem gentem hanc crudelem appetere; neque enim hanc aliud quam dimicasse iuuat. Ut autem ex libro, qui de origine huius inscribitur  didici, horum matres mox pueris editis ferro acutissimo [89 1Kb] faciem secant, scilicet ut, antequam lactis nutrimenta percipiant, uulnerum tolerantiam subire cogantur. Dant huic assertioni fidem uulnera que pro deficientium dolore  propinqum [90 1Kb] uiuorum corporibus infliguntur. Sanguinemque [91 1Kb] prout athei ke aseuis anti ton dacrion, id est sine Deo et impii pro lacrimis, fundunt. Iamiam rex Hulodoicus collecta multitudine Augustam uenerat, que est in Sueuorum, Bagoariorum, seu orientalium Francorum confinio ciuitas, cum insperata, magis autem non optata, gentis huius nuntiatur uicinitas. Sequenti igitur die secus Lemanni  fluminis campos, Martio operi capacitate sui aptos, utreque acies conuenere.

4. Prius itaque ac

Titoni croceum linqueret Aurora cubile  ,
Hungariorum gens, necis sitiens, belli auida, hos,  uidelicet christianos, adhuc opprimit oscitantes; nonnullos namque spicula prius quam clamores euigilarunt, alios uero cubilibus confossos neque strepitus neque uulnera exitarunt [92 1Kb] ; citius enim ab iis spiritus recessit, atque somnus. Grauis itaque hinc  indeque oritur pugna, uersique terga ceu in fugam Turci, directis acriter belis, id est sagittis, plurimos sternunt.


uersus.


Nubibus omnipotens Heloim cum condere phebi
Lumina chrisocomi uenerandus ceperit atris,
uertice cumque polus summo clangore remugit,
Fulgura crebra uolant throno demissa Tonantis
Ignea: mox trepidant, qui nigrum in candida uertunt,
Conscia tum metuunt scelerum sulcare suorum
Pectora, uulno [93 1Kb] pariter ruitura superno:---
Haud secus e uacuis uolitant concussa pharetris
Spicula, scinduntur ualide [94 1Kb] quîs terga lorice.
Concutit ipsa ruens segetes cum grando superba,
Fit sonitus, clangorque simul per tecta sonorus,
 Sic galee strictis reboant tunc ensibus icte,
Corpora sicque cadunt mutuis confossa sagittis.

Iam septimam descendens Phebus occupauerat horam, et serenus adhuc Hulodoici partibus Mars fauebat, cum Turci, sicut non incallidi, positis ex aduerso insidiis, fugam simulant. Quos dum regis populus, doli ignarus, impetu ualidissimo sequeretur, omni prodeunt ex parte insidie, et quasiuicti ipsi uictores interimunt. Rex ipse e uictore se uictum esse miratur; fitque illi non opinatus grauior casus. uideres equidem saltus, agros, passim cadaueribus stratos, riuos et flumina sanguine permixta rubere; tunc hinnitus equûm, clangorque tubarum, fugientes etiam atque etiam terrere, persequentes magis magisque hortari.

 5. Hungarii preterea compotes [95 1Kb] sui effecti, christianorum hac tam inmensa [96 1Kb] nece proprie non satisfecere nequicie; sed rabiem ut perfidie satiarent, Bagoariorum, Sueuorum, Francorum, Saxonum omnia deflagrando regna percurrunt. Nec quisquam erat, qui horum presentiam, nisi labore non paruo naturaue munitissimis prestolaretur in locis, factusque est per nonnullos populus hic tributarius annos.

6. [97 1Kb] Huius tempore Adelbertus quidam, non quilibet sed magnus ille heros, simultatem non modicam in castello [98 1Kb] uocabulo Bauemberg contra rem publicam exercebat . Sepe etenim rex Hulodoicus congregatis omnibus super eum irruerat. Cui nominatus heros non iuxta castellum, ut a plerisque  assolet, sed procul a munitione preparat bellum. Regis etenim milites priusquam re ipsa huius audatiam mirarentur, regem preeuntes pugne proludio hunc extra castrum illicere atque interficere cogitabant. Adelbertus itaque proludii huiusmodi  non solum gnarus, uerum etiam debriatus, obuiam his tam longe a castro processerat, ut non hunc milites eousque ex aduersariis esse cognoscerent, quoad eorum ceruicibus istius mucro cedis inpaciens deseuiret. Igitur cum septennio ferme Adelbertus heros rebellionem huiusmodi exerceret, sciens Hulodoicus istius audatie fortitudinem haudquaquam se nisi tergiuersatione quadam posse deuincere, Hattonem Magontine sedis archiepiscopum, quid sibi super hac re faciendum esset, consuluit. Qui, ut erat uersutie pollens: »Desine, ait; ego te securum iis sollicitudinibus reddam. Ego, ut tete adueniat, prouidebo; tu, ne redeat, curato.« Hatto itaque animi confidentia, qua nonnullas res ex infortunio secundas effecerat, animatus, Bauemberg  quasi Adelbertum adiit compassurus. Cui et ait: »Si et non aliam uitam preter instantem putares, tamen iniuste faceres, quod domino tuo rebellis existeres, presertim cum et quod agis, facias gratis; eo enim quo ferocitate animi uinceris  , quantum ab omnibus, precipue a rege diligaris, non intellegis. Consulenti itaque mihi fidem admitte; iusiurandum accipe, quo sine animi uacillatione de castello exire ualeas et redire. Si sacerdotii mei promissionibus minime credis, iuramento saltem ne diffidas, quoniam ut te saluum et incolumem de castello hoc eduxero, ita et reducere procurabo.« Adelbertus igitur huiusmodi melle dulcioribus elogiis delibutus, immo deceptus, iusiurandum ab Hattone accepit, eumque, ut secum pranderet, protinus inuitauit.  Hatto uero tergauersationis, quam exercere post paululum ceperat, non inmemor, eodem se haudquaquam pransurum omnimodis interdixit. Nec mora, Hatto de castello egreditur. Cuius dexteram Adelbertus tenens, mox eum prosequitur. Quem cum extra castellum Hatto conspiceret: »Penitet, infit, me, heros egregie, quod secundum tuum consultum, presertim cum perlongum iter immineat, corpus edulio aliquo non refecerim.« Ignorans denique Adelbertus, quantum incommodi quantumue infortunii hec sententia habeat: »Reuertamur, ait, domine mi, et ne ieiunii [99 1Kb] maceratione corpus tabescat, cibo saltem paululum recreato.« Coniuens itaque eius peticionibus Hatto, per quam eum eduxit [100 1Kb] , repedauit et reducens dextera tenens. Haud  mora, cibus sumitur, atque ab eis die eadem usque ad regem properatur. Clamor in castris oritur, fit tumultus non modicus, quoniam quidem Adelbertus regem aduenisse  nuntiatur. Rex preterea huius ob aduentum non parum exhilaratus, proceres ad se uenire atque in iuditio residere precepit. Quibus et ait: »Iam fere septennio Adelbertus quantas strages  dederit, quas nobis turbas egerit, quot rapinarum et incendiorum infortunia nobis intulerit, re ipsa potius quam fama deferente percepimus. Unde et sententiam uestram, pro hoc tam preclaro facinore quid recompensationis inpresentiarum accipiat, expectamus.« Qui omnium decreto, secundum priscorum instituta regum, maiestatis reus adiudicatus, capite truncatur. uerum dum uinctus traheretur ad mortem, Hattonem intuitus: »Periurii, infit, reus eris, si memet necem incurrere [101 1Kb] sinis.« Cui Hatto [102 1Kb] : »Sanum te, inquit, e castro educturum, ita et reducturum promisi; quod me tunc complesse intellexi, cum te e castello eductum, saluum et incolumem [103 1Kb] quam mox in castellum reduxi.« Tum se istuc aduenisse dolens et Hattonis [104 1Kb] dolum tarde intellexisse suspirans, tam inuitus spiculatorem sequitur,  quam libenter uiueret, si liceret.

7. Paucis igitur interpositis annis, cum nullus esset, qui in orientali australiue plaga Hungariis resisteret---nam Bulgariorum gentem atque Grecorum tributariam fecerant---ne quid inexpertum his esset, que sub meridiano atque occidentali degerent climate uisere satagunt nationes. Inmenso itaque innumerabilique collecto exercitu, miseram petunt Italiam. Cumque iuxta fluuium Brentam defixis tentoriolis, immo centonibus, triduo exploratoribus directis, terre situm gentisque multitudinem seu raritatem conciderarent  , repedantibus nuntiis huiusmodi responsa suscipiunt: »Planities hec nonnullis plena colonobus, uno, ut cernitis, ex latere  montibus asperrimis atque fertilibus, altero mari cingitur Adriatico; opida uero cum nonnulla, cum munitissima. Et gentis quamquam ignoretur inbecillitas aut fortitudo, inmensa tamen conspicitur multitudo. Neque enim tam copiis paucis aggredi hanc hortamur. uerum cum nonnulle sint res que nos pugnare compellant, triumphus scilicet assuetus, animi fortitudo, pugnandi scientia, opes presertim quarum desiderio fatigamur, que hic tot insunt, quot toto in orbe nec uidimus nec uidere sperauimus; nobis tamen consultis---neque enim longum arduumue remeandi iter est, quod decem potest et eo minus diebus perfici---reuertemur, uenturo quatinus uere omnibus gentis nostre collectis fortissimis redeamus, sitque his cum in fortitudine tum noster  in multitudine terror.«

8. Nec mora, his auditis, ad propria reuertuntur, totamque hiemis asperitatem in fabricandis armis, in acuendis spiculis, in docendis iuuenibus belli noticiam, ducunt.

9. Sol necdum Piscis [105 1Kb] signum deserens, Arietis occupabat, cum inmenso atque innumerabili collecto exercitu Italiam petunt , Aquilegiam, ueronam,  munitissimas pertranseunt ciuitates, et Ticinum, que nunc alio excellentiori Papia notatur uocabulo, nullis resistentibus ueniunt. Rex igitur Berengarius tam preclarum nouumque facinus---antehac enim neque nomen gentis huius audierat---satis mirari non potuit. Italorum igitur, Tuscorum, uolscorum, Camerinorum, Spoletinorum, quosdam libris, alios nuntiis directis, omnes tamen in unum uenire precepit, factusque est exercitus triplo Hungariorum ualidior.

10. Cumque sibi rex Berengarius tot adesse copias cerneret, superbie spiritu inflatus magisque triumphum de hostibus multitudini sue quam Deo tribuens, solus ipse cum paucis quodam in opidulo degens, uoluptati operam dabat. Quid igitur? Tantam  mox ut Hungarii contemplati sunt multitudinem, animo consternati, quid facerent deliberare non poterant. Preliari penitus formidabant, fugere omnino nequibant. uerum inter utramque hanc estuationem fugere magis quam preliari iuuat; persequentibusque christianis, Adduam fluuium natando, ita ut nimia festinatione plurimi necti submergerentur, pertranseunt.

11. Hungarii denique, consilio non malo accepto, internuntiis christianos rogant, quatinus, preda omni cum lucro reddita, ipsi incolumes remeare possent. Quam peticionem christiani funditus abdicantes, his, pro dolor! insultabant, potiusque uincula quis Hungarii uincirentur, quam arma quibus necarentur, exquirunt. Cumque pagani christianorum  animos hoc pacto mulcere nequirent, uetus rati melius consilium, cepta sese liberare satagunt fuga, sicque fugiendo in ueronenses latissimos campos perueniunt.

12. Christianorum primi horum iam nouissimos insecuntur; fitque eodem pugne proludium, in quo uictoriam habuere pagani. ualidiore uero propinquante exercitu, fuge non immemores, ceptum iter percurrunt.

13. ueneruntque christicole cum idololatribus pariter iuxta fluuium [106 1Kb] Brentam; equi enim nimium defatigati [107 1Kb] fugiendi copiam negabant [108 1Kb] Hungariis. Simul igitur utreque acies conuenere, memorati tantummodo fluuii alueo separate. Hungarii denique nimio terrore coacti, omnem suppellectilem,  captiuos, arma omnia, equos, singulis tantum quibuscum remeare possent retentis, dare promittunt; hoc preterea in honore sue petitionis adiungunt, ut si uita tantum comite datis omnibus illos remeare permitterent, se numquam amplius Italiam ingressuros, filiis suis obsidibus datis, promitterent. uerum heu! christiani superbie tumore decepti, minis paganos, ceu iam uictos, insecuntur, eisque continuo huiusmodi apologiam , id  est responsionem, remittunt: »Si contraditum nobis, presertim a contraditis iamque canibus mortuis, munus reciperemus, fedusque aliquod iniremus.«

Insanos capite non sanus iuraret Orestes!

14. Hac igitur Ungarii legatione desperati, collectis in unum fortissimis, tali sese mutuo sermone solantur: »Si hac, que inpresentiarum cernitur, luce perdita, nichil est quod deterius proueniri possit hominibus, et quia locus preci nullus, fugiendi spes omnis ablata, colla summittere mori est, quid uerendum nobis est, tela inter ipsa ruere, morte mortem inferre? Numquid non fortune, et non imbecillitati casus deputandus est noster? uiriliter enim pugnando occumbere, non est mori, sed uiuere. Hanc famam tantam, hanc , clironomian,  id est hereditatem, ut a patribus nostris accepimus, nostris etiam relinquamus heredibus. Nobis debemus, nobis saltem credere expertis, qui copiarum paucitate nonnunquam plurimos strauimus. Inualide plebis sane congregatio plurima ad cedem est tantum exposita. Sed et Mars fugentem  sepissime perhimit, dimicantem fortiter protegit. Hi enim qui nobis supplicantibus non miserentur, ignorant, neque mente percipiunt, quia uincere quidem bonum est, superuincere nimis inuidiosum.«

15. Hac itaque ex horatione utcumque animos recreati, tres in partes insidias ponunt, recta ipsi fluuium transeundo hostes in modios ruunt. Christianorum enim plurimi longa propter internuntios exspectatione  fatigati, per castra, ut cibo recrearentur, descenderant; quos tanta Hungarii celeritate confoderant, ut in gula cibum transfigerent aliis, quibusdam equis fugam negarent ablatis, eoque illos leuius perhimebant, quo sine equis eos esse conspexerant. Ad augmentum denique perditionis christianorum non parua inter eos erat discordia. Nonnulli plane Hungariis non solum pugnam non inferebant, sed ut proximi caderent anhelabant; atque ad hoc peruersi ipsi peruerse fecerant, quatinus dum proximi caderent, soli ipsi quasi liberius regnarent. Qui dum proximorum necessitatibus subuenire neglegunt eorumque necem diligunt, ipsi propriam incurrunt. Fugiunt itaque christiani, seuiuntque pagani, et qui prius supplicare muneribus nequibant,  supplicantibus postmodum parcere [109 1Kb] nesciebant. Interfectis denique fugatisque christianis, omnia Hungarii regni loca seuiendo percurrunt. Neque erat qui eorum presentiam nisi munitissimis forte prestolaretur in locis. Illorum sane adeo preualuerat uirtus, quatinus eorum pars quedam Bagoariam, Sueuiam, Franciam, Saxoniam, quedam uero depopularetur Italiam.

16. Neque enim hoc eorum meruerat uirtus, sed  uerus Domini sermo, terra celoque durabilior, mutari non poterat, quemadmodum per Hyeremiam prophetam omnibus nationibus in persona domus Isrel comminatur dicens: »Ecce ego adducam super uos gentem de longinquo, gentem robustam, gentem antiquam, gentem cuius ignorabis linguam, nec intelleges quid loquatur. Pharetra eius quasi sepulcrum patens, uniuersi fortes, et comedet segetes tuas, et panem tuum deuorabit; filios tuos et filias tuas comedet, gregem tuum; et armenta tua comedet, uineam tuam et ficum tuam; et conteret urbes munitas tuas, in quibus tu habes fidutiam, gladio. ueruntamen in diebus illis, ait dominus Deus, non fatiam uos in consummatione .«

 17. Hac igitur eadem tempestate Hulodoicus rex moritur . Chunradus Francorum ex genere oriundus, uir strenuus bellorumque exercitio [110 1Kb] doctus, rex cunctis a populis ordinatur.

18. Sub quo potentissimi principes Arnaldus in Bagoaria, Bruchardus in Sueuia, Euerardus comes potentissimus in Francia, Giselbertus dux in Lotharingia, erant. Quos inter Heinricus, Saxonum et Turingiorum prepotens dux, clarebat.

19. Secundo itaque regni huius susceptionis anno  memorati principes huic, presertim Heinricus, rebelles extiterant. Quos Chuonradus rex tam sapientie uigore quam fortitudinis robore superauit suamque ad fidelitatem perduxit. Arnaldus autem eius nimio, terrore coactus, cum uxore et filiis ad  Hungarios fugit , deguitque eodem, quoad uitalis aura Chuonradi regis rexerat artus.

20. Septimo denique regni sui anno uocationis sue ad Deum tempus agnouit . Cumque  memoratos principes se adire fecisset, Heinrico solummodo non presente, ita conuenit: »Ex corruptione ad incorruptionem, ex mortalitate ad immortalitatem uocationis mee tempus, ut cernitis, presto est; proin pacem uos concordiamque sectari etiam atque etiam rogo. Me hominem exeunte, nulla uos regnandi cupiditas, nulla presidendi ambitio inflammet. Heinricum, Saxonum et Turingiorum ducem prudentissimum, regem eligite, dominum constituite. Is enim est et scientia pollens, et iuste seueritatis censure habundans.« His ita  prolatis, propriam coronam non auro, quo pene cuiuscumque ordinis principis pollent, uerum gemmis preciosissimis, non solum inquam ornatam, sed grauatam, sceptrum etiam cunctaque regalia indumenta, in medium uenire precepit, ac prout ualuit huiusmodi uerba effudit: »Heredem regieque dignitatis uicarium regalibus his ornamentis Heinricum constituo; cui ut obediatis, non solum consulo, sed  exoro.« Quam iussionem interitus, et interitum mox est obedientia prosecuta. Ipso namque mortem obeunte, memorati principes coronam cunctaque regalia indumenta Heinrico duci contulerunt; atque ut rex Chuonradus dixerat, cuncta per ordinem enarrarunt. Qui regie dignitatis culmen et prius humiliter declinauit, ac paulo post non ambitiose suscepit. uerum nisi pallida mors, que pauperum tabernas regumque turres equo pulsat pede  , Chuonradum regem tam citissime raperet, is esset, cuius nomen multis mundi nationibus imperaret.

21. Hoc eodem tempore Arnaldus cum uxore et filiis Hungaria rediens, honorifice a Bogoariis atque ab orientalibus suscipitur Francis. Neque enim solum suscipitur, sed ut rex fiat, ab iis uehementer hortatur.  Rex Heinricus cum obtemperare suis omnes iussionibus, Arnaldum solummodo resistere cerneret, perualido collecto exercitu, Bagoariam tendit. Quod Arnaldus ut audiuit, eius non passus est in Bagoaria prestolari aduentum; uerum collectis, quibus ualuit, copiis, huic obuiam [111 1Kb] properat . Cuperat sane et ipse rex fieri. Cumque in eo esset, ut bellum pariter inire deberent, sicut uir sapiens et Dei timens rex Heinricus cogitans ex utraque parte inrecuperabile posse damnum accidere Arnaldo [112 1Kb] , quatinus cum solo solus loquatur, denuntiat. Putans igitur Arnaldus, quo singulari se acciret certamine, ad condictum locum solus hora statuta peruenit.

22. Quem sibi obuiam properantem rex Heinricus tali est sermone adgressus:

 Insana Domini iussis quid mente resistis?
   Quod populus regem me cupit esse, scias,
Imperio Christi, quo constat machina mundi;
   Tartarus hunc metuit, hunc Flegeton timuit;
Conterit hic nitidos reges dudumque tremendos
   Sublimesque uolens; erigit hic miseros,
Quo meritas Domini laudes per secula soluant.
   Tune, superbe, reus, perfide, dure, ferox,
Inuidie stimulis seuaque cupidine tactus,
   Corpora christicolum perdere ualde sitis?
Si regem populus cuperet preponere temet,
   Protinus is essem, qui magis hoc [113 1Kb] cuperet.
Hoc igitur quadrifario dicendi genere, copioso scilicet, breui, sicco et florido, rex Heinricus, ut erat animi prudens, Arnaldi animum mulcens, ad suos  rediit.

23. Arnaldus uero, cum suis hec omnia retulisset, huiusmodi ab eis audiuit , apocrisin, id est responsionem: »Sapientis illius, immo sapientie uere sententiam, que ait: Per me reges regnant, principes imperant, et prudentes iustitiam decernunt , illamque Apostoli dicentis [114 1Kb] quod omnis ordinatio a Deo est, et qui potestati resistit, Dei ordinationi  resistit , quis ambigit? Neque enim in huius electione totius populi posset esse animus unus, si a Trinitate summa, que Deus unus est, ante mundi constitutionem non esset electus. Si bonus fuerit, diligendus erit, Deusque in eo laudandus; si uero malus, equanimiter tolerandus. Subditorum namque plerumque exigunt merito, quatinus nonnumquam a prelatis grauentur, non regantur. Aequum autem iustumque nobis uidetur, ut a ceteris non dissentiens, hunc regem eligeres, ipse uero te, ut tam fortunatum et prediuitem uirum hoc pacto bearet, animique tui furorem mulceret, ut quod decessores non habuere tui, tibi concedatur, scilicet quatinus totius Bagoarie pontifices tunc subiaceant dicioni, tueque sit potestati, uno defuncto, alterum  ordinare.« Coniuens igitur Arnaldus suorum hoc optimo bonoque consilio, Heinrici regis miles efficitur, et ab eo, ut iam dictum est, concessis totius Bagoarie pontificibus honoratur.

24. Per idem tempus dum Chuonradi regis interitum atque Heinrici in regnum successionem audirent Hungarii , tali sese sunt mutuo sermone adgressi [115 1Kb] : »Rex forte nouus nouis uti legibus cupit. Copiis igitur collectis non minimis, ascendamus; scrutemurque, debita utrum rex Heinricus uelit tributa persoluere. Quod si non, ut credimus, regibus dissentit a ceteris, regnum eius cede atque inmensis depopuletur [116 1Kb] incendiis. Non Bagoariorum, sed Saxonum, ubi rex ipse est, primo fines occupemus; ut, si forte, quod non speramus, congregare  exercitum uelit, neque de Lotharingia, neque de Francia, neque de Sueuia, neque de Bagoaria, ei mature occurrere [117 1Kb] possit. Sed et Saxonum ac Turingiorum [118 1Kb] terra facile depopulatur, que nec montibus adiuta nec firmissimis oppidis est munita.«

25. Rex Heinricus grauissima ualetudine detinetur , et Hungariorum ei aduentus proxime nuntiatur. uix finetenus nuntiantis [119 1Kb] uerba audierat, cum directis per Saxoniam nuntiis, post quatriduum quotquot poterat capitali sententia se adire commendat. ualidissimo igitur per quatriduum congregato exercitu,---est enim Saxonum mos [120 1Kb] laudandus atque immitandus, quatinus annum post unum atque duodecimum nemini militum bello  deesse contingat---etsi corporis inualidus uiribus, mentis tamen uigore animatus, prout ualuit equum conscendit, atque collectis in unum copiis, huiusmodi eas uerbis ad pugnandi rabiem exitauit  :

   26. Inclita Saxonum Ceu leo frendens
Bella per innumera Gens erat olim.
Restitit hec Karolo Ense cruento,
 Qui sibimet totum Strauerat orbem [121 1Kb] ;
Fugiit hic uictus uictor ubique
Quod sibi nos rediens Subdidit [122 1Kb] omnes,
Id Domini pietas Gessit, ob hoc quod
Participes uoluit Esse salutis.
Nunc mala Turcorum Nescia Christi
Gens, inimica Deo, Gaudet in omnem
Eclesie populum Ducere ferrum.
Pro dolor, heres, Heus mage, quod nunc
Subdere nostra uolunt Colla tributo!
Sumite nunc animos More uirili!
Membra secare precor uique ferire!
Sit furor heus ardens, Sancta cupido;
Hec Stigias [123 1Kb] referant Munera ad undas,
Et calidos numerent Igne trientes!

 27. Talibus itaque rex exhortationibus ad pugnam suorum accendi animos uidens, indicto cunctis silentio, hec iterum diuini munere flaminis tactus adiecit: »Priscorum facta regum, sanctorum scripta Patrum nobis, quid agere debeamus, insinuant. Non enim est Deo difficile paucis plures sternere, si tamen horum qui id agere cupiunt, fides meretur; fides, inquam, non professionis tantum, sed operis, non solummodo oris, set etiam cordis. uoueamus itaque, ac secundum Psalmistam uota reddamus, ego, inquam, ego prius, qui dignitate uideor et ordine primus. Simoniaca heresis Deo inuisa, et a beatissimo apostolorum principe Petro damnata, que a decessoribus nostris hactenus est temere custodita,  modis omnibus a nostro sit regno expulsa. Conectet inuicem unitatis caritas, si quos diaboli diuisit calliditas.«

28. Rex nonnulla his similia dicere cuperat, cum uolipes nuntius Hungarios in Meresburg, quod est in Saxonum, Turingiorum [124 1Kb] , et Sclauorum confinio castrum, esse nuntiabat. Adiecerat etiam, eos non modicam paruulorum ac mulierum habere predam, uirorum uero inmensam fecisse stragem; condixerant enim a decimo et deinceps anno neminem se superstitem relicturos, quatinus per hoc terrorem non paruum Saxonibus adhiberent. Rex igitur, ut erat animi constans, talibus non terretur; uerum magis magisque, ut pro patria pugnare ac laudabiliter debeant occumbere, exhortatur.

 29. uinctos interea Hungarii, si inpugnari debeant, sciscitantur. Cumque ab his non aliter posse fieri testaretur, exploratoribus dilectis [125 1Kb] , si hoc uerum esse posset, exquirunt. Profecti denique exploratores, Heinricum regem inmenso cum exercitu iuxta prefatum oppidum Meresburg contemplantur. Denique uix ad suos poterant reppedare, aduentum  exercitus nuntiare; neque enim his fuerat alius, uerum rex ipse, belli nuntius.

30. Haud mora, bellum incipitur, atque ex christianorum parte sancta ac mirabilis uox , kyrie eleison, ex eorum uero turpis et diabolica hui, hui, frequenter auditur.

31. Dederat rex Heinricus suis ante belli inchoationem huiusmodi sapiens ac salubre consilium: »Cum ad Martis ludium [126 1Kb] ceperitis properare, nemo sotium uelotiori, quamquam habeat, temptet equo preire. uerum clipeis altrinsecus operti, primos super scuta sagittarum ictus recipite; deinde cursu rappido impetuque [127 1Kb] uehementissimo super eos irruite, quatinus non prius uobis secundo sagittarum possint ictus emittere, quoad uestrorum sibi  armorum sentiant uulnera peruenisse.« Saxones igitur admonitionis huius saluberrime non inmemores, ordinata equaliter acie currunt, nec est qui uelociori tardiorem transeat equo; uerum clipeis, ut rex dixerat, altrinsecus cooperti, sagittarum super clipeos recipiunt ictus innocuos; deinde, ut uir prudentissimus dixerat, super hos cursu prepeti ueniunt, adeo ut eorum prius uita cum gemitu fugeret, quam secundo iaculorum fulmina mitterentur. Fitque diuini muneris pietate, ut potius hos fugere quam preliari iuuet. uelox tunc sonipes piger queritur  ; falerarum preterea decor armorumque honor non Hungariis tutele, sed honeri erant. Abiectis quippe arcubus, dimissis spiculis, faleribus etiam, quo expeditius equi currerent, proiectis,  fuge solummodo operam dabant. uerum omnipotens Deus, qui pugnandi eis audatiam tulerat, fugiendi etiam copiam omnino negabat. Cesis igitur fugatisque Hungariis, inmensa captiuorum turba dissoluitur, atque in letitie cantum uox gemitus permutatur. Hunc uero triumphum tam laude quam memoria dignum, ad Meresburg rex in superiori cenaculo domus per , zographian, id est picturam, notare precepit, adeo ut rem ueram potius quam uerisimilem uideas.

32. Dum hec aguntur, Italienses pene omnes Hulodoicum quendam, Burgundionum sanguine genitum, nuntiis directis inuitant, ut eos adueniat [128 1Kb] , regnumque Berengario auferat sibique obtineat.

 33. Huius uero tam turpis sceleris auctor Adelbertus Eporegie ciuitatis marchio erat, cui et idem Berengarius filiam suam, nomine Gislam, coniugio copularat [129 1Kb] ; ex qua et filium genuerat, cui aui sui uocabulum dederat. Iste est, inquam, iste Berengarius  ille, cuius inmensitate tyrannidis tota nunc luget Italia, cuiusque lenocinio a quibuscumque gentibus perhimitur, non iuuatur. Sed ut ad rem redeamus, satis nunc dixisse sufficiat.

34. Preterea idem Adelbertus, quod bonis omnibus cauendum est, nequissimi moris [130 1Kb] fuit. Nam dum feruente sanguine iuuenilem duceret uitam, mire humanitatis mireque [131 1Kb] sanctitatis fuit, adeo sane ut si ei a uenatione redeunti pauper occurreret [132 1Kb] , aliudque ei deesset quod illi prestare nequiret, cornu protinus, quod eius collo fibulis aureis dependebat, sine dilatione concederet, rursumque ab eodem, quanti estimabatur, adquireret. Tam dire autem postmodum factus est fame, ut huiusmodi uera de eo tam a maioribus quam a pueris cantio  diceretur. Et quia sonorius est, Grece illud dicamus: [133 9Kb] , , , »Adelbertos comis curtis, macrospathis, gundopistis;« quo significatur et dicitur, longo eum [134 1Kb] uti ense et minima fide.

35. Huius denique aliorumque nonnullorum Italiensium hortatu prefatus Hulodoicus in Italiam uenit. Cui mox Berengarius, ut cognouit, obuiam tendit. Cumque Hulodoicus Berengario sibi obuiam uenienti magnas adesse copias, sibi uero cerneret paruas, iureiurando ei hoc terrore compulsus promisit, ut si se tunc dimitteret, aliquibus promissionibus accitus amplius in Italiam non ueniret. Fecerat namque sibi Berengarius plurimis conlatis muneribus Adelbertum, Tusscorum prepotentissimum  marchionem, sibi ualde fidelem, atque ideo Hulodoicus tam facile est expulsus.

36. Modica uero temporis transcursa intercapedine, rex Berengarius nominato Adelberto grauis est uisus. Cui rei Berta coniux sua, regis Hugonis qui nostro post tempore in Italia regnauit mater, non modice fomitem ministrabat. Unde factum est ut, consulto eodem Adelberto marchione, ceteri Italienses principes propter eumdem Hulodoicum, ut adueniret, transmitterent. Qui cupiditate regnandi, iurisiurandi oblitus, concitus in Italiam uenit.

37. uidens itaque Berengarius, quod Hulodoicus tam ab Italiensium quam a Tuscorum sussciperetur principibus, ueronam profectus est. Hulodoicus uero eum cum Italiensibus persequi non desistens, uerona  [135 1Kb] illum etiam expulit, totumque sibi regnum uiriliter subiugauit.

38. His ita gestis, bonum Hulodoico est uisum, ut sicut circumcirca uideret [136 1Kb] Italiam, uideret et Tusciam. Exiens denique Papia, proficiscitur [137 1Kb] Lucam,  ubi decenter miroque apparatu ab Adelberto suscipitur.

39. Cumque Hulodoicus in domo Adelberti tot militum elegantes adesse copias cerneret, tantam etiam dignitatem totque inpensas [138 1Kb] prospiceret, inuidie zelo tactus suis clangulum  infit: »Hic rex potius quam marchio poterat appellari; nullo quippe [139 1Kb] mihi inferior, nisi nomine solummodo est.« Que res Adelbertum latere non potuit. Quod Berta, ut erat mulier non incallida, audiens, non solum uirum suum ab eius fidelitate ammouit, uerum etiam ceteros Italie principes ei infideles effecit. Unde factum est, ut dum Tuscia rediens ueronam pergeret , degeretque eodem nichil hesitans nichilque mali suspicans, Berengarius dato pretio custodes  ciuitatis corruperit, collectisque uiris fortissimis, in ipso noctis conticinio ciuitatem ingressus fuerit .

40. Fluuius Athesis, sicut Tiberis Romam, mediam ciuitatem ueronam percurrit. Super quem ingens marmoreus miri operis mireque magnitudinis pons est fabricatus. A leua autem parte fluminis, que est aquilonem uersus posita, ciuitas est difficili arduoque colle munita, adeo ut si ea pars ciuitatis, quam memoratus fluuius dexteram alluit, ab hostibus capiatur, ea tamen uiriliter possit defendi. In huius uero collis summitate preciosi operis est eclesia fabricata, in honore beatissimi Petri apostolorum principis consecrata, ubi et propter eclesie amenitatem locique munitionem Hulodoicus manebat.

 41. Berengarius denique, ut prefati sumus, noctu ciuitatem ingressus, clam Hulodoico suis cum militibus pontem pertransiens, in ipso aurore crepusculo hunc usque aduenit. Qui clamore strepituque militum exitatus, sciscitatusque quid esset, in ecclesiam fugiit, nullusque eum, preter Berengarii militem unum, ubi esset, agnouit. Qui misericordia motus, noluit hunc prodere, sed celare. Timeas uero isdem, ne ab aliis repertus proderetur uitaque multaretur, Berengarium adit , eumque ita conuenit: »Quoniam quidem tanti te Deus habuit, ut tuum proprias in manus traderet hostem, debes et tu eius monita, immo precepta, magnifacere. Inquit enim: Estote misericordes, sicut et Pater  uester misericors est. Nolite iudicare, et non iudicabimini; nolite condempnare, et non condempnabimini .« Intellexit itaque Berengarius, ut uir non incallidus, hunc, quo ipse lateret, scium esse, eumque sophystica hac responsione decepit: »Putasne me, insulse, quem Dominus tradidit hominem, immo regem, uelle occidere? Numquid et Dauid sanctus regem Sahulem a Deo sibi in manus  datum non occidere potuit, sed [140 1Kb] noluit?« His sermonibus miles inclinatus, locum ostendit, ad quem confugerat Hulodoicus. Qui captus et ante Berengarii presentiam ductus, huiusmodi eum Berengarius sermonibus increpauit: »Quousque  tandem abutere, Hulodoice, patientia nostra? Num infitiari potes, te illo tempore meis presidiis, mea diligentia circumclusum? commouere etiam te contra me non potuisse? meque misericordia inclinatum, que nulla tibi debebatur, te dimisisse? Sensistine, inquam, te periurii institis  esse uinctum? Confirmasti sane mihi, te ipsum numquam Italiam ingressurum. uitam tibi sicut ei, qui tete mihi prodidit, promiseram, concedo; oculos uero tibi auferre non solum iubeo, sed compello [141 1Kb] .« His expletis, Hulodoicus  lumine priuatur, et Berengarius regno potitur.

42. Hungariorum interea rabies, quia per Saxones, Francos, Sueuos, Bagoarios nequibant, totam per Italiam nullis resistentibus dilatatur. uerum quia Berengarius firmiter suos milites fideles habere non poterat, amicos sibi Hungarios non mediocriter fecerat.

43. Sed et Saraceni, qui, sicut dixi, Fraxenetum inhabitabant, post labefactionem Prouincialium quasdam summas Italie partes sibi uicinas non mediocriter laniabant; adeo ut, depopulatis plurimis urbibus, Aquas  uenirent, que est ciuitas 40 ferme miliariis Papia distans [142 1Kb] . Que etiam propter thermas miro in tetragonum modo ad lauandum ibi constitutas uocabulum huiusce sortita est. Tantus  enim timor inuaserat uniuersos, ut nullus esset qui horum presentiam nisi forte tutissimis prestolaretur in locis.

44. Eodem tempore Saraceni ab Africa ratibus exeuntes, Calabriam, Appuliam, Beneuentum, Romanorum etiam pene omnes ciuitates ita occupauerunt, ut unamquamque ciuitatem mediam Romani obtinerent, mediam Africani. In monte quippe Gareliano munitionem constituerant, in quo uxores, paruulos captiuos, omnemque suppellectilem satis tuto seruabant. Nemo etiam ab occasu, siue ab arcturo, orationis gratia ad beatissimorum apostolorum limina Romam transire poterat, qui ab his aut non caperetur, aut non modico dato precio dimitteretur. Quamuis enim misera Italia multis Hungariorum  et ex Fraxeneto [143 1Kb] Saracenorum cladibus premeretur, nullis tamen furiis aut pestibus sicut ab Africanis agitabatur.

45. Fertur autem hac occasione ab Africa exiuisse, atque Italiam aduentasse. Leone atque Alexandro imperatoribus augustis hominem exeuntibus, Romanos, ut latius dicturi sumus, cum Constantino, qui nunc usque superest, Leonis imperatoris  filio, Constantinopolitanum regebat imperium. Et sicut fieri adsolet, primo, quo Romanos suscepit imperium, anno, nonnulle ei gentes, presertim , anatolike, hoc est orientales, nise sunt rebellare. Factum est autem, dum imperator exercitum ad expugnandas eas transmitteret, Appuliam et Calabriam, binas regiones que ei tunc temporis seruiebant, huic [144 1Kb] rebellasse. Cumque imperator, maximis orientem uersus copiis directis, exercitus huc multitudinem destinare non posset, rogauit primo, ut ad sui fidelitatem pristinam sponte redirent. Qui cum recusarent, atque hoc se facturos minime dicerent, ad Africanum mox imperator suscensus dirigit regem, eum pretio rogans ut se adiuuet, uirtutisque eius auxilio Appuliam sibi atque  Calabriam subdat. Hac legatione rex Africanus accitus, innumerabiles ratibus copias in Calabriam Appuliamque direxit, binasque has regiones imperatoris dominatui potentissime subdidit. Sed dum processu temporis has regiones dimitterent, Romam uersus aciem girauerunt, montemque Garelianum maxima pro tuitione sibi uendicauerunt, multasque munitissimas ciuitates debellantes ui ceperunt.

46. Dominus uero noster iehsu Christus, ceternus et consubstantialis Patri sanctoque Spiritui, cuius misericordia plena est terra, qui neminem hominum uult perire, sed omnes saluos fieri et ad agnitionem ueritatis uenire, ne pereat, quod solus Deus ante mundi constitutionem preuidit, atque post omnem creaturam, quasi dominum ceteris utentem  ac dominantem, creauit hominem, quemque in finem temporis per sanguinis sui effusionem [145 1Kb] uerus homo uerusque Deus, non duo sed unus, redemit, ad amorem sui proprieque patrie dilectionem quosdam beneficiis inuitat, terroribus alios compellit, non quo sibi, qui nec augmentum bonitate nostra, ut propheta testatur dicens: quoniam bonorum meorum non eges , nec detrimentum malitia sumere [146 1Kb] possit, sed ut nobis prosit. Placuit itaque ei, quia beneficiis noluimus, huiusmodi nos ad tempus castigare terroribus. Sed ne Saraceni diutius insultarent et dicerent: Ubi est Deus eorum? conuertit Deus corda christicolum, adeo ut amplior iis pugnandi quam fugiendi prius esset cupido.

 47. Quo tempore uenerande Romane sedis summum Ioannes Rauennas pontificatum tenebat. Hic autem tam nefario scelere contra ius fasque pontificii culmen ita obtinuit.

48. Theodora scortum inpudens, huius Alberici qui nuper hominem exiit auia, quod dictu etiam fedissimum est, Romane ciuitatis non inuiriliter  monarchiam obtinebat. Que duas habuit natas, Marotiam atque Theodoram, sibi non solum cequales uerum etiam ueneris exercitio [147 1Kb] promptiores. Harum Marotia ex papa Sergio, cuius supra fecimus mentionem, Ioannem, qui post Ioannis Rauennatis obitum Romane ecclesie obtinuit dignitatem, nefario genuit adulterio; ex Alberico autem marchione Albericum, qui nostro post tempore eiusdem Romane urbis principatum sibi usurpauit. Per idem tempus Rauennate sedis, secundus qui post Romanum archierean archipresulatus habebatur, Petrus pontificatum regebat. Qui dum subiectionis offitio debite iam nominatum Ioannem papam, qui sue minister ecclesie tunc temporis habebatur, Romam sepius et iterum domno dirigeret apostolico, Theodora,  ut testatus sum [148 1Kb] , meretrix satis impudentissima, ueneris calore succensa, in huius spetiei decorem uehementer exarsit [149 1Kb] , seque hunc scortari solum non uoluit, uerum post etiam atque etiam compulit. Hec dum inpudenter aguntur, Bononiensis eclesie episcopus moritur, et Iohannes iste loco eius eligitur. Paulo post  ante huius diem consecrationis nominatus Rauennas archipresul mortem obiit, locumque eius Iohannes hic, Theodore instinctu, priori Bononiense deserta eclesia, ambitionis spiritu inflatus, contra sanctorum instituta patrum sibi usurpauit. Romam quippe adueniens, mox Rauennate eclesie ordinatur episcopus. Modica uero temporis intercapedine, Deo uocante, et qui eum iniuste ordinauerat papa defunctus est,  Theodore autem glycerii  mens peruersa, ne amasii sui ducentorum miliariorum interpositione, quibus Rauenna sequestratur Roma, rarissimo concubitu potiretur, Rauenate hunc archipresulatum cegit deserere, Romanumque, pro nefas, summum pontificium usurpare. Hoc igitur sanctorum apostolorum taliter uicario constituto, Peni, ut prefatus sum, Beneuentum Romanasque urbes misere [150 1Kb] laniabant .

49. Accidit [151 1Kb] interea, Penorum quendam iuuenem iniuriis lacesscitum Penos deserere huncque Ioannem papam aduenire, seque diuino tactum spiramine papam ita conuenisse: »Sacerdos magne, si saperes, populum terramque tibi subiectam Penos tam grauiter laniare non sineres. Elige igitur  iuuenes nimia quasi mobilitate uolipedes, qui me imperatorem, preceptorem, dominum equanimiter audiant. Horum neminem aliquid preter singulas parmas singulosque pilos ensesque singulos, ac simplices uestes cum exiguitate obsonii habere permitto.«

50. Sexaginta denique huiusmodi inuentis sibique  traditis, Penos contra properat, latuitque secus angustas, qua Penorum iter erat, uias. Cumque circumcirca sepius et iterum Peni depopulantes redirent, clangore cum maximo ex improuisu atque insperato hi ex insidiis prosilientes [152 1Kb] , eos leuiter trucidabant. Clamor ex ore, ictusque simul a manu processerant. Neque enim Peni, qui quidue esset, prius scire poterant, quam istorum spicula horum corporibus inhererent. Hac denique fama hocque exercitio nonnulli Romanorum acciti [i. e. prouocati], plurimis Penos in locis prostrauerant; callidoque hoc Africani consilio adtriti, ciuitates penitus rupto federe deserebant, solumque Garelianum montem sibi pro munitione delegerant.

51. Ioanne itaque, ut prefati sumus, papa constituto,  Landolfus quidam, uir strenuus bellorumque exercitio doctus, Beneuentanorum et Capuanorum omnium princeps clarebat. Penis igitur statum rei publice non mediocriter labefactantibus, Landolfum hunc principem egregium, quid super re huiusscemodi quam Africani agunt, Iohannes consulit papa. Quod princeps ut audiuit, papam per internuntios ita conuenit: »Res hec, spiritalis pater, magnis est inuestiganda consiliis. Mittito denique ad Argorum imperatorem, cuius et ipsi eam que cis mare est terram, sicut et nostram, depopulare non cessant. Camerinos etiam atque Spoletinos nostrum ad auxilium inuitato; iniamus Deo protectore cum his acriter bellum. Si uincimus, non multitudini sed Deo uictoria imputetur; si uero uicerint Peni, peccatis  nostris et non inhercie deputetur.«

52. His auditis papa nuntios confestim Constantinopolim dirigit, suppliciter imperatoris amminicula sibi dari deposcens. Imperator uero, ut uir sanctissimus [153 1Kb] Deique timens, copias absque mora classibus aduectas direxit. Cumque per Garelianum flumen conscenderent, adfuit et papa Ioannes , cum Landolfo pariter Beneuentanorum principe potentissimo, Camerinis etiam atque Spoletinis. Horrida satis denique inter eos pugna exoritur. uerum dum christianorum partem Peni preualere conspicerent, in Gareliani montis summitatem confugiunt, angustasque tantum uias defendere moliuntur.

 53. Ex parte uero illa, qua difficilior [154 1Kb] erat ascensus Penisque ad fugiendum aptior, Greci castrum die ipsa constituunt; in quo residentes, Penos, ne fugerent, obseruabant, cottidieque oppugnantes non mediocriter trucidabant.

54. Grecis igitur Latinisque cottidie conflictantibus, Deo miserante, Penorum nec unus quidem superfuit, qui non aut gladio trucidaretur, aut uiuus continuo caperetur. uisi sunt autem a religiosis fidelibus in eodem bello sanctissimi [155 1Kb] Petrus et Paulus apostoli, quorum christianos credimus precibus  meruisse, quatinus Peni fugerent, et ipsi uictoriam obtinerent.

55. Hoc in tempore Adelbertus Tuscorum potens marchio moritur, filiusque eius Wido a Berengario rege marchio patris loco constituitur. Berta autem uxor eius cum Widone filio post mariti obitum non minoris facta est quam uir suus potentie. Que cum calliditate [156 1Kb] , muneribus, tum hymenei exercitio dulcis, nonnullos sibi fideles effecerat. Unde contigit, ut dum paulo post a Berengario simul cum filio caperetur et Mantue custodie teneretur, suos tamen ciuitates et castella omnia regi Berengario minime reddidisse, sed firmiter tenuisse, eamque postmodum de custodia simul cum filio liberasse.

56. Hec, ut rumor est, tres ex uiro suo genuerat,  Widonem quem prediximus, atque Lambertum, qui nunc usque lumine priuatus superest, Ermengardam etiam gnatam suam sibi afroditi dulcedine cequalem, quam Adelberto Eporegie ciuitatis marchioni, Gisla Berengarii regis filia, Berengarii scilicet regis huius matre, mortua, hymenei consortio copularat. Que ei filium genuerat nomine Anscarium, qui quante uirtutis quanteque audatie fuerit, liber subsequens declarabit.

57. His temporibus isdem Adelbertus, gener regius, Eporegie, ciuitatis marchio, atque Odelricus palatii comes, qui ex Sueuorum sanguine duxerat originem, necnon et Gislebertus prediues comes et strenuus, Lampertus etiam Mediolanensis archiepiscopus, nonnullique alii principes Italie, Berengario  rebelles extiterant. Causa autem rebellionis horum hec fuit. Dum Lampertus defuncto decessore suo Mediolanensis archiepiscopus ordinari debuisset, non paruam ab eo rex Berengarius contra sanctorum instituta patrum pecuniam exigebat, iussitque scribi in tabulis post datam sibi pecuniam, quantum cubicularii, quantum hostiarii, quantum pauonarii, ipsi etiam altilium custodes, accipere deberent. Lampertus igitur archipresulatus amore uehementer animatus, quecumque rex poposcerat, quanto cum dolore tribueret, ex hoc intelligere poteris, quod subsequens lectio declarabit.

58. Odelricum palatii comitem, quem prediximus, uinctum Berengarius tunc tenebat. Cumque  Lampertum archipresulem constitueret, Odelricum ei, donec quid de eo deliberaret ageret, commendauit. Is autem pecunie multe, quam pro episcopatu erogarat, non inmemor, hoc cum capto cepit de eius infidelitate discutere.

59. Paucis denique interpositis solibus, rex Berengarius, nuntiis directis, Odelricum ad se uenire precepit. Quos hyronica hac responsione conuenisse non dubium est: »Sacerdotis officio penitus carere debeo, si iugulandum quempiam in manus alicuius tradidero.« Intellexerant itaque nuntii hunc puplice  rebellasse, quem a rege sibi traditum absque eius licentia nouerant dimisisse [157 1Kb] . Qui regressi protinus ad regem, Terentianum illud  pro responsione dederunt: Huic commendes, si quid recte curatum uelis

60. Quo tempore Rodulfus rex superbissimus Burgundionibus imperabat. Cui in augmentum potentie hoc accessit, ut potentissimi Sueuorum ducis Bruchardi filiam, nomine Bertam, sibi coniugio copularet. Igitur Italienses, nuntiis directis, hunc uenire, Berengarium uero expellere petunt.

61. Inter agendum autem contigit  Hungarios ueronam his ignorantibus aduenisse; quorum duo reges Dursac et Bugat amicissimi Berengario fuerant. Adelbertus denique marchio atque Odelricus  comes palatii, Gislebertus etiam comes, pluresque alii, dum in montanis Brixiane ciuitatis que 50 miliariis uerona distat [158 1Kb] , conuenticula ob Berengarii deiectionem haberent, rogauit Berengarius Hungarios, ut si se amarent, super inimicos suos irruerent. Hi uero, ut erant necis auidi, bellandi cupidi, a Berengario mox preduce accepto, per ignotas uias a tergo hos usque adueniunt; tantaque illos tunc celeritate confodiunt, ut nec induendi quidem sumendiue arma spatium habere quirent. Captis igitur cesisque multis, Odelricus palatii comes, qui se non [159 1Kb] uiriliter defenderat, occiditur, Adelbertus autem marchio et Gislebertus uiui capiuntur.

62. uerum Adelbertus, ut erat uir non bellicosus  sed sagacitatis [160 1Kb] nimieque calliditatis, dum inruere Hungarios undique cerneret, essetque illi fugiendi spes omnis ablata, balteum armillasque aureas omnemque preciosum abparatum proiecit, uilibusque se militis sui induit uestimentis, ne ab Hungariis qui esset dinosceretur. Captus itaque sciscitatusque, quis esset, militis cuiusdam militem se esse respondit. Rogauitque se ad uicinum castellum, uocabulo Calcinaria, duci, in quo parentes, qui eum redime rent, se habere asserebat. Ductus igitur, quia non agnitus, uilissimo pretio comparatur. Emit autem illum suus ipsius miles, nomine Leo.

63. Gislebertus denique, quia agnitus, flagellatus, uinctus, seminudus, ante regis Berengarii presentiam ducitur. Enimuero dum ante eum sine femoralibus,  curta indutus endromade, ductus, regis ad pedes pronus concite caderet, in genitalium ostensione membrorum risu omnes emoririer. Rex autem, pietatis ut erat amator, misericordia que ei nulla debebatur inclinatus, ei non, ut populus optauit, malum pro malo reddidit; uerum confestim lotum obtimisque uestibus indutum, eum abire promisit. Cui et ait: »Iusiurandum a te nullum exigo,  fidei tue te ipsum committo, si male contra me egeris, rationem redditurum Deo.«

64. Hunc denique ad propria redeuntem, regis gener Adelbertus ceterique qui cum eo simul rebelles extiterant, accepti immemorem benefitii, ob Rodulfum, ut adueniat, dirigunt. Profectus denique eodem Gislebertus, ante 30 dies eum Italiam aduentare cegit. Qui susceptus [161 1Kb] ab omnibus, nil Berengario ex omni regno preter ueronam dimisit; tenuitque totum per triennium uiriliter regnum .

65. Cum 12 sibimet horis homo placeat, displiceat, hoc modo diligat [162 1Kb] , illud mox aspernetur [163 1Kb] , qui fieri potest, ut omnibus semper equanimiter placeat? Igitur infra triennium istud rex Rodulfus quibusdam  bonus, aliis grauis est uisus. Unde factum est, ut totius regni media pars populi Rodulfum, media Berengarium uellet. Parant itaque ciuile non modicum bellum; et quoniam Wido, Placentine ciuitatis episcopus, Berengarii partibus fauebat, 12 longe Placentia miliariis iuxta Florentiolam bellum constituunt [164 1Kb] .


Tum quam satis horrida pugna
Oritur ciuilis et atra,
Heu, quattuor ante Kalendas
Quater [165 1Kb] Sextilis; at ipse
Radios emergere Phebus,
Bucina Mars cum strepit alta.
Gnato Pater ipse perhennem
Fert interitum, genitusque
 Perhimit patrem, dolor he [166 1Kb] quis?
Letum parat ecce nepoti
Abauus, sternendus ab ipso;
Furiis pulsatus ab atris
Fratrem fodit eminus alter.
Berengarius ruit ipse
Medios rex per citus hostes,
Properans [167 1Kb] ceu fulgur ab alto,
Cancri graue sidus aristas
Deicit cum falce [168 1Kb] nouellas.
Aliter non ferus et atrox
Miserum rex ipse Rodulfus
Deicit mucrone popellum.

66. Dederat rex Rodulfus Waldradam sororem suam, tam forma quam sapientia que nunc usque  superest honesta matrona, coniugem Bonefatio comiti potentissimo, qui nostro post tempore  Camerinorum et Spoletinorum extitit marchio. Hic, collecta multitudine, cum Gariardo pariter comite Rodulfo in auxilium uenerat, atque, ut erat uir tam callidus quam audax, maluit potius cum suis in insidiis positus rei exitum expectare, quam primum belli impetum sustinere. Iamiam Rodulfi pene  omnes milites fugerant, et Berengarii, dato uictorie signo, colligere spolia satagebant, cum Bonefacius atque Gariardus, subito ex insidiis properantes, hos tanto leuius quanto inopinatius sautiabant. Pepercerat Gariardus nonnullis, hasta eos et non ferro percutiens; Bonefatius uero, nulli parcens, inmensam fecerat stragem. Signum itaque uictorie Bonefacius concrepat, conueniuntque qui ex Rodulfi parte aufugerant, persequentesque Berengaricos, fugam illos inire cogebant. Berengarius uero ad non incognitum uerone perrexit asilum. Tanta quippe tunc interfectorum strages facta est, ut militum usque hodie permagna raritas habeatur.

67. His ita peractis, regnum sibi rex Rodulfus potentissime subiugauit, Papiamque concite ueniens,  congregatisque omnibus: »Quoniam, inquit, superni muneris largitate mihi contigit deuictis hostibus regni solium adipisci, nunc cordi est uestre me regnum Italicum fidei commendare, Burgundiamque patriam ueterem uisere.« Cui mox Italienses: »Si bonum tibi, inquiunt, uidetur, presto sumus.«

68. Igitur post Rodulfi regis abscessum, malo ueronenses accepto consilio, uite insidiari Berengarii moliuntur; quod Berengarium non latuit. Tam seui autem auctor ac repertor facinoris Flambertus quidam erat, quem sibi, quoniam ex sacrosancto fonte filium eius susceperat, compatrem rex effecerat. Pridie uero quam pateretur, eundem ad se Flambertum uenire precepit. Cui et ait:

69. »Si mihi tecum hactenus non et multe et  iuste cause [169 1Kb] amoris essent, quoquo modo, que de te dicuntur, credi [170 1Kb] possent. Insidiari te uite mee aiunt; sed non ego credulus illis. Meminisse autem te uolo, quantecumque tibi accessiones et fortune et dignitatis fuerint, eas te non potuisse nisi meis beneficiis consequi. Unde et hoc animo in nos esse debes, ut dignitas mea in amore atque in fidelitate tua conquiesscat. Neque uero cuiquam salutem ac fortunas suas tante cure fuisse unquam puto, quanti mihi fuit honos tuus. In quo mea omnia studia, omnem operam, curam, industriam, cogitationem huius ciuitatis omnem fixi. Unum hoc sic habeto: si a te mihi seruatam fidem intellexero, non mihi tam mea salus cara, quam pietas erit in referenda gratia iucunda.«

 70. His expletis, aureum non parui ponderis poculum rex ei porrexit, atque subiunxit: »Amoris salutisque mei causa quod continetur, bibito [171 1Kb] ; quod continet, habeto.« uere quippe et absque ambiguitate post potum introiuit in illum Sathanas; quemadmodum et de Iuda proditore Domini nostri Iesu Christi scriptum est: Quia post bucellam tunc introiuit in illum Sathanas .

 71. Beneficii quippe preteriti et presentis immemor, insomnem illam regis in necem populos instigando pertulit noctem. Rex nocte illa, quemadmodum et solitus erat, iuxta eclesiam, non in domo que defendi posset, sed in tuguriolo quodam manebat amenissimo. Sed et custodes nocte eadem non posuerat, nichil suspicans etiam mali.


Se primum quatiens strepit
Gallus, cum uigiles facit
Mortales, solito sonat
Et pulsata Deo canit
Iam tunc enea machina,
Inuitatque docens bene
Letheum  graue spernere,
Laudes huic modo reddere,
 Qui uitam tribuit, dedit
Et nobis superam bene
Sanctam querere patriam;
Hic * rex eclesiam petit,
Ac laudes Domino canit.
Flambertus properans uolat,
Quocum multa simul manus,
Ut regem perhimat bonum.
Rex horum uigil inscius,
Audit dum strepitum, nichil
Formidans, properat citus,
Hoc quid uisere sit; uidet
Armatas militum manus.
Flambertum uocat eminus.
Quid turbe est, ait, en bone
 uir? quid nunc populus cupit
Armatus referens manus?
Respondit: uereare nil.
Te non ut perhimat ruit,
Sed pugnare libens cupit
Hac cum parte, tuum petit
Mox qui tollere spiritum.
Deceptus properat fide
Rex hac, in medios simul
Tum [172 1Kb] [i. e. tunc] captus male ducitur;
A tergo hunc ferit impius
Romphea; cadit heu pius,
Felicemque suum Deo
Commendat pie spiritum!

72. Denique quam innocentem sanguinem fuderint  quantumque peruersi peruerse egerint, nobis reticentibus, lapis ante cuiusdam eclesie ianuam positus, sanguinem eius transeuntibus cunctis ostendens insinuat. Nullo quippe delibutus aspersusque liquore discedit.

73. Nutrierat sibi rex Berengarius familiariter lauteque iuuenem, immo herem quendam, Milo nomine, memoria satis ac laude dignum. Cuius si rex  fretus consiliis esset, fortunas sibi omnes non tantum aduersari sentiret, nisi quia forte hoc diuine preuidentie consilium fuit ut aliter fieri non posset. Is sane nocte eadem, qua rex deceptus est Berengarius, adhibitis sibi copiis, nocturnas ei uigiliarum custodias uoluit exhibere. Rex uero promissionibus Flamberti deceptus, Milonem se non solum custodire non siuit, uerum etiam atque etiam uehementer prohibuit. Milo autem, sicut uir fidelis et rectus, ac beneficii  sibi a rege conlati non immemor, quem defendere, quia defuit, non potuit, breui [i. e. cito] acriter uindicare curauit. Tercia quippe post regis necem die, Flambertum sibique tam in nefario scelere coniuentes, ui captos, suspendio uitam finire precepit. Fuerunt sane in hoc uiro nonnulle perfecteque uirtutes, que Deo propitio suis in locis, uita comite, silentio non tegentur.


 EXPLICIT LIBER SECUNDUS ANTAPODOSEOS.



[LIBER TERTIUS.]



INCIPIUNT CAPITULA LIBRI TERTII.

 1. De titulo huius operis, cur dicatur Antapodosis.

2. Quod defunto Berengario et Rodulfo ab Italia discedente, Hungarii Italiam laniabant.

3. Metrica descriptio de Papiensi lamentabili exustione.

4. Quod Dei gladius non funditus Papiam destruxerit [173 1Kb] , sed misericordia eius mirabiliter ab Hungariis liberarit.

5. Quod beati Siri, eiusdem ciuitatis patroni, sit meritis liberata.

6. Quod isdem beatus Sirus Papiam ueniens, prophetie spiritu eius afluentiam et Aquilegie casum denuntiarit.

7. Cur Ermengarda [174 1Kb] post Adelberti uiri sui necem tam potens extiterit.

 8. Regi Rodulfo a Burgundia regresso, Ermengarda ei post paululum rebellis extitit et cum Italiensibus Papiam tenuerit.

9. Rodulfus rex cum exercitu Papiam [175 1Kb] tendit.

10. Quod Ermengarda calliditate sua hoc faceret, ut Rodulfus noctu suos desereret atque ad se transfuga fieret.

11. Quod mane facto re cognita Rodulfi milites Mediolanium fugerint.

12. Italienses ob Hugonem mittunt.

13. Rodulfus igitur in Burgundiam uadit, et Bruchardum [176 1Kb] socerum suum ad auxilium suum adducit.

14. Qua occasione Bruchardus Mediolanium sit profectus, et cur ibi honorifice susceptus de eius  sit morte tractatum.

15. Bruchardus Mediolanio rediens Nouariam uenit, ubi et ab Italiensibus cum suis omnibus occiditur.

16. Post Bruchardi necem Rodulfus in Burgundiam fugiit, atque Hugo per Tyrrhenum mare in Italiam uenit.

17. Italiensium nonnulli ad Pisam ei occurrunt, ubi et Iohannis pape nuntii ueniunt, quorum hortatu Papiam pergens rex efficitur.

18. De Widone regis Hugonis fratre, qui Tusciam  tunc tenebat, qui Marozotiam scortum Romanam uxorem habebat.

19. De plurimis Hugonis regis uirtutibus, quas luxuria fedabat.

20. Quod idem rex Hugo duos filios tunc habuerit.

21. De eo quod rex Hugo Heinricum regem sibi amicum facit.

22. Quem nuntium rex Constantinopolim direxit Romano imperatori.

23. De duobus canibus imperatori directis qui eum laniare uoluerunt.

24. Quam ob rem regis Hugonis nuntius ab imperatore sit mirifice susceptus.

25. De leone ferocissimo quem Romanos interfecit.

26. Qualiter Romanos primo delongaris et postmodum  pater uasilleos sit constitutus.

27. Focas domesticus cum Simeone Bulgariorum rege pugnans sponte fugiit, cum Romanon patrem uasilleos factum audit.

28. Qualiter Focas Constantinopolim ueniens a Romano capitur, et lumine priuatur.

29. De Simeone Bulgariorum rege, qui prius monachus et postmodum reus  est factus.

30. De Romano qui filiam suam Helenam Constantino imperatori coniugem dedit.

31. Cur imperatores porphirogeniti dicantur.

32. Qualiter Basilius, interfecto domino suo Michahele imperatore, imperator sit factus.

33. De eo quod Dominus noster iehsu Christus per uisionem [177 1Kb] de morte Michahelis Basilium  terruerit.

34. De penitentia Basilii et eclesia miro opere ob reatum facta.

35. Qualiter Romanos principes sit allocutus et ex patre uasileos imperator sit factus.

36. Quod Romanos ex humili sit natus prosapia.

37. Romanos filium suum Christophorum imperatorem facit, et iniuste Constantino domino suo eum preponit.

38. Qualiter inter imperatorem Romanon et Simeonem pax sit constituta.

 39. De Walperto et Gezone Papiensibus, qui seditionem contra regem Hugonem fecerunt.

40. Quod humili sint a rege legatione decepti.

41. Post modicum Walpertus capite truncatur, Gezo umine priuatur.

42. De Ildoino episcopo et Raterio monacho, quorum Ildoinus per Hugonem regem Mediolanii archiepiscopus, Raterius uerone episcopus constituitur.

43. Qualiter Iohannes papa sit captus, custodie traditus, ibique defunctus, et quis post eum fuerit ordinatus, et quod Wido moritur et Lambertus marchio constituitur.

44. De munitione in ingressu Romane urbis posita, in qua rex Hugo susscipitur, a qua et turpiter  non multo post per Albericum eiicitur.

45. Quod diuina hoc dispositione sit factum.

46. Qualiter et cur rex Hugo [178 1Kb] Lambertum fratrem  suum ceperit, et consilio Bosonis fratris sui eum excecauerit, cui et marcam dedit.

47. Rex Hugo iusiurandum a Rodulfo rege accipit, atque Heinricum regem sibi amicum muneribus facit.

48. Arnaldus dux Bagoariorum Milonis comitis et Raterii episcopi hortatu in Italiam properat; cui rex Hugo festinus obuiat.

49. De Bagoariis ab Hugonis regis militibus interfectis.

50. Cur Milo Arnaldum deseruerit ac regem Hugonem adierit.

51. Arnaldus, expugnata munitione que uerone erat, in Bagoariam redit.

52. De uerona regi Hugoni reddita, et de Raterio  episcopo capto, et libro suo facete satis composito.


 EXPLICIUNT CAPITULA.



INCIPIT LIBER TERTIUS. BIBLOS C.

 1. Operis huius titulum, pater sanctissime, satis te mirari non ambigo. Ais forte: Cum uirorum illustrium actus exhibeat, cur , antapodosis, ei inseritur titulus? Ad quod respondeo [179 1Kb] : Intentio huius operis ad hoc respicit, ut Berengarii huius,  qui nunc in Italia non regnat sed tyranizat, atque uxoris eius Wille, que ob inmensitatem tyrannidis secunda Iezabel, et ob rapinarum insacietatem Lamia proprio apellatur uocabulo, actus designet, ostendat, et clamitet. Tanta enim mendatiorum iacula, tanta rapinarum dispendia, tanta impietatis molimina in me et domum meam, cognationem et familiam, gratis exercuere, quanta nec lingua proferre nec calamus preualet scribere. Sit igitur eis presens pagina antapodosis, hoc est retributio, dum pro calamitatibus meis , aseuian, id est impietatem eorum, presentibus futurisque mortalibus denudauero. Nec minus etiam sanctissimis et fortunatis uiris pro collatis in me beneficiis antapodosis erit. Ex memoratis sane aut memorandis  nullus inuenitur aut rarus, hoc uno, Berengario [180 1Kb] scilicet impio, exepto, quorum non beneficiis genitores aut genitus uehementer gratularemur. Denique quod , en ti echmalosia, hoc est in captiuitate seu peregrinatione, libellulus hic conscriptus dicatur, presens indicat exulatus. Ceptus quippe in Frankenenuurd, qui est 20 miliariis locus Magontia distans, in Paxu insula  , nongentis et eo amplius Constantinopolim miliariis distans, usque hodie exaratur. Sed redeamus ad rem.

2. Rege Berengario defuncto  atque absente Rodulfo, Hungariorum rabies Salardo  preduce totam per Italiam dilatatur, adeo ut muros Papiensis ciuitatis uallo circumdarent, ac defixis per girum tentoriis, exeundi aditum ciuibus prohiberent. Qui cum his uiribus non resistere possent peccatis promerentibus, nec munere mulcent.


 uersus.


3. Clarus ab infuso discedens sidere Phebus [181 1Kb]
Zodiaci primum solito conscendere sidus
Incipit, et gelidas dissoluere colle pruinas,
Aeolus atque suos binos bis mittere flatus,
Ungrorum [182 1Kb] furibunda manus cum gaudet in urbem
Flatibus Aeoliis adiuta infundere flammas.
Spiritibus ualidis paruus diffunditur ignis;
Nec iuuat Hungarios solis hos urere flammis,
Undique conueniunt, mortemque inferre minantur,
Confodiunt telis, calidus quos terruit ignis.
Uritur infelix olim formonsa Papia!
uulcanusque suos attollens flatibus artus,
Ecclesias patriamque simul conscendit in omnem.
 Extinguntur matres, pueri, innupteque puelle ypermetrus uersus.
Sancta cateruatim moritur catecumina ples  tunc,
Presul in urbe sua hac moritur sanctusque sacerdos,
Nomine qui proprio bonus est dictusque Iohannes.
Quod fuerat longo thecis in tempore clausum,
En iacet, hoc aliena manus ne tangeret aurum,
Atque per inmensas dissoluitur igne cloacas.
Uritur infelix olim formonsa Papia!
Cerneret [sc. qui adesset] argenti riuos, paterasque micantes,
Corpora maiorum passim conbusta uirorum
 Iaspidis hic precium uiridis rutilique topazii
Spernitur, et saphyrus [183 1Kb] pulcherque berillus;
Institor heu faciem nullus tunc flectit ad aurum.
Uritur infelix olim formonsa Papia!
Lucidus inmensas eripit nec fonte carinas
Ticinus, sentina simul diffunditur igne.
Usta est infelix olim formonsa Papia

anno Dominice incarnationis 92, Iu. Idus Mart., indictione 12, sexta feria, hora tertia. Quorum memoriam pie recordationis affectu, qui eodem combusti sunt, uos et quicumque legeritis, faciatis, uehementer exoro.

4. uerum piissimi omnipotentisque Domini, cui propheta misericordiam et iuditium concinit, cuiusque misericordia plena est terra, usque ad consummationem  gladius non deseuit. Nam etsi peccatis promerentibus est exusta, non tamen inimicorum manibus tradita. Impleturque quod rex et propheta cantat: »Numquid in eternum proiiciet Deus? aut non apponet, ut complacicior sit adhuc? aut in finem misericordiam suam abscidet, a generatione in generationem? Aut obliuiscetur misereri Deus? aut continebit in ira sua misericordias suas?«  Itemque ei alius propheta dicit: »Cum iratus fueris, misericordie recordaberis .« Reliquie igitur que supererant [184 1Kb] , Hungariis non inuiriliter resistebant; adeo ut letabundi canerent cum Propheta: »Hec est inmutatio dextere Exelsi   .«

5. Accessit ad hoc magnumque iuuamen prebuit  sanctissimi [185 1Kb] patris nostri doctorisque egregii beati Siri, cuius in prefata urbe requiescunt exuuie [186 1Kb] intercessio gloriosa. Ac ne eius uaticinium falleretur, predicta urbs Papia, ut caderet, est inpulsa, uerum misericorditer a Domino liberata. Missus equidem predicationis gratia a beato Hermagora, euangeliste Marci discipulo, Papiam beatissimus pater, huiusmodi eam prophecie spiritu presagio honorauit:

6. »Delectare gaudiis, urbs Papia, quia ueniet tibi ab externis montibus exultatio. Non uocaberis minima, sed copiosa in finitimis ciuitatibus.« Et ut hoc eius uaticinium firmius crederetur, Aquilegie non ignote ciuitatis casum hac eadem hora sermone huiusmodi nuntiauit: »ue tibi, Aquilegia, quia cum  impiorum incesseris manus, destrueris, nec ultra reedificata consurges.« Quod ita esse completum, uisibus patens ratio manifestat. Aquilegia namque, prediues atque inmensa olim ciuitas, ab impiissimo Hunorum rege Attila capitur ac funditus dissipatur, nec ulterius [187 1Kb] , ut in presentiarum cernitur, eleuatur; Papia uero, ut uir sanctissimus dixerat, copiosa et apellatur et cernitur; non solum quippe  precellit uicinas, sed et longe positas opibus ciuitates. Quid alias memorem, cum insignis ipsa totoque orbe notissima Roma huic inferior esset, si preciosa beatissimorum apostolorum corpora non haberet? Patet igitur, quod hanc intercessio beatissimi patroni nostri Siri eripuit, qui eam tam ueridico ac precioso presagio honorauit. Exusta denique Papia, factaque totam per Italiam non modica preda, Hungarii ad propria reuertuntur.

7. Hoc eodem tempore defuncto Adelberto, Eporegie ciuitatis marchione, uxor eius Hermengarda, Adelberti prepotentis Tuscie marchionis et Berte filia, totius Italie principatum obtinebat. Causa autem potentie huius hec erat, quoniam, quod dictu etiam fedissimum est, carnale cum omnibus, non  solum principibus, uerum etiam ignobilibus, commercium exercebat.

8. Per id [188 1Kb] tempus rex Rodulfus Burgundia rediens in Italiam uenit, defunctoque Berengario, regnum potenter obtinuit. Post aliquot autem dies Italienses omnes ceperunt inter sese dissidere. Zelo quippe non modico propter Hermengarde pulcritudinem iuxta carnis huius putredinem trahebantur, eo quod ea stuprum aliis prebebat, aliis denegabat. Unde factum est, ut prediues Mediolanensis archiepiscopus nonnullique alii regis Rodulfi partibus fauerent; cum Hermengarda uero tot simul rebelles aderant, quod ipsam etiam regni caput Papiam regi non inuiriliter prohiberent.

9. Factum est autem, ut rex Rodulfus, collectis  copiis, Papiam tenderet. Castrametatus uero miliario ab urbe, eo in loco quo Ticinus simul magnusque ille Padus conueniunt,---in cuius Maro sic laudibus canit  ,

Fluuiorum rex Heridanus;
Itemque  .

Corniger Hesperidum fluuius regnator aquarum.

10. Hermengarda, ut non incallida, Rodulfo regi huiusmodi noctu per memorati alueum fluuii mandata transmittit: »Si te perdere uellem, iam longo ex tempore extinctus esses. Tui quippe omnes te deserere meque ardenter adire, si meum modo adsit uelle, contendunt. In his enim es locis, in quibus captus uinctusque esses, si eorum iamdudum consiliis paruissem.« Talibus rex legationibus non solum  credulus, uerum etiam territus, nuntiis remissis, se acturum quicquid ea consuleret, remandauit. Nec mora, sequenti nocte rex Rodulfus clam custodibus, dimissis omnibus, dimisso tentorio, lecto etiam bene composito, lintrem ingressus suos deseruit, atque ad Hermengardam quantocius properauit.

11. Igitur mane facto, magno cum silentio regis milites tentorium circuibant. uenientibus uero principibus,  non parua inter eos admiratio erat, cur insolito rex hora huiusmodi dormitaret. Cumque strepitu, ut spadones quondam Holofernem, euigilare niterentur, nullum, quemadmodum ipse [sc. Olofernes], omnino dabat responsum. Intreuntibus autem tentorium nichilque repperientibus, raptum hunc alii, interfectum alii clamitabant. Nemo tamen, quod transfuga fieret, ullo modo animaduertere poterat. uerum hac dum admiratione fluctuarent, nuntius uenit qui diceret Rodulfum regem super eos cum aduersariis eorum uelle irruere. Qui mox animo consternati, tam celeri ceperunt fuga discedere, ut non hos currere, sed, si uideres, diceres transuolare.

12. Cumque Mediolanium, tutum scilicet ad locum, peruenissent, consensu Lampertus archiepiscopus  omnium Hugoni, potentissimo et sapientissimo Prouincialium comiti, mandat ut in Italiam ueniat regnumque Rodulfo auferat sibique potenter obtineat. Erat enim longo ex tempore multis argumentis et ipse periclitans [i. e. temptans], si forte regnum posset obtinere Italicum. Hic enim et Berengarii iam nominati regis tempore cum multis in Italiam uenerat; sed quia regnandi tempus ei nondum aduenerat, a Berengario territus est atque fugatus.

13. Rodulfus denique cum infidelitate suorum prenominatos aduersarios superare non posset, in Burgundiam profectus , Bruchardo Sueuorum duci, cuius sibi filiam coniugio copularat, denuntiat, ut sui in auxilium ueniat. Qui collectis copiis, cum Rodulfo confestim in Italiam est profectus.  Cumque Eporegiam peruenissent, Rodulfum Bruchardus ita conuenit:

14. »Ipse ego ut legationis obtentu Mediolanium proficiscar, non absurdum uidetur. Hac enim occasione urbem explorare, atque eorum potero cognoscere uoluntatem.« Profectus denique, cum iam Mediolanium peruenisset, priusquam urbem ingrederetur, ad beati ac preciosi martyris Laurentii ecclesiam orationis gratia declinauit; sed, ut aiunt, non tantum peticionis gratia, quantum alterius rei gratia. Dicunt enim quia prope ciuitatem est ecclesia, miro atque precioso opere fabricata, eum ibidem munitionem constituere uelle, qua non solum Mediolanenses sed et plures Italie principes cohercere decreuisset. Inde uero exiens, cum iuxta murum  ciuitatis equitaret, lingua propria, hoc est Teutonica, suos ita conuenit: »Si Italienses omnes uno uti tantummodo calcari, informesque non fecero caballicare equas, non sum Bruchardus; fortitudinem siquidem muri huius seu altitudinem, qua se muniri confidunt, nichili pendo; iactu quippe lancee mee aduersarios de muro mortuos precipitabo.« Hec autem eo dicebat, quoniam neminem aduersariorum sue ibi lingue gnarum esse putabat. uerum suo omine non bono quidam istic aderat, quamquam  pannosus despectus, eius tamen loquele scius, qui horum omnium Lamperto archipresuli celer factus est nuntius. Qui ut erat ingenio callens, Bruchardum non despexit, sed malo animo eum suscipiens, mirabiliter honorauit; sed et inter cetera hoc quasi ei priuilegio amoris concessit, ceruum quatinus suo in brolio uenaretur [189 1Kb] , quod nulli umquam nisi karissimis magnisque cessit amicis. Lampertus interea Papienses omnes nonnullosque Italie principes ad Bruchardi necem inuitat, eumque tamdiu retinuit, donec omnes qui occidere illum deberent congregatos esse posse speraret.

15. Factum est igitur ut, Bruchardo Mediolanio discedente, Nouariam die perueniret eadem. Cumque isthic, nocte transacta, diluculo surgeret Eporegiam  tendens , Italice super eum irruentes subito apparuere phalanges. Quas contra ut uir bellicosus properat, uerum mox fugam inceptat. Et quoniam secundum beati Iob sententiam, terminus eius constitutus preteriri non poterat , et quia fallax equus ad salutem  in fossam, que muros circuit ciuitatis, equus decidens eum proiecit. Quo et ab irruentibus Ausoniis lanceis confossus, uitam morte commutauit. Sui denique hoc uidentes, quoniam alio non poterant, intra ecclesiam sanctissimi confessoris Christi Gaudentii fugiunt. Ausonii itaque, ut ex Bruchardi minis non mediocriter inflamati atque indignati, ecclesie fores frangunt, omnesque in ea repertos sub ipso etiam altari confodiunt.

 16. Quod Rodulfus ut audiuit, Italiam dereliquit, et Burgundiam percitus petiit. Hec itaque dum aguntur, Hugo, Arelatensium seu Prouincialium comes, nauim conscenderat, et per Tyrenum mare in Italiam festinabat. Deus itaque, qui hunc in Italia regnare cupiebat, prosperis eum flatibus breui Alpheam, hoc est Pisam, que est Tusscie prouincie caput, duxerat; de qua sic Maro  Alphee ab origine Pise.

17. Cumque eodem peruenisset, adfuit Romani pape, Iohannis scilicet Rauennatis nuntius [190 1Kb] . Adfuerunt etiam pene omnium Italiensium nuntii, qui hunc, ut super ipsos regnaret, modis omnibus inuitabant. Is autem, ut erat longo hoc ex tempore cupiens, Papiam percitus uenit, cunctisque coniuentibus  regnum suscepit . Post paululum Mantuam abiit, ubi et Iohannes papa ei occurrens, fedus cum eo percussit.

18. Quo tempore Berta matre regis ipsius Hugonis mortua, Wido, filius eius, quem ex Adelberto genuerat sicut prediximus, Tusscie marcam tenebat [191 1Kb] , qui Maroziam scortum Romanam sibi uxorem acceperat.

19. Fuit autem rex Hugo non minoris scientie quam audatie, nec infirmioris fortitudinis quam  calliditatis; Dei etiam cultor sancteque religionis amatorum amator; in pauperum necessitatibus curiosus; erga eclesias ualde sollicitus; religiosos phylosophosque uiros non solum amabat, uerum etiam fortiter honorabat. Qui etsi tot uirtutibus clarebat, mulierum tamen illecebris eas fedabat.

20. Hic ex Francorum genere Teutonicorum uxorem acceperat nomine Aldam, que filium ei genuerat nomine Lotharium. Habuerat sane tunc temporis ex quadam muliere nobilissima, uocabulo Wandelmoda, filium nomine Hubertum, qui nunc usque superest et Tuscie prouintie princeps potens habetur. Cuius acta Deo propitio, suis in locis exponentur.

21. Hugone igitur rege constituto, sicut uir prudentissimus,  ubiubi terrarum cepit nuntios suos dirigere, multorumque regum seu principum amicitiam querere, Heinrici presertim famosissimi regis, qui, ut supra memorauimus, Bagoariis, Sueuis, Lotharingiis, Francis atque Saxonibus imperabat. Hic etiam Sclauorum gentem innumeram subiugauit sibique tributariam fecit; primus etiam hic Danos subiugauit sibique seruire cegit, ac per hoc nomen suum multis nationis [192 1Kb] celebre fecit.

22. Rex igitur Hugo cum reges sibimet ac principes amicos circumcirca adquireret, studuit et Achiuiis nomen suum longe a nobis positis notum facere. Imperabat uero his tunc temporis memoria satis et laude dignus Romanos imperator, liberalis, humanus, prudens ac pius; cui cum propter morum  probitatem, tum propter lingue urbanitatem genitorem meum dirigit nuntium.

23. Qui cum eodem peruenisset, inter cetera, que imperatori Romano rex Hugo munera miserat [193 1Kb] , huiusmodi duos canes adduxit, quales in eadem non sunt aliquando patria uisi. Qui dum ante imperatorem adducti fuissent, nisi multorum brachiis tenerentur, eum protinus morsibus laniarent. Puto enim, quia dum hunc Grecorum more teristro  opertum habituque insolito uiderunt indutum, non hominem sed monstrum aliquod putauerunt.

24. Denique magno cum honore ab eodem susceptus [194 1Kb] est imperatore. Nec tam pro rei nouitate aut munerum magnitudine, quantum quoniam dum prefatus genitor Tessalonicam uenisset, Sclauorum  quidam, qui rebelles Romano imperatori extiterant terramque eius depopulabant, super eum irruerunt. uerum Dei actum est pietate, ut duo eorum principes uiui, nonnullis mortuis, caperentur. Quos dum presentaret imperatori, inmensa est affectus leticia, magnoque ab eo genitor munere datus, ad Hugonem regem, qui se istuc transmiserat [195 1Kb] , rediit letus. Post reditum uero eius, paucis interpositis solibus, langore correptus, monasterium petiit sancteque  conuersationis habitum sumpsit; in quo post dies 15 mortuus, me paruulo derelicto, migrauit ad Dominum. Nunc autem quoniam imperatoris , id est Romani, mentio facta est, quis fuerit qualiterue ad imperii culmen peruenerit, hic non absurdum mihi uidetur inserere [196 1Kb] .

25. Imperante Leone, Constantini huius genitore, imperator iste, quamquam , ptochos, id est pauper, ab omnibus tamen , chrisimos, id est utilis, habebatur. Erat autem ex mediocribus ipsis qui nauali pugna stipendia ab imperatore acceperant. Qui cum sepius et iterum , is tin machin, id est in pugna, nonnulla , chrisimotata, id est utilia, faceret, a sibi preposito adeo [197 8Kb] , ,  etimithi opos protocarauos, id est honoratus est, ut primus nauium fieri mereretur. Quadam autem nocte, dum exploratum Saracenos abiret, essetque eodem in loco palus atque arundinetum non modicum, contigit leonem ferocissimum ex arundineto prosilire, ceruorumque multitudinem in paludem dimergere, unumque eorum capere, sicque [198 1Kb] uentris rabiem mitigare. * , Romanos de ton auton psofon acuon ediliasen sfodra, id est Romanos [199 1Kb] autem eorum sonitum audiens, timuit ualde. Putauit enim Saracenorum multitudinem esse, qui se conspectum fraude aliqua uellent perhimere. , orthru de uatheos, id est mane autem primo exurgens, cum diligentissime cuncta consideraret,  conspectis uestigiis, , eutheos, id est statim quid hoc esset, agnouit. Leone itaque in arundineto commorante, , Romanus Grecum ignem, qui nullo preter aceti liquore extinguitur, undique per arundinetum iactare precepit. Erat autem in arundineto aceruus in arundinibus plenus, in quem leo confugiens, illo est ab igne saluatus. uentus quippe contraria ex parte flans, ignem, ne ad aceruum usque perueniret, ammouit. Romanos preterea post ignis extinctionem uno tantum cum assecula, ensem solum dextra, sinistra autem pallium gestans, locum omnem peragrans lustrat, si forte os ex eo uel signum aliquod repperiret. Iam uero cum in eo esset, ut nichil inueniens repedaret, qui hoc monstri esset, quod aceruus ille sit ab igne saluatus,  studuit uisere. Cumque duo propter [i. e. iuxta] assisterent, secumque rebus ex nonnullis confabularent, leo eos tantum audiuit, quoniam quidem ob caligantes oculos , para to capno, quod est ob fumum, uidere non potuit. uolens igitur leo animi sui furorem, quem ab igne conceperat in hos euomere, saltu rapidissimo, qua illorum uoces audierat, eos inter prosiliit. Romanos uero, non ut suus assecula pauitans, sed ea potius mente consistens,  ut etsi fractus caderet orbis, inpauidum ruine ferirent  , pallium, quod manu gestabat, leonis inter brachia misit. Quod dum pro homine leo disscerperet, Romanos totis hunc a tergo uiribus inter clunium iunturas [200 1Kb] ense percussit. Qui dissotiatis diuisisque crucibus [201 1Kb] quia stare non potuit, penitus cecidit. Leone igine interfecto, Romanos seminecem asseculam suum solo stratum eminus uidit, quem et uocare uoce precipua cepit. Sed cum nullum daret omnino responsum, isdem Romanos propter eum adstitit, pedeque pulsans: , , , , égire ipen athlie ke talepore mi [202 1Kb] fobu, id est Surge, dixit, miser et [203 1Kb] miser, noli timere! Qui consurgens, pre admiratione, dum leonis immanitatem conspiceret,  non habuit ultra spiritum. , exeplissonto de pantes peri tu Romanu tauta acusantes, id est stupebant autem omnes de Romano hec audientes. Unde factum est, ut tam pro ceteris quamque pro preclaro presenti hoc facinore non multo post a Leone imperatore tanto donaretur honore, * , opos panta plia, id est, ut omnes naues in manibus essent suis, eiusque iussionibus obedirent.

26. Leo denique, Grecorum piisimus imperator, cuius supra fecimus mentionem, corporis humani debitum soluens uiamque carnis uniuerse ingrediens , regni sui heredem Alexandrum, fratrem germanum, ubicumque suum Constantinum,  qui nunc superest et feliciter regnat, paruulum, et ut Greci aiunt , alalon, id est non loquentem, dereliquid. Quibus ad tuendum palatium tutandamque rem priuatam, ut istic moris est, eunuchum officio parakinumenon  dedit, Focan uero , domesticum maiorem, hoc est terrestris ducem exercitus, fecit. Romanon autem, non claro natalium hortu sed cordis magnanimitate, [204 1Kb] , delongarin tis ploos, hoc est naualis exercitus principem, ordinauit. Alexander post modicum defunctus, soli Constantino paruulo imperium dereliquit . Denique tempore quo magnus imperator Leo migrauit ad Christum, prefatus Focas domesticus, terrestris dux exercitus, contra Simeonem Bulgariorum regem copias duxerat,  eique Constantinopolim uenire cupienti non inuiriliter repugnarat [205 1Kb] . Romanos uero, ut non incallidus, audito imperatorum, Leonis scilicet atque Alexandri, interitu, haud longe ab urbe collecto classium exercitu fuit, atque in insulam paruam iuxta  Constantinopolim, ita ut e palatio [206 1Kb] uideri pene posset, ratibus collectis aduenit . Ad palatium autem minime transfretauit, laudes iuxta consuetudinem Porphyrogenito minime decantauit. Que res eunucho parakinumeno cunctisque Constantinupoleos principibus stuporem timoremue paruum non adtulit. Internuntiis itaque, quid hoc monstri sit, quod regem non adierit [207 1Kb] laudesque debitas non persoluerit, siscitatur [208 1Kb] . Hisque a Romano respondetur, quod proprie uite timens palatium declinarit; et adiecit, quod si parakinumenos ceteris cum principibus se non adiret, uitamque illi et honorem iureiurando promitteret, mox se ad Cretensium Saracenorum regem conferret, regnumque Argiuorum sui auxilii fortitudine debellaret. Quod quam callide  dixerit, exitus declarabit. Igitur quod prefati sumus, principes terrore compulsi, ignorantes quod lateret anguis in herba, omnes hunc fiducialiter adeunt, quod mandauerat gratanter cupientes implere. Quos omnes, non malo consilio accepto, proiectos in sentinam ligat; sicque securus ad urbem magno cum comitatu festinat, iis, quos suspectos habuerat, palatium purgat, sue parti parentes [209 1Kb]  ibi collocat: rectorem, magistros, patricios, logothetim, eparchon, kitonitas, cubicularios, protospatharios, spatharios, spatharocandidatos, parathalassitin suos facit; ceteros, ut diximus, abdicat. Qui etiam ut ceptum opus firmius patraret, cum Porphyrogeniti matre , Zoi [210 1Kb] nomine, ueneria est dulcedine iunctus [211 1Kb] . Tota mox ciuitas coronatur, et Romanos  pater uasilleos ab omnibus apellatur.

27. Pugnanti preterea cum Bulgariis Foca domestico, qui et ipse pater uasilleos ardenter fieri cupiebat, ipso in bello de hostibus iam triumphum tenenti, quid a Romano actum sit nuntiatur. Qui mox animo consternatus nimioque dolore compulsus, uictorie signum quo hostes insequebatur proiecit, terga uertit, fugam suos inire fecit. Reparant itaque Bulgarii Simeonis hortatu animos, et quos prius aduerso Marte fugerant, prospero postmodum insecuntur, tantaque tunc Achiuorum strages efficitur, ut longo post tempore campus plenus ossibus uideretur.

28. [212 1Kb] Omni denique cum festinatione iam nominatus Focas domesticus Constantinopolim redit; palatium ingredi cupit, ui et non arte pater uasilleos  fieri satagit. Sed quia uis consilii expers mole ruit sua, et ut Flaccus dicit  ,

Dii temperatam prouehunt in maius,
a Romano domesticus iste capitur, atque utroque lumine priuatur. Bulgariis non minima uis augetur,  hisque Grecos depopulandi uicissitudo dupla rependitur.

29. Hunc etenim Simeonem emiargon, id est semigrecum, esse aiebant, eo quod a puericia Bizantii Demostenis rhetoricam Aristotelisque silogismos didicerit. Post hec autem, relictis artium studiis, ut aiunt conuersationis sancte habitum sumpsit. uerum paulo post regnandi cupiditate deceptus, ex placida monasterii quiete in seculi procellam transiuit, elegitque potius apostatam Iulianum, quam beatissimum Petrum celestis regni sequi clauigerum. Qui duos filios habuit, unum nomine Baianum, alterum, qui nunc usque superest potenterque Bulgariis principatur, nomine Petrum  . Baianum autem adeo fere [213 1Kb] magicam  didicisse, ut ex homine subito fieri lupum quamuecumque cerneres feram.

30. Romanos preterea eodem, quo pater uasilleos constitutus [214 1Kb] est anno, filiam suam Helenam imperatori paruulo, domino suo, Constantino Porphyrogenito coniugem dedit. Porphyrogenitum autem non in purpura, sed in domo que Porphyra, ut superius scripsimus, natum apello. Et quoniam res processit in medium, quid de huius Porphyrogeniti genesi audiuimus proferre iterum [215 1Kb] non pigeat, quemadmodum et in priori libro eisdem uerbis tytulo 6, 7, 8, 9, 10, scriptum repperies.

31. Constantinus imperator augustus, ex cuius nomine Constantinopolis est sortita uocabulum ciuitas, , ton icon tuton, domum istam,  edificare iussit, cui Porphyra nomen imposuit; uoluitque successuram nobilitatis sue subolem isthic in lucem prodire, quatinus qui suo ex stemate nascerentur, luculenta hac apellatione Porphyrogeniti dicerentur. Unde et hunc Constantinum, Leonis imperatoris filium, ex eius sanguine nonnulli dicunt originem ducere. , tis geneseos de autu alitia auti estin, id est generationis autem huius ueritas hec est.

32. Basilius imperator augustus, auus huius, Macedonia humili fuerat prosapia oriundus, descenditque Constantinopolim paupertatis iugo, ut cuidam seruiret igumeno, id est abbati. Igitur imperator qui tunc temporis erat, Michahel nomine, cum  orationis gratia ad monasterium illud, in quo hic ministrabat, descenderet, uidit hunc preter forma ceteros egregia, accitumque ton igumenon, rogauit, ut se donaret hoc puero; quem suscipiens in palatio, cubicularii [216 1Kb] donauit offitio. Tante denique post paululum potestatis est factus, ut alter ab omnibus imperator sit apellatus. uerum quia omnipotens Deus seruos suos iusta uisitat uult quacumque censura [217 1Kb] , hunc imperatorem sane mentis  [218 1Kb] ad tempus non esse permiserat, ut quo hunc grauius premeret in infimis, eo misericordius remuneraret in summis. Nam, ut fertur [219 1Kb] , huius tempore passionis familiares etiam [220 1Kb] capitis iusserat subire sententiam. Quos tamen ad sese rediens hoc pacto requirebat, ut nisi quos iugulare iusserat redderentur, pari ipsi qui hoc effecerant sententia damnarentur. Hoc igitur terrore quos damnare iusserat, seruabantur. Sed cum hoc sepius et iterum Basilio faceret, huiusmodi a sibi obsequentibus, pro nefas, accepit consilium: »Ne forte insana [221 1Kb] regis iussio aliquando ex industria a te non diligentibus, immo hodio habentibus, impleatur, eum tu potius occidito, atque imperialia sceptra suscipito [222 1Kb] .« Quod sine dilatione, cum terrore compulsus, tum regnandi  cupiditate deceptus, compleuit. Hoc itaque interfecto, factus est imperator Basilius.

33. Denique paruo transacto tempore, huic Dominus noster iehsu Christus per uisionem apparuit, domini huius imperatoris dexteram, cuius hic necis auctor extiterat [223 1Kb] , tenens, eumque ita conueniens: »Basili, ut quid interfecisti dominum tuum hunc Michelem imperatorem?« Expergefactus itaque, tanti se reum nouit esse reatus, moxque ad sese rediens, quod super hoc faceret, cogitabat.

34. Confortatus itaque hac Domini per prophetam salubri et uere acceptabili promissione, quoniam in quacumque die peccator ingemuerit, saluus erit , cum lacrimis et gemitibus se peccatorem, se sanguinis innocentis effusorem esse,  confitebatur. Bono autem consilio accepto, amicos sibi de mamona iniquitatis effecerat, ut quos hic temporalibus subsidiis consolaretur, eorum precibus ab eterno gehenne incendio liberaretur. Fabricauit autem precioso et mirabili opere iuxta palatium orientem uersus ecclesiam in honorem summi et celestis militie principis [224 1Kb] et archangeli Michahelis, qui Grece archistratigos, hoc est milicie princeps, apellatur. Ecclesiam autem ipsam nean, hoc est nouam, alii uocant, alii uero ennean, quod nostra lingua nouennalem sonat, apellant, eo quod ibidem ecclesiasticarum horarum machina nouem pulsata ictibus sonet.

35. Secundo itaque quo Romanos pater uasilleos constitutus est anno conuocatos ad sese principes  ita conuenit: »Romane dignitatis archontes, id est principes, quoniam uobis consultis non solum, inquam, pater uasilleos sum constitutus, uerum etiam sanctissimi imperatoris fidelitati glaucopis Helene, id est uirides oculos habentis, coniunctione sotiatus, hoc aliquo imperialis ornatus inditio monstrari dignum reor in corpore, quod celebratur a populis ex dignitatis nomine.« Iudicatum denique a populo communique decretum est consilio, ut quia  tante dignitatis erat, et feucolenon, id est, alba brachia, Helenan filiam suam imperiali dignitati copularat, rubricatarum pellium caligis, ut isthic imperatorum moris est, uteretur. Sed nec hoc quidem satis ei uisum fuit. Equidem post unius anni sinaxin, cum amplioris iam potentie esset, talibus adgreditur eosdem sermonibus principes: »Quoniam communi uestro iuditio est definitum imperialibus me uti caligis, , perifanestati, id est nobilissimi heres, uestre auctoritatis beniuolentia que contulistis, uidentur mihimet , aglaa apina, id est preciosa dona, diligentius uero consideranti uisum est mihi histrionum mimorumue more incedere, qui ut ad risum facile turbas illiciant,  uariis sese depingunt coloribus. Risum denique aliis non solum, sed mihi etiam ipsi moueo, dum pedibus imperatorem, capite communem imitari uidear plebem [225 1Kb] . Nam que comedia? mimus quis melior? Igitur aut coronam prebete, aut caligas imperiales, quis ridiculus [226 1Kb] populo uideor, auferte.« Hoc plane dicto, magis autem qua cunctis preerat potestatis auctoritate, omnium iudicio coronam recepit  et caligarum decorem minime perdidit. Huius miretur prudentiam nemo, sed laudes referat Deo cordis ex intimo, qui erigit elisos, soluit compeditos , cuius in manu calix uini meri plenus mixto [227 1Kb] inclinans ex hoc in hoc .

36. Is autem humili fuerat prosapia, ex Armenorum  scilicet gente, oriundus, neque solum mente conceperat futurum se regis in aula esse, nedum imperialia sceptra tenere. Sed quid prophetes Anna dicit? »Dominus pauperem facit, ditat, humiliat, et sublimat, suscitans a terra inopem, et de stercore erigens pauperem, ut sedeat cum principibus et solium glorie teneat. Domini enim sunt cardines terre . Ei itaque immortali, inuisibili, Deo soli honor et gloria per cuncta seculorum secula, amen.

37. Denique Romano imperatore constituto, Christoforon, quem ante imperii dignitatem habuerat, imperatorem constituit; post imperii uero sui ordinationem uxor eius ei filium peperit nomine Stefanum. Rursum concepto fetu, alium ei peperit  uocabulo Constantinum [228 1Kb] . Quos omnes imperatores constituens, contra ius fasque se et Christoforon primogenitum domino [229 1Kb] suo imperatori Constantino Porphyrogenito preposuit; adeo plane, ut procedentes is tin prolempsin, hoc est ad publicum, ad sanctam Sophyam scilicet, uel ad ulachernas, seu ad sanctos Apostolos, Romanos cum Christophoro primogenito precederent, Constantinus Porphyrogenitus  et duo ceteri sequerentur. Quod quam indigne iustus iudex pertulerit, ulcio subsequens declarauit. Nam post modicum Christophoros defunctus est. Constantinus itaque Porphyrogenitus cum orationi tum leccionibus uacans, totum se Domino commendabat, opere manuum uictum queritans. Sane , zografian, id est picturam, perpulchre exercebat.

38. Eodem tempore Simeon Bulgarius agros [230 1Kb] cepit uehementer afligi. Quem Romanos, filii sui Christofori filia filio illius Petro, qui nunc superest, uxore data, ab incepto furore conpescuit, sibique federe placito sociauit. Unde et puella mutato nomine est Irini, id est pax, uocata, eo quod per eam inter Bulgarios et Grecos pax sit firmissima constituta  [231 1Kb] .

39. His temporibus Walpertus et Gezo, prenomine Heuerardus, Papie prepotentes iudices erant. Causa autem potentie Walperti hec erat, quoniam Cumis, ditissimo in loco, filium suum Petrum episcopum fecerat, Rozam uero, gnatam suam, Gilleberto [232 1Kb] comiti palatii coniugio sotiauerat. Ea tamen tempestate uterque defunctus erat. Ticinensis itaque, quod est Papiensis, populus omnis ad hunc conuenerat, causasque omnes et controuersias ante eum deliberabat. Participatione denique potentie huius memoratus Gezo, prenomine Heuerardus, quoniam quadam affinitate ei iungebatur, prepotens habebatur. Qui nobilitatem suam prauis moribus deturpabat. Fuit enim ambitiosus nimis, cupidus, inuidus, seditiosus,  iuris corruptor, preceptorum Dei immemor, quod Deus non passus est abire inultum; et ne diutius protraham sermonem, Catiline omnino similis, qui sicut consulem et rei publice defensorem Marcum Tullium Ciceronem conabatur occidere, ita et hic regem Hugonem morti molitus est tradere. Quadam enim die, dum nichil mali suspicans rex Hugo Papie cum paucis degeret, hic seditione facta uoluit super eum irruere; sed Walperto, qui non tam ferocis animi erat, remorante, tardatus est.

40. Nec minus etiam eos rex Hugo suis rhetoricis et melle dulcioribus elogiis ab incepto furore conpescuit. Dum enim seditionem super se exhortam atque in domo Walperti congregatam [233 1Kb] esse cognossceret, huiusmodi omnes per internuntios sermone  conuenit: »Quid est, quod tantopere, uiri fortes, tamque insperate contra dominum, immo regem, uestrum commoti estis? Si quippiam quod displiceat actum est, consolidetur. Neque enim sera emendatio reprehendi solet, presertim si nulla neglegentia pretermissa est.« His auditis, furorem cuncti animi mitigarunt. Solus Gezo, in qua prius fuerat proteruia manens, operam dabat quo omnes super regem irruerent  eumque morte turpissima cruciarent. uerum, disponente Deo, affectus eius prauus effectum habere non potuit. Reuersi igitur ad regem nuntii, prout uiderant et audierant, enarrarunt.

41. Igitur rex Hugo hec omnia quasi pro nichilo mente subdola ducens, Papia egressus, longe alio properare festinat, missisque circumcirca libris [234 1Kb] , milites suos ad se uenire precepit. Quos inter Samson prepotens comes aduenerat, qui iam dicto Gezoni inimicissimus erat. Is denique regem ut uidit, eum ita conuenit: »Sollicitum te equidem de urbanis rebus contra te tumultuose et moleste his diebus actis intueor; uerum si me audis mihique obtemperas, suis ipsi laqueis capientur. Alter enim, qui melius consilium dare possit quam ego, non facile  inueniri potest; tibi uero ipsi certe nemo melius dabit. Unum tamen peto, ut dum capti mea opera fuerint, Gezo cum omni sua ypostasi meis tradatur in manibus.« Quem dum dari sibi a rege audiuit, adiecit: »Leo, Ticinensis episcopus ciuitatis, Walperto et Gezoni non habetur amicus; ii sane quocumque possunt et omnimodis aduersantur. Scitis denique, moris esse, regi ab aliis locis Papiam tendenti ciues forciores extra urbem occurrere. Mandate itaque clam episcopo, ut dum tempore statuto Papiam ueneritis, et ipsi nobis extra urbem obuiam uenerint, portas ciuitatis omnes serrare faciat, clauesque sibi retineat, quo dum capere eos ceperimus, nec in urbem confugere, nec ab urbe possint auxilium expectare.« Quod et factum est. Nam dum statuto tempore  rex Papiam tenderet, et memorati obuiam ei exirent, episcopus libenter, ut ei imperatum fuerat, fecit. Rex itaque omnes capere, ut Samson consilium dederat, iussit. Confestim igitur Gezo Samson traditus, utroque lumine priuatur, et lingua, que in regem blasphemiam dixerat, ei absciditur. O factum bene, si sicut cecus, ita et mutus cunctis extitisset temporibus! Sed o scelus, quoniam lingua abscisa loquelam non perdidit, secundum Grecorum fabulas, oculorum priuatione uitam sibi protelauit, que multis ad perniciem usque in presentem diem esse non desiit. Fabule uero ludum, cur ceci plurimum uiuant, secundum Grecorum ineptiam hic inseramus, que talis est: ,  . , . , , , , Zeus ke Ira irisan peri afrodision, tis pliona echi idomas en ty synnusia; ke tote Tiresian Euru yon ezitisan, utos gar en tes amfoteres fysesi metamorfoti epidi draconta epatisen. utos un cata tis Iras apefkynato, ke Ira orgisthisa  epirosen auton, Zeus de ecarisato auto polis zise etesi, ke osa elegen mantica legin. Hec est interpretatio: Iuppiter et Iuno contenderunt de amoribus, quis plures haberet libidines in coitu. Et tunc Tiresiam Euri filium quesiuerunt. Iste enim in utrisque naturis transmutatus est, quia draconem calcauit. Hic ergo contra Iunonem pronuntiauit. Et Iuno irata excecauit eum. Iuppiter autem donauit ei multis uiuere annis, et quanta diceret, diuinando dicere. Sed redeamus ad rem. Gezo, ut prediximus, membris defedato, substantia illius diripitur. Ceteri complures custodie mancipantur. Walpertus in crastinum capite truncatur, thesaurus eius infinitus diripitur. Cristina uxor illius capitur, et ut thesauros occultos tradat, diuersis crucibus laniatur. Creuit  extunc non solum Papie, sed et in omnes Italie fines regis timor; neque hunc ut reges ceteros floccipendere, uerum modis omnibus honorare.

42. Eodem tempore Ildoinus, Laudociensis  eclesie episcopus, propria sede expulsus .

43. Wido interea, Tuscie prouincie marchio, cum Marocia uxore sua de Iohannis pape deiectione cepit uehementer tractare, atque hoc propter inuidiam, quam Petro fratri pape habebant, quoniam quidem illum papa sicut fratrem proprium honorabat. Contigit itaque Petro Rome degente, Widonem multos habuisse clam milites congregatos. Cumque die quadam papa cum fratre paucisque aliis in Lateranensi palatio esset, Widonis et Marocie super eos milites irruentes, Petrum fratris ipsius ante oculos interfecerunt; eundem uero papam comprehendentes, custodie manciparunt, in qua non multo post est defuntus [236 1Kb] . Aiunt enim quod ceruical super os eius inponerent, sicque eum pessime suffocarent. Quo  mortuo  [an. 928], ipsius Marotie filium Iohannem nomine, quem ex Sergio papa meretrix ipsa genuerat, papam  constituunt. Wido uero non multo post moritur, fraterque eius Lampertus ipsi uicarius ordinatur.

44. Marozia scortum impudens satis, nuntios suos post Widonis mariti sui mortem Hugoni regi dirigit , eumque inuitat ut se adeat Romamque nobilissimam ciuitatem sibi adsumat. Hoc autem non  aliter posse fieri testabatur, nisi eam rex Hugo sibi maritam faceret.


uersus.


Quid ueneris facibus compulsa Marozia seuis?
Coniugis ecce tui spectas tu suauia fratris,
Nubere germanis satagens Herodia duobus,
Immemor en uideris precepti ceca Iohannis,
Qui fratri uetuit fratris uiolare maritam.
Hec tibi Moseos non prestant carmina uatis,
Qui fratri subolem fratris de nomine iussit
Edere, si primus nequeat sibi gignere natum.
Nostra, tuo peperisse uiro te, secula norunt.
Respondes, scio, tu: Nichil hoc uenus ebria curat.
Aduenit optatus ceu bos tibi ductus ad aram
 Rex Hugo, Romanam potius commotus [237 1Kb] ob urbem.
Quid iuuat, obscelerata, uirum sic perdere sanctum?
Crimine dum tanto satagis regina uideri,
Amittis magnam Domino tu iudice Romam.

Quod recte esse actum, non solum sensata, uerum etiam insensata, animaduertunt [238 1Kb] . In ingressu Romane urbis quedam est miri operis mireque fortitudinis constituta munitio; ante cuius ianuam pons est preciosissimus super Tiberim fabricatus, qui peruius ingredientibus Romam atque egredientibus est; nec est alia, nisi per eum, transeundi uia. Hoc tamen, nisi consensu munitionem custodientium, fieri non potest. Munitio uero ipsa, ut cetera desinam, tante altitudinis est, ut ecclesia que in eius uertice uidetur, in honore summi et celestis milicie  principis archangeli Michahelis fabricata, dicatur »sancti Angeli ecclesia usque ad celos.« Rex denique, ob munitionis confidentiam relicto longe exercitu, cum paucis Romam aduenit. Quo decenter a Romanis susceptus, in predictam munitionem ad Marozie meretricis [239 1Kb] thalamum declinauit. Cuius incesto dum potitus esset concubitu, Romanos quasi iam securus despicere cepit. Habuerat sane Morazia filium nomine Albericum, quem ex Alberico marchione ipsa genuerat. Qui dum matris hortatu Hugoni regi, uitrico scilicet, aquam funderet, ut manus ablueret, ab [240 1Kb] eo pro correctione in faciem cesus est, eo quod non moderate et pudenter [241 1Kb] aquam effunderet. Is uero, ut inlatam sibi posset ulcissci iniuriam, congregatis in unum Romanis, huiusmodi  eos sermone conuenit: »Romane urbis dignitas ad tantam est stultitiam ducta, ut meretricum etiam imperio pareat. Quid enim fedius, quidue turpius, quam ut unius mulieris incestu Romana ciuitas pereat? Romanorum aliquando serui, Burgundiones scilicet, Romanis imperent? Si meam, priuigni scilicet sui, faciem cecidit, cum presertim nouus habeatur hospes, quid uobis iam inueteratum facere  creditis? An Burgundionum uoracitatem et superbiam ignoratis? Ipsam saltem nominis etimologiam [242 1Kb] dispicite: Burgundiones ideo dictos, quoniam dum Romani, orbe deuicto, ex gente hac captiuos ducerent multos, constituerunt eis ut extra urbem domos sibi sustollerent; a quibus et paulo post a Romanis ob superbiam sunt expulsi; et quoniam ipsi domorum congregationem, que muro non clauditur, burgum  uocant, Burgundiones  a Romanis, quod est a burgo expulsi, apellati sunt. Ceterum secundum naturale nomen Galli Allobrogi nuncupantur. Ego tamen secundum [243 1Kb] mihi traditam fronesin, id est sapientiam, Burgundiones eos quasi gurguliones apello, uel quod ob superbiam toto gutture loquantur, uel, quod uerius est, edacitati  [244 1Kb] , que per gulam exercetur, nimis indulgeant.« Nec mora, his auditis, Hugonem regem cuncti deserunt, atque eundem Albericum sibi dominum eligunt; et ne spacium quidem milites introducendi suos rex Hugo haberet, munitionem confestim obpugnare inceptant

45 [245 1Kb] . Liquet diuine dispensationis hoc consilium esse, ut quod rex Hugo tam turpiter ceperat scelere, eum omnimodis optinere non posse. Tanto quippe est terrore coactus, ut per restim se ipsum ea ex parte qua ciuitatis muro munitio inherebat deponens, eam desereret, atque ad suos confugeret. Expulsus igitur rex Hugo cum prefata Marozia, Romane urbis Albericus monarchiam tenuit, fratre suo Iohanne summi atque uniuersalis presulatus  sedi presidente.

46 [246 1Kb] . Aiunt quidam, Bertam, Hugonis regis matrem, Adelberto marchioni uiro suo nullum filium peperisse, sed ab aliis mulieribus clam acceptos, simulato partu, Widonem et Lambertum sibi supposuisse, quatinus post mortem Adelberti, Berte filii non deessent, quorum adiutorio omnem mariti sui potenciam possideret. Hoc autem mendatium mihi ideo uidetur esse inuentum, quatinus incestum suum hac occasione rex Hugo tegeret, infamie , id est turpitudinem, euaderet. Ea tamen que nunc narranda est, cur hoc dictum sit, ueri similior mihi uidetur assertio. Lambertus, qui post Widonis fratris sui mortem Tuscie marcam tenebat, uir erat bellicosus et ad quodlibet facinus audax. Quem  ob regnum Italicum rex Hugo suspectum nimis habebat. Timebat enim ne Italienses se desererent, et Lambertum regem constituerent. Boso denique, ex eodem patre regis Hugonis frater, insidiarum laqueos huic parauerat, eo quod ipse marchio Tuscie fieri uehementer anhelabat. Consilio igitur huius [247 1Kb] rex Hugo Lamberto cominando denuntiat, ne se fratrem suum amplius dicere audeat. Is uero,  ut erat animi ferocis atque indisciplinati, non moderate, ut debuit, sed effrenate ita respondit: Ne inficiari rex possit me fratrem suum esse, nos uno ex corpore eundemque per aditum in lucem prodiisse, duello cupio [248 1Kb] cunctis cernentibus comprobare. Quod rex ut audiuit, iuuenem quendam, Teudinum nomine, elegit, qui cum eo hanc ob rem singularem pugnam commisit. Deus autem, qui iustus est, et rectum est iudicium eius , in quo non est iniquitas, ut amphibologiam dirumperet ac ueritatem cunctis ostenderet, fecit ut Teudinus citissime caderet, et Lampertus uictoriam obtineret. Quamobrem rex Hugo non mediocriter est confusus. Concilio autem accepto, eundem Lambertum tenuit et custodie tradidit. Timuerat enim, ne, si se dimitteret,  regnum illi auferret. Hoc igitur capto, Bosoni fratri suo Tuscie marcam contradidit; et non multo post Lambertum lumine priuauit.

47. His temporibus Italienses in Burgundiam ob Rodulfum, ut adueniat, mittunt. Quod Hugo rex ut agnouit, nuntiis ad eundem directis, omnem terram quam in Gallia ante regni susceptionem [249 1Kb] tenuit, Rodulfo dedit, atque ab eo iusiurandum, ne aliquando in Italiam ueniret, accepit. Nec minus etiam Heinricum, quem supra memorauimus, regem fortissimum, multis collatis muneribus amicum sibi effecerat; cuius ex hoc apud Italos nomen maxime tunc clarebat, quod Danos, nulli ante subiectos, solus ipse debellaret ac tributarios faceret . Est enim gens indomita, sub septemtrione in oceano  degens, cuius seuitia multarum sepe gentium nobilitas luxit. Hi aliquando classibus per Rheni seuitia fluminis alueum conscendentes, ferro et igni cuncta misere laniarunt; ipsas insuper nobilissimas ciuitates, Agrippinam que nunc Colonia uocatur, atque Treuerim longe a Rheno positam, nonnullasque alias in regno Lotharii debellantes ui ceperunt, cunctisque ablatis, ea que secum deferre non poterant, combusserunt. Thermas etiam Grani palatii, atque palatia combusserunt  . uerum, his omissis, ad narrandi seriem redeamus.

 48. Arnaldus Bagoariorum et Carentanorum dux, cuius superius fecimus mentionem, cum non multum ab Italia longe distaret, collectis copiis, quatinus Hugoni regnum auferret, aduenit . Qui Tridentinam ea ex parte primam Italie marcam pertransiens, ueronam usque peruenit. In qua a Milone comite atque Raterio episcopo libenter, ut qui eum inuitarant, suscipitur. Quod rex Hugo ut audiuit, collecto exercitu ei obuiam tendit.

49. Cumque eodem peruenisset, et caballicatas  , ut uulgo aiunt, circumcirca dirigeret, Bagoariorum quedam pars non minima de castro uocabulo Gauseningo egrediens, cum Italiensibus pugnare cepit. A quibus grauiter confossa, uix ex ea, uel qui hoc ceteris nuntiaret, euasit. Qua ex re  Arnaldus dux non parua est confusione repletus.

50 [250 1Kb] . Unde factum [251 1Kb] est, ut consilio accepto, Milonem comitem uellet capere atque Italia derelicta secum illum in Bagoariam ducere, quatinus reparato exercitu, cum eo iterum posset redire; quod Milonem non latuit.

51. Qui diuersis cogitationibus estuans, quid ageret penitus ignorabat. Hugonem regem, plane ut meruerat, adire timebat; cum Arnaldo uero in Bagoariam duci, non solum mortem sed infernum putabat. Hac itaque in ambiguitate, quoniam regem Hugonem cito misericordia nouerat inclinari, Arnaldum fugere, et ad eum deliberat tendere. Arnaldus uero, prout citius potuit, in Bagoariam est regressus. Munitionem autem, que in eadem ciuitate erat,  prius oppugnans, fratrem Milonis militesque suos, qui eam defendere conabantur secum in Bagoariam duxit.

52 [252 1Kb] . Quo discedente [253 1Kb] , Hugoni regi mox ciuitas redditur, et Raterius eiusdem ciuitatis episcopus ab eo captus, Papie exilio religatur. In quo faceta satis urbanitate de exilii sui erumna librum componere cepit. Quem si quis legerit, nonnullas ibi hac sub occasione res expolitas inueniet, que legentium intellectibus non minus placere poterunt quam prodesse.


 EXPLICIT LIBER ANTAPODOSEOS III.



[LIBER QUARTUS.]



INCIPIUNT CAPITULA LIBRI QUARTI.

 1. De eo quod nunc usque scripserit audita, scripturus amodo [254 1Kb] uisa.

2. Rex Hugo filium suum Lotharium regem constituit, et Romam cum exercitu pergit.

3. Rex Hugo filiam suam Alberico coniugem dat, ut ipsum per eam decipiat.

4. Saraceni de Fraxeneto Aquas ueniunt, ubi et  commissa pugna omnes pereunt.

5. In Ianuensi ciuitate fons sanguinis fluxit, quo anno ab Africanis capta est Saracenis.

6. Qua ratione Manasses Arelatensis episcopus propriam eclesiam deseruisse se dicat et aliam adsumpsisse, et quod inuectiua responsione recte  se non egisse scripturarum testimoniis comprobetur.

7. Quam uxorem Berengarius acceperit, et de Anscario fratre eius.

8. De Tedbaldo marchione, qui contra Grecos pugnauit, et captos castrauit.

9. Quanto ludibrio quedam mulier suum maritum, ne castraretur, liberauit.

10. Rex Hugo fratrem suum Bosonem, qui consilio uxoris sue ei perfidus extiterat, cepit et custodie tradidit.

11. Qualiter Hugo rex Willam, Bosonis uxorem, ab Italia eiecit, et de balteo, turpi in loco inuento.

12. De morte Rodulfi regis, cuius uxorem rex Hugo  ducit, suamque filiam suo filio tradit.

13. De Hugone rege, qui uxorem suam ob concubinas hodio habuit.

14. De morte Heinrici regis et ubi sit humatus et de filiis eius.

15. De prudentia Heinrici regis, qui filium suum Ottonem regem constituit.

16. De filia fratris regis Anglorum, quam rex Otto ante regni susceptionem duxit.

17. De Heinrico, qui peruersorum hominum consilio fratri rebellis fit.

18. Metrice inuectiua oratio ad Heinricum, et contra diabolum, cuius opera cum fratre pugnare desiderat.

 19. De Heuerardo, qui Heinricum adhuc regi suo fratri fidelem in castello quodam degentem initio rebellionis sue cepit et in Franciam duxit.

20. Qua ratione Heuerardus Gislebertum a regis fidelitate seiunxerit.

 21. Gislebertus et Heuerardus Heinricum de custodia dimittunt.

22. Qua calliditate Heuerardus Heinricum atque Gislebertum in adquirendo regno decipere uoluit.

23. De admirabili uictoria quam rex Otto orando optinuit, et de Heinrico in brachio [254* 1Kb] uulnerato.

24. Qualiter rex Heinricus sanctam lanceam adquisiuerit.

25. Argumentum ex scripturis sanctis, quod huiusmodi uictoria siue bellum non fortuitu sed Deo disponente prouenerit.

26. De eo quod regem castrum Brisicau [255 1Kb] obsidentem, consilio Friderici archiepiscopi multi  deserunt.

27. De admirabili constantia et responsione regis Ottonis.

28. Quemadmodum Deo pro rege pugnante, Gislebertus atque Heuerardus ab Hutone et Chuonrado ad Andernacha sint occisi.

29. De nuntio qui horum mortem regi nuntiat dum ecclesiam peteret.

30. Rex Otto de istorum morte Bertaldo Bagoariorum duci, et quod ei sororem siue sororis sue filiam coniugem dare uelit, denuntiat.

31. De Friderico archiepiscopo qui iam dudum regem deseruit et ad Metensem [256 1Kb] urbem ut congregaret exercitum [257 1Kb] iuit, ubi de morte eorum audiuit.

 32. De eodem archiepiscopo capto et custodie tradito.

33. De Heinrico qui a sorore prohibetur, ne in munitiones contra regem ingrediatur.

34. De eodem qui regis postmodum ad misericordiam uenit.


 EXPLICIUNT CAPITULA.



INCIPIT LIBER QUARTUS FELICITER.

 1. Hactenus que digesta sunt, sacerdos sanctissime, sicut a grauissimis, qui ea creuerant [i. e. uiderant], uiris audiui, exposui; ceterum que narranda sunt, ita ut qui interfuerim, explicabo. Ea siquidem tempestate tantus eram, quod regis Hugonis gratiam michi uocis dulcedine adquirebam. Is enim euphoniam adeo [i. e. ualde] diligebat, in qua me cequalium puerorum nemo uincere poterat.

2. Igitur rex Hugo dum prosperari sibi cuncta prospiceret, filium suum Lotharium, quem ex Alda uxore sua genuerat, cunctis coniuentibus, post se regem constituit . Quo constituto, qualiter Romam, ex qua turpiter eiectus fuerat, posset adquirere, cogitabat. Collecta itaque multitudine, proficiscitur Romam. Cuius quamquam loca  et prouincias circumcirca misere deuastaret, eamque ipsam cottidiano impetu impugnaret, ingrediendi tamen eam effectum non potuit obtinere.

3. Sperans denique, calliditate sua Albericum posse decipere, ei denuntiat, ut filiam suam Aldam, Lotharii regis nati sui germanam, sibi coniugio tollat, sicque pace habita, ut suus ipsius filius securus permaneat. Albericus igitur, ut uir infatuus, filiam eius sibi coniugio iunxit, Romam autem, quam nimis ardebat, non tradidit, seque ei minime credidit. uere tamen Albericum rex Hugo inescaret et caperet, * , toto to agkistro, id est isto hamo, nisi suorum hoc faceret fallatia militum, qui eum aliquando pacem cum ipso habere non cuperant. Si quem enim rex suorum uellet corripere, ad  Albericum mox studuit fugere, a quo regis ob metum gratanter susceptus Rome deguerat honoratus.

4. Dum hec aguntur, Saraceni Fraxenetum inhabitantes, collecta multitudine, Aquas*, 50 miliariis Papia distans, usque peruenerant. Horum , prouolos, id est predux, Sagittus Saracenus pessimus impiusque extiterat. Deo tamen propitio, pugna commissa, , taleporos, id est miser, ipse cum omnibus suis interiit.

5. Per idem tempus in Ianuensi urbe, que est in Alpibus Cotzie, octingentis stadiis Papia distans, supra Africanum mare constituta, fons sanguinis largissime fluxit, subsecuturam cunctis patenter ruinam insinuans. Eodem quippe anno Peni cum multitudine  classium illo perueniunt, ciuibusque ignorantibus, ciuitatem ingrediuntur, cunctos, pueris exceptis [258 1Kb] et mulieribus, trucidantes; cunctosque ciuitatis et eclesiarum Dei thesauros nauibus imponentes, in Africam sunt reuersi.

6. Hoc in tempore Mannasses, Arelatensis ciuitatis episcopus, agnita regis Hugonis potentia, a cuius ipse affinitatis [259 1Kb] lineam sanguine traxerat, deserta sibi commissa eclesia, ambitionis spiritu, multas uiolaturus [260 1Kb] immo laceraturus eclesias, Italiam petiit. Hugo autem rex regnum securius obtinere sperans, si affinitate sibi coniunctis regni officia largiretur, contra ius fasque ueronensem, Tridentinam atque Mantuanam commendauit, seu, quod uerius est, in escam dedit, eclesiam. Ac nec his quidem  contentus, Tridentinam adeptus est marcam; quo, impellente diabolo, dum miles esse inciperet, episcopus esse desineret. Libet autem, pater agie, id est sancte, aliquantulum immorarier, suamque ipsius sententiam cur hoc ageret, Deo largiente [261 1Kb] , propria iugulare. »Beatus, inquit, Petrus, Antiocena instituta eclesia, ad Romanam urbem, que potentie magnitudine cunctis tunc nationibus imperabat, postmodum transuolauit. Ubi cum Deo disponente sanctam totoque orbe [262 1Kb] uenerandam fundaret eclesiam, discipulo suo beato euuangeliste Marco pristinam, Antiocenam scilicet, commendauit; ita tamen, ut Aquilegensem et ipse primo institueret, atque Alexandrinam concite peteret. Quod ita actum esse, neminem qui eorum actus legerit, non nescire cognoscimus.«  Sed ut, nobis respondentibus, o Manasses, uera te super his non sentire cognoscas, nominis tui etimologian parentes tuos uidentes fuisse intelleges. Manases quippe obliuiosus, seu obliuio Domini, interpretatur. Quid enim uerius aut apertius parentes [263 1Kb] [i. e. prophetas] tui hoc nomine uaticinare potuerunt? Ita, inquam, es oblitus tui, ut nec hominem quidem te esse reminiscare. Diabolus quippe scripturas nouit, et tamen, ut peruersus, peruerse eas interpretatur, et cum his utitur, ad  pernitiem, non ad salutem. Scisne, hunc, cum temptationum iaculis dominum et redemptorem nostrum Iesum Christum ausu nefario sautiare conaretur, his propheticis male usum uerbis? Quoniam angelis suis mandauit de te, et in manibus tollent te, ne umquam offendas ad lapidem pedem tuum . Hoc sane ita esse scriptum ac de eo dictum, nullus fidelium ambigit. Sed quam fraudulenter uera hec Leuiathan ille proferret, ipsius, qui non solum mortalium sed et angelorum sensus exuperat, responsione animaduertere poteris: Non temptabis, inquit, dominum Deum tuum. uides igitur et tu, ueris quidem sed fraudulentibus assertionibus uteris; quemadmodum et apostata Iulianus respondisse dicitur christianis, quos auiditate rapine  censu proprio defraudauit: Nolite, infit magister uester, possidere [264 1Kb] aurum neque argentum. Et illud: , eucopoteron gar estin camilon dia trimalias rafidos iselthin i plusion is tin basilian tu theu, quod est: Facilius est camelum per foramen acus transiri, quam diuitem intrare in regnum celorum . Et item: Qui non renuntiat omnibus que possidet [265 1Kb] , non potest meus esse discipulus . Cedo* igitur, quid peruersius ille, quidue fedius te dixisse credendus [266 1Kb] est? Quod enim Petrus ad iustitiam, tu transfers ad culpam. Credo [267 18Kb] equidem, te actus apostolorum non intellexisse, aut, quod credibilius est, minime legisse. Ibi plane sic scriptum  repperies quoniam fideles uendebant predia sua, et ponebant precium ante pedes apostolorum, quibus erant omnia communia , nec quisquam aliquid suum esse dicebat; diuidebatur autem singulis, prout cuique opus erat . Si igitur, quod in humano censu preciosius tibique anima tua carius, Petrus aurum, quasi quiddam pestiferum, tangere noluit, qua ratione eum, Antiocena deserta, ad Romanam asseris eclesiam transuolasse? Si latras, illum, quod omnino falsum est, quesiuisse censum, ego animarum lucrum et comprobo gloriosum martyrium. Predictum quippe sibi [268 1Kb] a magistro, immo creatore et redemptore suo fuerat, quoniam: Cum esses iunior, cingebas te, et ambulabas ubi uolebas; cum autem senueris,  extendes manus tuas, et alius te cinget, et ducet quo [269 1Kb] tu non uis. Hoc autem dixit, significans qua morte clarificaturus esset Deum . Denique et alio in loco post resurrectionem Petro se, quo iret, interroganti, respondisse Dominus legitur: Romam iterum crucifigi. uenit igitur Petrus, non ambitione inflatus sed martirio animatus, non querens aurum sed animarum lucrum. O felicem, immo beatum, si talem te tua conscientia testaretur! Nec inficiari inquam potes, ueronensem te  episcopium minime uendidisse, quod Petro, non cuilibet sed apostolo illo [270 1Kb] , numquam didicimus contigisse. Qua ex re non solum spiritali uerum etiam corporali honore, census animatione  te priuatum esse cognouimus. Hec autem interim ad propositum redeundo dicta suffitiant, quoad largiente Deo suis in locis, qualiter Mediolanensem usurpaueris cathedram, ueniamus.

7. Eo [271 40Kb] tempore Berengarius iste, cuius tyrannide tota nunc [272 1Kb] luget Italia, Eporegie ciuitatis marchio habebatur. Cui rex Hugo neptim suam, nomine Willam, quam ex Willa uxore sua Boso Tuscie prouincie marchio, regis frater, genuerat, coniugem dedit. Anscarius uero, Berengarii frater, quem ex Adelberto Hermengarda regis Hugonis genuerat  soror, uirium audatia potentiaque clarebat.

8. Tedbaldus [273 1Kb] etiam heros quidam, proxima Hugoni regi affinitate coniunctus, Cammerinorum et Spoletinorum marchio erat. Hic in auxilium Beneuentani principis contra Grecos, qui eum grauiter obpresserant, abiit. Quibus cum bellum inferret, uictoria est potitus. Contigit denique multos Grecorum, iamiam non arua sed castra obtinentium, hunc cepisse. Quibus dum uirilia amputaret, talia stratigo qui eis preerat nuntiauit: »Quoniam quidem uestro sancto imperatori spadonibus nil pretiosius esse cognoui, hos studui pauculos sibi uerecunde transmittere; plures quantocius, Deo propitio, transmissurus.«

9. Ludibrium autem, immo sapientiam, quam  quedam tunc mulier gessit, hic inseramus. Dum enim die quadam Greci cum ipsius terre hominibus extra castrum quoddam ad pugnam aduersus Tedbaldum memoratum exirent, nonnulli ab eodem sunt capti. Quos dum enuchizaret eosque in castellum dirigeret, mulier quedam, mariti amore succensa, eius pro membris non parum sollicita [274 1Kb] , passis crinibus de castello exiit furibunda. Que cum cruentis unguibus ora discerperet, atque ante Tedbaldi tentorium clamosis uocibus fleret: »Quid cause est, inquit, mulier, quod tam sonoris uocibus quereris?« Que---quia stultitiam simulare loco prudentia summa est,---ita respondit: »Nouum hoc inauditumque facinus est, heres, ut bellum non repugnantibus mulieribus inferatis. Nostrarum nulla  ex Amazonarum sanguine prosapiam ducit; Minerue quippe solum operibus dedite, armorum penitus sumus ignare.« Cui cum Tedbaldus diceret: »Quis umquam sani capitis heros, preter Amazonarum temporibus, bellum mulieribus intulit?« ea respondit: »Quod, cedo, crudelius mulieribus bellum inferre, quidue incommodius his potestis [275 1Kb] auferre, quam ut earum uiris certetis orchidia [testiculos]  amputare? in quibus nostri refocilatio corporis, et, quod omnium potissimum est, nasciture spes extat prolis? Dum enim eos eunuchizatis, non quod illorum, sed quod nostrum est, tollitis. Num inquam armentorum seu ouium copia, quam mihi dies ante hos abstulistis, uestra me castra adire cegit? Animalium quippe que mihi fecistis dispendia laudo; iacturam hanc tantam, tam crudelem, tamque inrecuperabilem, modis omnibus, horreo, fugio, nolo. Sancti Dei, omnes talem a me auertite pestem!« His auditis, nimio sunt omnes cachinno commoti, tantusque in eam populi fauor excreuit [276 1Kb] , ut non solum uirum suum integrum, sed et cuncta que sibi ablata fuerant animalia, recipere mereretur. Que cum his receptis abiret, directo Tedbaldus post eam  puero, interrogauit quid uiro suo auferret, si ad pugnam amplius contra se de castelo exiret? »Oculi, inquit, sunt illi, nares, manus, et pedes. Si hoc egerit, sibi que sua sunt auferat; que mea, sue scilicet ancillule, derelinquat.« uerum quia fauorem populi prima sibi locutione per risum et mariti donum adesse intellexit, hanc postmodum per directum nuntium remandauit.

10. Per idem tempus regis Hugonis frater Boso, Willa uxore sua cupidissima [277 1Kb] stimulante, aduersus regem noua quedam et peruersa molitus est agere. Quod Hugonem non latuit. Qua ex re captus, custodie est continuo traditus. Causa denique deiectionis eius hec fuit. Dum Lamberto, quem supra memorauimus, lumine priuato, isdem Boso  marcam Tuscie obtineret, coniux sua Willa phylargirie cepit amore flagrare; adeo ut totius Tuscie prouincie nulla nobilium matronarum quantiuis se precii ornamentis excoleret. Hec cum prolem non haberet uirilem, quattuor habuit natas, Bertam, Willam, Richildam et Gislam. Harum Willa, Berengarii huius, qui nunc superest, uere marita, hoc effecit, ne genitrix sua omnium esset mulierum nequissima. Ut autem non per longas ambages eius acta ponamus, uno turpissimo descripto, que et quanta in ceteris fuerit, animaduertere poteris.

11. uir ipsius Boso mire longitudinis et latitudinis aureum habuerat balteum, qui multarum et pretiosarum splendebat [278 1Kb] nitore gemmarum. Hunc, cum Boso caperetur, super omnes gazas eius diligenter  rex iussit inquiri; sumptisque diuitiis, uxorem eius, quasi profanam et sceleris totius auctricem, turpiter de regno Italico precepit expelli, atque in Burgundiam, de qua oriunda fuerat, duci. uerum cum diligenter omnia perscrutati balteum non reppererint, cetera nuntii reportantes, sunt ad Hugonem reuersi. Tum rex: »Reuertentes, inquit, falerarum eius omnem apparatum, puluinar etiam,  quod equitando premit, euertite [279 1Kb] . Et si nec ibi quidem balteum poteritis [280 1Kb] repperire, uestimentis omnibus eam exuite, ne alicubi super se possit latere; noui enim quantum callida, quantumque sit cupida.« Igitur illis redeuntibus regisque iussioni parentibus, cum requisitis omnibus nil inuenissent, uestimentis eam omnibus nudauerunt. Hoc denique tam turpe facinus atque inauditum cum auertentibus oculis proborum nemo conspiceret, seruorum quidam directo obtutu, purpuream secus natium speroiden uidit dependere corrigiam, quam impudenter arripiens fediterque trahens, e secretiori corporis parte eam secutus balteus est egressus. Seruus itaque isdem non solum inuerecundus [281 1Kb] , sed eo ipso turpi facinore hilarior redditus: »Ha!  ha! he! ait, quam peritus obstetricandi miles. Ruffus puer est natus here; queso ut sit superstes [282 1Kb] . O me fortunatum, immo omnibus feliciorem, si tales saltem duos uxor mea mihi pareret natos, hos quippe Constantinopolim dirigerem nuntios, quoniam quidem, ut institoribus [283 1Kb] narrantibus agnoui, huiusmodi libenter imperator nuntios suscipit.« Talibus preterea Willa confusa sermonibus, lacrimis effusis latentem sub corde aperit cunctis dolorem. Seruus autem, ut eorum suum est, eius deiectione non solum non inclinatus, uerum etiam animatus, hec ad exaggerandum doloris uulnus adiecit:


uersus.


»Willa, quid insanis? aurum quod condere cecis
 Incipis in membris? pro non audita cupido!
Allecto furiis gemmas in corpore condis [284 1Kb] .
Matribus insolitum tales producere partus,
Hinc tibi nulla decem tulerant fastidia menses.
Alma parens, tales nobis haud desine fetus
Edere, qui nati superent te etate parentem!«
Talia cunctanti collum percusserat unus
Impiger, ac uerbis ipsum culparat amaris.

His ita peractis, balteus regi adducitur, eaque in Burgundiam destinatur. Utrum tamen, que abscondit, aut qui eo inquirere iussit, fedius egerit, michi quidem uidetur amphibolum. Liquet tamen, quod uterque nimia sit auri gemmarumque cupidine animatus.

12. Burgundionum preterea rex Rodulfus mortem  obiit ; cuius uiduam nomine Bertam rex Hugo, Alda, Lotharii regis filii sui matre, defuncta, maritali sibi coniugio sotiarat. Sed et filio suo, regi Lothario, Rodulfi et ipsius Berte natam nomine Adelegidam, cum forma honestissimam tum morum probitate gratiosam, coniugem tulit .  Quod Grecis omnibus non uidetur idoneum, scilicet ut, si pater matrem, cum sint duo unum, uxorem accipiat, filius filiam non sine reatu ualeat sibi coniugio copulare.

13. Hugo [285 1Kb] denique multarum concubinarum deceptus inlecebris, prefatam coniugem suam Bertam maritali non solum non cepit amore diligere, uerum modis omnibus execrare; quod quam Deus iuste punierit, suis in locis ponere non pigebit. uerum cum nonnulle essent concubine, tres supra ceteras [286 1Kb] turpissimo amore ardebat: Pezolam, uilissimorum seruorum sanguine [287 1Kb] cretam, ex qua et natum genuit nomine Boso, quem [288 1Kb] in Placentina post Widonis obitum  episcopum ordinauit eclesia; Rozam deinde, Walperti superius memorati filiam decollati, que  ei mire pulcritudinis peperit natam; tertiam Stephaniam, genere Romanam, que et filium peperit nomine Tedbaldum, quem postmodum in Mediolanensi eclesia archidiaconem ea ratione constituit, ut, defuncto archiepiscopo, eius ipse uicarius poneretur. Quid autem fuerit, quod effectum Deus hec habere non siuerit, uita comite, scribendus ordo nudabit. Sed et populus has ob turpis impudicitie facinus dearum nominibus, Pezolam uidelicet uenerem, Rozam Iunonem, ob simultatem et perpetuum odium, quoniam quidem ea secundum carnis putredinem hac spetiosior uidebatur, Stephaniam uero Semelen apellabat. Et quoniam non rex solus his abutebatur, earum nati ex incertis patribus originem ducunt.

 14. Eo in tempore rex Heinricus, in castello quod est in Turingiorum et Saxonum confinio et dicitur Himenleue  , grauissima ualetudine correptus, migrauit ad Dominum . Cuius corpus in [289 1Kb] Saxoniam deportatum, in nobilissimarum ac religiosarum monasterio puellarum, quod in ipsius regis predio uocabulo Quitelingburg  situm liquet, intra eclesiam cum inmensa est ueneratione repositum. Ubi et uenerabilis eius coniux regnique consors ex eadem gente, nomine Machtild, ultra omnes quas uiderim et audierim matronas, pro delictorum expiatione celebre exequiarum offitium uiuamque Deo hostiam offerre non desinit [290 1Kb]  . Hec ante regni susceptionem uiro suo filium peperit, quem uocauit OTTONEM, istum, inquam, cuius  mundi partes aquilonaris et occidua potentia reguntur, sapientia pacificantur, religione letantur, iustique iudicii seueritate terrentur. Post regiam autem dignitatem duos peperit, unum quem patris nomine uocauit Heinricum, facetia satis ornatum, consiliis prouidum, uultus nitore gratiosum, oculorum uigilantia  placidum; cuius recenti pro funere  non mediocres adhuc lacrimas fundimus. Tercium deinde Bruno nomine  , quem pater sanctus, quoniam Nordmanni Traiectensem destruxerant omnino eclesiam, ob eiusdem recuperationem eidem uoluit militare. uerum ut istorum actus suis in locis latius explicemus, ad propositum redeamus.

15. Quante fuerit prudentie quanteque rex Heinricus scientie, hinc probari potest, quod potissimum ac religiosissimum natorum suorum regem constituit. Imminebat enim, rex prudentissime, obitu tuo totius populi casus, si tantus regie dignitati non subiret uicarius. Qua ex re in amborum laude hos pangimus uersus:

Ipse qui condam superare gentes
 Impias bello solitus cruento,
Nouimus nunc, rex, dederis popello
Morte tu quantas propria ruinas.
Turba certatim uiduata karo
Rege, iam cesset lacrimare, quando
Alter exurgit uenerandus orbi,
Filius, patri similis cluenti
Otto rex, gentes dicione magna
Qui premet, pacemque feret beatam.
Quicquid Heinrici periit recessu,
Prestitit claro populis hic ortu,
Blandus et mitis patiensque sanctis,
Pestifer durus [291 1Kb] rabidusque seuis.
Bella nonnullis tibi sunt gerenda;
 Ex quibus nomen referens in astra,
Cuncta calcabis pedibus per orbem,
Que premit tardus radians Bootes,
Et quibus nomen dedit Hesper almus:
Lucifer rursus uocitatus idem,
Surgit [292 1Kb] Eoo [scil. cum] properans corusco [293 1Kb] .

16. Duxerat idem rex Otto ante regni susceptionem ex Anglorum gente nobilissima regis Hadelstani fratris filiam  sibi uxorem, nomine Otgith; ex qua et filium genuit, nomine LIUTOLFUM. Cuius ob recentem iacturam  quociens memoriam agimus, lacrimis sinum replemus. O si numquam natus, aut non tam mature defunctus esset!

17.  Quo in tempore regis eiusdem frater Heinricus quorundam peruersorum instinctu eidem  est nimium aduersatus. Is enim, qui post creationis sue mox clarissimam dignitatem Creatori suo se similem facere uoluit, per auditores suos talibus Heinricum contra fratris, immo regis et domini [294 1Kb] , sermonibus instigauit: »Rectumne patrem egisse rere, regia tibi in dignitate genito, non in eadem genitum proponendo? Plane non discretionis hoc censura ponderauit, uerum passionis magnitudine  aberrauit. Ergo age, neque enim tibi deerunt copie; fratrem deice, regnum accipe; sitque tibi regnandi facultas, cui accidit, Deo largiente, et in eadem dignitate natiuitas.«


uersus.


   18. Regnandi tibi quid iuuenum tam dira cupido
      Optime Saxigenum? Prohibet Deus,
Haud pater Heinricus; dedit is quia sceptra; monebat
      Astripotens bonus ipse Deus pius,
Quo sine nec regnum capitur, nec tempora sistunt.
      Quicquid in orbe Deus geritur iubet,
Per quem iura duces cernunt regesque triumphant.
      Fraternas acies nunc nunc male
Conflictare cupis, fallax, crudelis, inique?
      + Impie Leuiathan Behemoth, paras
 Antiquum renouare tua iam fraude duellum.
      Crimine pro cuncto penas lues,
Hoc reprobum numerus culpans quod peccat in euo
      Improbe supplicium referes simul;
Et quecumque malis debentur flammea cunctis
      uincula, parta tibi misero; neque
Igniuomas herebi iuste dimersus [ad undas [295 1Kb] ]
      Perpetuo tecum arsuros trahes
Christicolas; quia si qua sacro baptismate loti
      Debita post traxere, Dei manet
Gratia, que lapsos erexit sanguine gratis.

19. Tanti huius ac perniciosi facinoris illex Heuerardus extitit comes. Huius enim prime rebellionis tempore  Heinricus fratri suo regi et  domino, prout debuerat, amminicula dederat, nisuque omni aduersarios fatigabat. uerum quia incuria non solum temporalibus rebus, sed eternis etiam deditis, atque in ipsa interne contemplationis uisione constitutis, lapsum nonnunquam parat, et ut uegetius Renatus in libro rei militaris ait  , quod necessario amplior securitas grauius solet habere discrimen, Heinricum quodam in opido manentem incautiusque se tuentem, predictus Heuerardus collecta multitudine obsedit, ac priusquam frater ei rex amminiculari posset, expugnauit, secumque illum et gazam non paruam in propria transportauit. Rex igitur tantum fratris, immo suum, cupiens dedecus uindicare, prefatum Heuerardum sibique coniuentes toto cepit conamine persequi.

 20. Heuerardus sane Gislebertum Lotharingorum ducem a regis fidelitate seiunxerat, cuius adiutorio regi non modice resistebat. Quamquam [296 1Kb] enim isdem Gislebertus regis sororem haberet uxorem, maluit tamen, suscipiendi regni spe animatus, regi resistere, quam eum, ut debuerat, contra suos emulos adiuuare. Sed cum se nec sic resistere regi posse conspicerent, non incallido [297 1Kb] secundum hominem,  sed fatuo secundum Deum, accepto consilio, huiusmodi Heinricum uerbis conueniunt.

21. »Si consiliis nostris te parere nobis iuramento promittis, non solum, quia captus es, dimittimus; sed quod maius est, si tamen rex uelis fieri, nostrum te dominum constituimus.« Hec autem non eo dicebant, ut facerent, sed ut eius auxilio regem facilius debellarent.

22. Habuerat plane rex nonnullas fortissimas copias, Herimannum scilicet Sueuorum ducem, fratremque eius Hutonem, atque Chuonradum cognomine Sapientem. Qui quamquam Heuerardo affinitatis linea iungerentur, maluerunt tamen iuste, si [298 1Kb] necessitas incubuisset, iusto cum rege occumbere, quam iniuste cum consanguineo triumphare. Heinricus  igitur premissa iam promissione deceptus, propriis mox collectis copiis, totis uiribus ipsos adiuuare regemque ceperat impugnare . uerum quia scriptum est: Mentita est iniquitas sibi , libet paululum immorari, et quemadmodum tunc mentita sit sibi iniquitas, explicare. Heuerardus haud secus Gislebertum a regis fide seiungere ualuit, donec regem eum se facturum promisit. Gislebertus autem Heinricum hac arte decipere uoluit, ut dum suo adiutorio regem deuinceret, ipsum deponeret, sibique regni solium obtineret. uerum Heuerardus longe aliter disposuerat. uoluit enim, si regem posset deuincere, utrosque regno priuare sibique usurpare, quemadmodum ex uerbis ipsius, que paulo antequam moreretur uxori sue  dixit, conicere possumus. Quam dum foueret in sinu: Iucundare, inquit, in gremio comitis, breui letatura in amplexibus regis. Quod non ita accidisse et iniquitatem sibi mentitam esse tempestas indicat presens.

23. Igitur, ut prefati sumus, huiusmodi promissione animatus immo deceptus, collecto exercitu, cum Gisleberto pariter atque Heuerardo regi preparant bellum. Quos contra rex properat letus, non eorum multitudine territus, sed de Dei pietate confisus. Sed ut scias quam facile est Deo in paucis plures uincere, et quod quisquam in abundantia uirtutis sue non saluabitur , audi antiquum a Domino renouatum miraculum. Regis milites supra Rhenum ad locum uocabulo Bierzuni   peruenerant, Rhenique alueum transire iam ceperant, ingnorantes, quod Heinricus cum prefatis comitibus tanta eis uicinitate esset iam proximus. Perpauci denique e nauibus egressi, uix equos ascendere seseque armis indui poterant, cum prenominatorum legiones non nuntiantur properantes, sed intuitu ipso cernuntur presentes. Tali igitur sese sunt mutuo sermone adgressi: Fluminis huius, ut cernitis, magnitudo socios nostros nobis succurrere, nosque  etiam, quamuis uolentes, illo redire non sinit; nec clam nobis est, quam ridiculum nostris presertim sit nacionibus fortes uiros se ostibus [299 1Kb] tradere et non resistendo mortem fugere, uitamque sempiternis obpropriis comparare. Quamquam enim euadendi, que nonnumquam hostibus obest, oblata desperatio et supplicandi sempiternum obproprium pugnandi nobis fiduciam prestent: ea tamen est, que nos presertim, ueritatis scilicet ac iustitie, causa pugnare compellit. Si enim terrestris domus nostra resistendo iniustitie dissoluatur, eternam non manu factam recipiemus in celis.« His itaque dictis accensi, hostes inter cursu prepeti transeunt. Rex denique tantam suorum constantiam non sine diuino instinctu [300 1Kb] esse considerans, quoniam, fluuio [301 1Kb]  intercedente, corporali presentia subuenire suis non poterat, recordatus populi Domini, qui repugnantes sibi Amalechitas orationibus Moysi serui Dei deuicerat, protinus de equo descendit, seseque cum omni populo lacrimas fundens ante uictoriferos clauos manibus domini et saluatoris nostri Iesu Christi adfixos sueque lancee impositos in orationem dedit; quantumque iusti uiri, secundum beati [302 1Kb] sententiam Iacobi, tunc ualeret oratio , res manifesta probauit. Eo namque orante, cum ex suis nullus occumberet, hostes sunt omnes in fugam conuersi; nonnullique eorum, cur fugerent, penitus ignorabant, quoniam quidem pre paucitate sese insequentes hostes uidere non poterant. Cesis igitur plurimis, Heinricus uehementer in brachio est  percussus, et quamquam lorice triplicis fortitudo ad carnem usque ensis aciem non admitteret, pondere tamen percussionis acerbe brachium est adeo in liuorem conuersum, ut nullis medicorum curis ita mederi posset, ne recurrente anno permagnum dolorem sentiret. Unde et multo post huius facinoris occasione ipsum fassi sunt hominem [303 1Kb] exiuisse. Sed quia lancee ipsius sancte memoriam fecimus, hic, qualiter ad eum peruenerit, inseramus.

24. Burgundionum rex Rodulfus, qui nonnullis annis Italicis imperauit, lanceam illam a Samson comite dono accepit. Erat enim exepta [304 1Kb] ceterarum specie lancearum, nouo quodam modo nouaque elaborata [305 1Kb] figura, habens iuxta lumbum medium utrobique fenestras. He pro pollicibus perpulcre  due acies usque ad decliuum medium lancee extenduntur. Hanc igitur Constantini Magni, sancte filii Helene, uiuifice crucis inuentricis, fuisse adfirmant, que media in spina, quam lumbum superius nominaui, ex clauis, manibus pedibusque domini et redemptoris nostri Iesu Christi adfixis, cruces habet. Heinricus itaque rex, ut erat Dei timens totiusque religionis amator, audito Rodulfum tam inestimabile donum habere celeste, nuntiis directis  temptauit, si premiis aliquibus id posset adquirere sibique aduersus uisibiles atque inuisibiles hostes arma inuictissima triumphumque perpetuum preparare. Quod cum rex Rodulfus modis omnibus se numquam hoc acturum ediceret, rex Heinricus, quia mollire hunc muneribus non potuit, minis terrere magnopere curauit. Omne quippe regnum eius cede atque incendiis se depopulaturum esse promisit. Quia uero quod patebatur munus erat, quo celestibus terra Deus coniunxerat [306 1Kb] , lapis scilicet angularis faciens utraque unum, Rodulfi regis cor emolliuit, iustoque regi iusta iuste petenti [307 1Kb] cominus tradidit. Neque enim pace presente simultati locus erat. Nam et eo, qui his crucifixus est, a Pilato ad Herodem properante, facti sunt amici in  illa die, qui prius inimici erant ad inuicem. Quanto autem amore rex Heinricus prefatum inestimabile donum acceperit, cum in nonnullis rebus, tum in hoc presertim claruit, quod non solum eo dantem se auri argentique muneribus, uerum etiam Sueuorum prouincie parte non minima honorauit. Deus autem, qui quo quisque quid animo peragat, intuetur, non muneris quantitatis sed bone uoluntatis inspector ac retributor, quanta ob prelibatam rem mercede eterno in seculo pium donauerit regem, indiciis quibusdam hoc etiam in tempore prodidit, dum contra se insurgentes hoc uictorifero preeunte signo semper hostes terruit atque fugauit. Hac igitur occasione, immo Dei uoluntate, sanctam rex Heinricus rompheam adeptus est; quam filio suo,  de quo [308 1Kb] inpresentiarum nobis sermo est decedens cum regno simul hereditario dereliquit Qui quanta donum inestimabile ueneratione coluerit, uictoria non solum indicat presens, uerum diuinorum, ut promturi sumus, admiranda largitio munerum. His itaque perterritis atque fugatis, rex rediit, non tantum de diuina miseratione magnificus.

25. Libet autem paululum immorari, et quod non fortuitu sed Deo disponente hec ita acciderint, enarrare. Quod luce nobis clarius constabit [309 1Kb] , si domini et saluatoris nostri Iesu Christi apparitionem, que post resurrectionem mulieribus ac discipulis facta est, in medium proferamus. Fidem Petri, dilectionem Ioannis supra pectus magistri in cena recumbentis, Thomas firmiter nouerat,  eos ad sepulcrum cucurrisse, nichilque preter linteamina inuenisse audierat, angelorum etiam uisiones, qui eum uiuere assererent, mulieribus apparuisse cognouerat. Sed esto; forte enim mulierum infirmitatem considerans, mulieribus non credebat. Cedo, inquam, sancte Thoma, si duobus discipulis ad castellum Emmaus properantibus, quibus non solum apparuit, sed et scripturas que de se erant apperuit [310 1Kb] , immo etiam secundum consuetum  morem panem benedixit, fregit, ac dedit, non credis; omnibus tamen condiscipulis, quibus ianuis clausis apparuit, quid fidem non adhibere contendis? Meministine, inquam, eundem Dominum et preceptorem tuum, cui te commoriturum promittebas, ante passionem hec omnia predixisse? Ait namque: »Ecce ascendimus Iherosolimam, et consummabuntur omnia que scripta sunt per prophetas de filio hominis. Tradetur enim gentibus, et illudetur, et flagellabitur, et conspuetur, et postquam flagellauerint, occident eum, et die tercia resurget .« Cur itaque eum resurrexisse dubitas, cum gentibus traditum, flagellatum, consputum, crucifixum, sicut predixerat, uideas? Haud ab re est, quod Deum tuum  manibus propriis tractare contendis. Ipse namque rex noster, qui ante secula operatus est salutem in medio terre , qui nouit omnia antequam fiant, multos preuiderat hoc errore perituros, ut est misericors et clemens: »Infer, ait, digitum huc, et mitte manum tuam in latus meum, et noli esse incredulus, sed fidelis .« , , exauda de Thoma agie, quod est: confitere autem Thoma sancte, et tua dubietate omne nostrum exclude amphibolum. Dominus, inquit, meus et Deus meus. O ambiguum omni laude dignissimum! O dubium cunctis seculis predicandum! Si tu non dubitares, non ego tam firmiter crederem. Si mulierum credentium, si condiscipulorum fidem hereticis, qui non uero corpore  dominum nostrum Iesum Christum resurrexisse latrabant, diceremus, multa nobis argumenta diabolica calliditate opponerent. Sed cum dubitantem Thomam corpus tractasse, uulnerum cicatrices tetigisse, ac mox dubitacione remota Deum et Dominum exclamasse audiunt, qui prius erant multisoni, mox ut pisces uidentur insoni; cognoscentes quia et uera caro est, que tractari potuit, et Deus, qui clausis ianuis intrauit. Et quod Thomas dubitauit, non fors sed diuina dispensacio fuit. Sic itaque, sic, rex piissime, insperata ob militum paucitatem uictoria diuine consilium prouidentie fuit, uolens mortalibus indicare quam carus Deo esset qui orando tam inmensum cum paucissimis triumphum optinere promeruit. Forte enim, immo  certe, et tu prius ignorabas, quam carus Deo existeres; quod post te cognoscere fecit, cum tanta uictoria honorauit. Sancti etenim uiri quid uirtutis habeant, et quanti in conspectu diuini examinis consistant, nisi probauerint, ignorant; quod ad Abraham filium immolare cupientis [311 1Kb] ex uerbis angeli dicentis colligere possumus; ait enim: »Ne extendas manum tuam super puerum, neque facias illi quicquam; nunc cognoui quod timeas Dominum  ,« id est te ipsum et posteros cognoscere feci. Nouerat enim Dominus et ante quam filium immolare uellet, quanta Abraham patriarcha sanctus eum caritate diligeret; sed is qui diligebat, quam perfecte diligeret, non nouit, donec per dilecti filii immolationem apertissime claruit. Possumus et hanc ex beati Petri promissione sententiam approbare. »Domine, inquit, tecum paratus sum et in carcerem et in mortem ire.« Cui Dominus: »Dico tibi, ait, Petre, non cantabit in hac nocte gallus, donec ter abneges nosse me .« O sancte Petre, melius quam tu te nouit qui fecit te. Tu profiteris, quemadmodum putas, ueram fidem; sed qui priusquam fiant omnia nouit, ter se negaturum te esse predixit. Huius  quippe sententie non inmemor, cum te postmodum, an se diligeres [312 1Kb] , interrogaret, magis ipsi credens quam tibi, amorem tuum hac temperata responsione declarasti, dicens: »Domine, tu omnia nosti, tu scis quia amo te . Conscientia quidem mea plus diligo te quam me, nisi quia te diligendo diligo me. Utrum autem, ut existimo, ita sese ueritas habeat, ipse quam ego melius nosti, qui me ut essem fecisti, ei ut te diligerem amore iustissimo inflammasti.« Bone itaque rex, non ob tuam hoc sed ob infirmorum actum est fidem, qui uictoriam non nisi in multitudine putant consistere et humanas res non nisi fortuitu prouenire. Scimus enim, quia et si cum 12 milibus [313 1Kb] legionibus transires ac uictoriam optineres, non  eam tibi, sed Domino, imputares. Et hec ratio est, quod te in paucis orando uoluit uincere, ut et in se sperantes ad amorem sui magis accenderet, et, te quantum diligeret, nescientibus indicaret. Sed his obmissis, ad narrandi seriem redeamus [314 1Kb] .

26. Est in Alsacie partibus castellum, Brisicau  patrio uocabulo nuncupatum, quod et Rhenus immodum insule cingens, et naturalis ipsa loci asperitas munit. In hoc itaque suorum Heuerardus posuerat multitudinem militum, quorum terrore non solum magnam sibi partem prefate prouincie uendicabat, uerum etiam circumcirca regis fideles misere laniabat. Rex denique bonus, non que sua sed que suorum erant considerans, collecto exercitu, in Alsatiam, ut prefatum castrum obsideat,  proficiscitur. Cumque eodem peruenisset, Frederici, qui cum eo tunc simul aderat, Mogontine sedis archiepiscopi, exhortatione episcoporum quamplurimi, defixis noctu per girum amissis tentoriis, ceperunt regem deserere clamque ad ciuitates proprias fugere, Frederico cum eodem subdole permanente. Quod regis milites considerantes, huiusmodi regem sunt sermone adgressi: »Consule, rex  saluti tue, loca hec deserens et Saxoniam petens. Nec clam te est, quod Heinricus frater tuus bellum tibi inferre conetur; qui si tam paruas tecum esse copias senserit, ita irruet repentinus, ut nec fugiendi quidem sit locus. Melius est igitur reparato exercitu iterum redire, quam aut mori misere, aut turpiter fugere.« Quibus rex inperterritus, ut quondam suis Iudas cognomento Machabeus: »Nolite, ait, nolite talia loqui; et si adpropinquauit tempus nostrum, moriamur in uirtute, et non inferamus crimen glorie nostre . Melius est enim pro uera iustitia mortem subire, quam eam fugiendo turpiter uiuere. Denique si illos Dei ordinationi resistentes, auxilium a multitudine sola et non a Deo sperantes,  iniuste preliari, mori et ad irremissibiles herebi penas descendere iuuat, nichilominus nos immo acrius pugnare delectet, qui et preliari pro iusticia securi, et preliando, si sors carnis uniuerse acciderit, securius possumus mori. Nam pro iusticia pugnaturos, ob copiarum paucitatem ante pugne experimentum terga dare, Deo diffidere est.« His dictis non solum eos a fuge proposito reuocauit, uerum etiam, ut uehementer pugnarent, protinus animauit.

27. Unum autem, unum, pater egregie, uelim diligenter adtendas; quod cum audieris, plus eum animi passiones quam hostes uicisse miraberis. Huiusmodi uincere aduersarios, permittente Deo, nonnumquam et peccatores possunt; inconcussam autem  animi tenere uirtutem, prosperis scilicet non eleuari et aduersis non frangi, perfectorum solummodo est. Audi igitur in tanta hac fluctuante procella, quo fidei supra petram, que Christus est, sit ardore fundatus. Comes quidam tunc prediues secum erat, cuius multitudo militum regis aciem condecorabat. Hic itaque uidens, quam plurimos ex regis acie desertores ac transfugas fieri, non interiorem sed exteriorem considerans hominem, tacitus hec secum uoluere cepit: »Quicquid regem in hac turbatione constitutum petiero, sine dubio impetrabo, presertim cum et acre bellum nobis immineat, ac ne se deseram timeat.« Nuntiis itaque directis, regi supplicat, ut abbatiam quandam Laresheim dictam [315 1Kb] , prediis ditissimam, ei  concedat; cuius possessionibus quod sibi deerat ac militibus suis ministrare preualeat. Rex autem, columbina non solum sed, ut erat, uipperina calliditate suffarcinatus, non hoc quod portenderet [316 1Kb] animaduertere minime potuit; unde et huiusmodi nuntiis apologeticum dedit: »Illi, quid super hac re sentiam, uerbis ipse potius explicabo quam nuntiis.« Quod qui hoc direxerat audiens, inmensa est  animi affectus leticia, sperans, se quod poposcerat impetrasse. Unde et more [317 1Kb] inpaciens, regem adit, eumque sentenciam super hac re promere postulauit. Cui rex, populo circumstante: »Obedire, inquit, magis oportet Deo quam hominibus. Quis enim sanum sapiens ignorat, te hec non petitionis humilitate sed comminationis auctoritate dixisse? Scriptum est: Nolite sanctum dare canibus . Quod quamuis a doctoribus spiritaliter intelligendum esse predicetur, ego tamen satis me dare sanctum canibus censeo, si monasteriorum predia, que a religiosis uiris Deo sunt militantibus tradita, tulero, seculoque militantibus dedero. Tibi uero tam procaciter iniusta petenti, sub testimonio totius populi, nec hoc nec aliud te  umquam a me accepturum esse testificor. Si cordi tibi est ceteris cum infidelibus auolare, quanto citius, tanto melius.« His auditis, quia facies mentis est speculum cordis [318 1Kb] , uerecundiam uultus rubore nudauit, concitusque regis ad pedes corruens, se peccasse, se grauiter deliquisse, confessus est. Perpende itaque, qua constantia [319 1Kb] athelta Dei non solum uisibiles, uerum etiam inuisibiles conterat hostes; antiquus etenim hostis non eum se nocuisse putauit, dum tot fortissimos principes contra illum surgere persuasit, fratrem etiam, qui ei regnum auferret, instigauit, quoniam exteriora hec esse damna cognouit; unde et prefatum comitem ad expetendam sanctorum hereditatem incitauit, quatinus eo rex uelocius offensam Dei incurreret,  quo seruorum Dei stipendia suis iniuste militibus traderet. uerum quia nequiuit, nunc, quantum rex sanctus, ob temptationis huius constantiam Deo pro se pugnante, creuerit, in medium proferamus.

28. Dauid sanctus ex persona Domini dicit: »Si populus meus audisset me, Isrel si in uiis meis ambulasset, pro nichilo forsitan inimicos [320 1Kb] eorum humiliassem, et super tribulantes eos misissem manum meam .« Quod in hoc rege Dominum audiente atque in uiis eius ambulante esse completum, quam prompturus sum, ratio declarabit. Heuerardus atque Gislebertus, audito regem in Alsatia esse, quoniam neminem, qui eis resisteret, uerebantur, permagno collecto exercitu, Rheni alueum ad Andernacha pertranseunt, regisque fideles circumquaque  demoliri procedunt. Huto sane, Herimanni Sueuorum ducis frater, necnon et Chuonradus cognomento Sapiens, quos superius regi diximus esse fideles, ipsis in partibus erant. Sed quia eorum copie istorum copiis multo inferiores extiterant, his occurrere [321 1Kb] trepidabant. uerum iubente Deo, non locutionis sed inspirationis modo, hos multis cum spoliis redeuntes pone secuntur. Cumque paululum processissent, quidam eis flens et eiulans obuiauit  sacerdos. Qui rogatus ab eis unde iret, cur fleret? »Ab istis, inquit, predonibus ego uenio, qui paupertatis mee erumnam uno quod solum possederam iumento ablato dilatarunt.« Quod cum prefati [322 1Kb] Huto ac Chuonradus audirent, si Gislebertum atque Heuerardum uiderit, examussim sunt sciscitati. Quo respondente: »Quoniam cum preda cunctis pene trans Rhenum missis, ipsi soli cum eorum electis militibus, quod nec bene uertat! capiunt cibum;« tanta celeritate super eos irruunt, ut, si uideres, non eos currere [323 1Kb] sed diceres transuolare [324 1Kb] . Quid plura? Heuerardus gladiis occiditur, Gislebertus Rheni undis submergitur, quas quoniam pre multitudine sorbere [325 1Kb] non potuit, anima recedente defecit. Ceterorum uero nemo aufugiit, qui non aut uiuus ligaretur,  aut gladio truncaretur. uides igitur, quemadmodum super regem tribulantes Dominus manum miserit, quem in uiis suis ambulasse cognouit.

29. Dum hec aguntur, rex in Alsatia horum inscius, mori potius quam aduersarios fugere est paratus. Accidit itaque, ut, quemadmodum ei moris erat, mane primo, quoniam eclesia longe aberat, super equum conscenderet [326 1Kb] , eoque se munitum orationibus iret, dum directis procul obtutibus, obuiare sibi nimia celeritate hominem uidit, quem ilico nuntium esse intellexit [327 1Kb] . Et quia is qui uenerat prospera nuntiabat, mox ut regem uidit, subsecuturam letitiam quodam proludio hilaritatis ostendit. Hoc igitur inditio, quia secunda eum qui aderant  nuntiare intellegunt, arrectis auribus ut eum audiant currunt. Quibus moderata huius processio, capillorum ac uestium compositio, honesta salutatio, annus erat. uidit rex populum anhelare, et quod dicendi moram [328 1Kb] nuntius faceret, grauiter ferre. »Age, ait, ad quod missus es fare, preposterato ordine rem prius iniice [329 1Kb] , circumstantium metus adime, eorumque animos gaudio exple; dehinc per longa exorsa et rhetorum prohemia salutationibus nos demulce. Non qualiter, sed quid dicas, presens tempus expectat. Malumus enim rusticana simplicitate letari, quam Tulliana facetia periclitari.« His auditis, Heuerardum atque Gislebertum hominem exutos esse, primo impetu nuntiauit, uolentemque, qualiter hoc acciderit, prosequi, rex manu compescuit,  ac mox de equo descendit, seseque, cum lacrimis Deo gratias agens, in orationem dedit. Qua expleta, surrexit, atque itinere quo ceperat Deo se commendaturum ad eclesiam tendit.

30. Hoc in tempore Bertaldus Bagoariorum dux, Arnulfi ducis frater, uir strenuus, regis partibus toto fauebat conamine. uolens itaque rex, ut quemadmodum tribulationis preterite ita et leticie presentis  fieret particeps, sequenti die, quanta erga eum Dominus beneficia egerit, nunciis directis apperuit. Cui etiam in augmentum leticie, quoniam coniugali [330 1Kb] , minime tenebatur uinculo, demandauit ac iuramento promittere fecit, ut si sororem suam, scilicet Gisleberti uxorem, habere posset, eam illi coniugio copularet; quod si minus procederet, ipsius Gisleberti ex eadem sorore genitam, quam penes se habuerat, fere iam nubilem, maritali ei coniugio traderet. Quo audito, Bertaldus immenso est gaudio affectus; elegitque potius nondum nubilem filiam expectare, quam matrem, que iam nupserat, tollere.

31. Fridericus denique Magonciacensis eclesie archiepiscopus, cuius consilio episcoporum nonnulli  regem dimiserant, ut quam occulte gestabat iam infidelitas cunctis pateret, decem ferme ante prenominatorum diebus interitum regem deseruit, ac Magonciam concitus uenit; in qua nichil moratus, Metensem urbem adit. Disposuerat enim regis frater Heinricus, redeuntibus Heuerardo atque Gisleberto, cum eodem Friderico isthic exercitum congregare, sicque regi in Alsatia degenti bellum maximum preparare. Cumque illo peruenisset nominatus archiepiscopus, insperate et non oportune nuntii ei occurrunt, qui iam prelibatos principes morte intercedente non uiuere dicunt. Quo audito, animo consternatus, quid faceret penitus ignorabat.

32. Rex interea, Alsatiam deserens, Franciam occupabat [331 1Kb] . Cuius ob metum Magoncie ciues redeuntem archiepiscopum intra urbis menia non  suscipiunt. Unde factum est, ut non multo post a regis fidelibus captus, et ante sui presentiam adductus, custodie sit in Saxonia traditus. In qua aliquandiu commoratus, miseratione regis dignitati est pristine restitutus.

33. Heinricus denique regis, fratris scilicet sui, terrore exanimatus, in castellum uocabulo Capremons, ingeniis non solum hominum, uerum natura ipsa munitum, ingredi uoluit. Quod soror eius, uidua uidelicet Gisleberti, prenoscens, non solum ne id facere posset prohibuit, uerum huiusmodi eum sermonibus conuenit: »Pro! non tete miseriarum mearum tedet, quas coniuge interempto perpetior, nisi etiam meis te in municionibus occludendo regis iram super regionem hanc uelut aquam effundas?  Non feram, non patiar, non sinam; non tanta uecordia michi innata inerit, ut ex meis incommodis tua compares commoda.«

34. His Heinricus auditis, cum aliud quod faceret ignoraret, adsumptis secum, quorum presidio iuuaretur, quibusdam episcopis, die quadam nudis pedibus regis ad pedes ipso ignorante peruenit, supplexque misericordiam implorauit. Cui rex: »Indignum, inquit, facinus tuum misericordiam non meretur. uerum quia uideo te humiliatum coram me, non inducam malum super te.« Iussit eum itaque rex ad palatium suum, quod in Francia in loco qui Ingelenheim dicitur constitutum est, proficisci, sollertique illum uigilantia custodiri, quoad ire remota paululum egritudine, quid super eo faceret, sapientum consilio definiret.


 EXPLICIT LIBER QUARTUS DEO GRATIAS.



[LIBER QUINTUS.]



INCIPIUNT CAPITULA LIBRI QUINTI.

 1. Qualiter Herimannus Sueuorum dux Liutulfo filio regis filiam suam nomine Itam coniugem daret.

2. De eclipsi solis et apparitione comete.

3. De eo quod rex Hugo Romam quotannis oppresserat.

4. De Berengario et Anscario fratribus, quorum Anscarium in Camerino et Spoleto marchionem constituerat.

5. De Serlione quem rex Hugo contra Anscarium mittit, et de uerbis Anscarii [332 1Kb] .

6. De bono consilio Wikberti boni militis, et malo Arcodi mali militis [333 1Kb] .

7. De prima pugna inter Sarlionem et Anscarium, in qua Wikbertus occisus est fugiitque Arcodus.

 8. De alia pugna, in qua Anscarius Hattonem comitem hasta occidit, ac postmodum de equo cadens ab hostibus est ipse occisus, Sarliusque marca potitur.

9. De Hugone rege, qui Constantinopolim nuntios  dirigit propter naues et Grecum ignem.

10. De rege Hugone, qui Berengarium execare [334 1Kb] uoluit, sed propter Lotharium non potuit, qui hoc Berengario nuntiauit; et de fuga eiusdem Berengarii uxorisque eius.

11. Inprecatio contra montes qui Berengarium et Willam transire permiserunt.

12. Qualiter Herimannus dux Berengarium suscepit et ante regis presentiam duxit.

13. De eo quod rex Hugo nuntios suos regi Ottoni dirigit, pollicens pecuniam si Berengarium non recipiat, quod omnino impetrare non ualuit.

14. De eo quod imperator Grecorum Romanos Hugonem rogat, ut suam filiam coniugem suo det nepoti filio Constantini.

 15. De pugna nauali quam Romanos cum Ingero rege Russorum fecit, quem mirabiliter uicit.

16. De eo quod rex Hugo ad Fraxinetum pergens, Grecos cum nauibus eo dirigit.

17. De eo quod rex Hugo Fraxinetum destruere potuit sed noluit.

 18. De Amedeo Berengarii milite, qui exploratum in Italiam uenit.

19. De eo quod rex Hugo pactum Hungariis dedit eosque in Hispaniam misit.

20. De eo quod rex Hugo filiam suam, quam ex concubina habuerat, Constantinopolim mittit.

21. De fortitudine et pulchritudine Constantinopolitani palatii, et qualiter Stephanus atque Constantinus suum patrem de palatio eiecerint et monachum fecerint.

22. De eo quod idem uoluerunt Constantinum Porphyrogenitum deicere; a quo sunt et ipsi capti atque in monasterium missi; et per quem eorum consilium sit palam factum.

23. De yronica patris susceptione et locutione,  quando filii ad monasterium uenerunt.

24. Oratio imperatoris Romanu, quam pro filiis egit, Deo gratias agens.

25. De eo quod Constantinus et Stephanus custodia obseruantur.

 26. De aduentu desiderati Berengarii in Italiam, et quod Mannasses eius partibus fauet.

27. Qui principes prius Hugonem desererent, et cur.

28. De eo quod rex Hugo filium suum Lotharium Mediolanium mittit, ad misericordiam omnium Italorum.

29. De Ioseph episcopo per Berengarium Brixia expulso, et Antonio eodem constituto.

30. Cur Berengarius Placentinum et Papiensem dimitteret episcopos, et cur Liudprandum clericum parentes sui Berengario commendauerint.

31. De Hugone rege qui cum omni pecunia in Prouinciam iuit, et de Raimundo qui suus miles factus est.

 32. De uxore Berengarii que passa est crimen incesti, et qualiter inde sit liberata.

33. De pecunia quam Berengarius causa Hungariorum pauperibus et ecclesiis Dei tulit.


 EXPLICIUNT CAPITULA.



INCIPIT LIBER QUINTUS.

 1.  Factum est, ut post mortem Heuerardi atque Gisleberti, necnon et Heinrici fratris regis inclusionem, concurrentibus undique ad regem congratulationis causa proceribus, ueniret et uir ditissimus, Sueuorum dux Herimannus; qui post congratulationis satietatem talibus regem est adgressus sermonibus: »Non clam domino meo est, cum prediorum latitudine, tum pecuniarum inmensitate prediuitem me absque liberis esse; nec est preter unam paruulam gnatam, qui mearum rerum me decedente heres existat. Placeat itaque domino meo regi filium suum paruulum LIUTOLFUM mihi adoptare in filium, quatinus unice filie mee maritali commertio sotiatus, me migrante mearum fiat rerum hereditate magnificus.« Hoc itaque quia placuit  regi consilium, quod poposcerat sine dilatione compleuit.

2. Hoc in tempore , ut ipsi bene nostis, sol magnam et cunctis terribilem passus est eclipsin, sexta feria, hora diei tertia; qua etiam die Abderahamem [335 1Kb] , rex uester, a Radamiro christianissimo rege Gallitie in bello est superatus  . Sed et in Italia octo continuis noctibus mire magnitudinis cometa apparuit, nimie proceritatis igneos ex sese radios fundens, subsecuturam non multo post famem portendens, que magnitudine sui misere uastabat Italiam.

3. Ea siquidem tempestate, Hugone rege turpiter expulso, Albericus, ut prefati sumus, Romane ciuitatis monarchiam obtinebat. Quem rex Hugo quotannis  grauiter opprimebat, gladio et igne que poterat uniuersa consummans [336 1Kb] , adeo ut ciuitates preter Romam, in qua ipse consederat, omnes auferret. Sed et ipsam sine dubio cum depopulando tum ciues muneribus corrumpendo conquireret, nisi oculta iusti Dei illi sententia [337 1Kb] prohiberet.

4. Per id [338 1Kb] tempus Berengarius [339 1Kb] atque Anscarius in Italia fratres clarebant, uno quidem patre, Adelberto scilicet, Eporegie ciuitatis marchione, sed non una matre progeniti. Berengarium scilicet, uti prefati sumus, Gisla, Berengarii regis filia, Anscarium autem Hermengarda, Adelberti Tuscie prouincie marchionis, quam ex Berta, regis Hugonis habuerat filia, peperit. Quorum Berengarius consiliis prouidus, ingenio callidus; Anscarius uero ad quodlibet  facinus promptus. Quem et rex Hugo nimis suspectum habuerat, ne se occideret [340 1Kb] ac regnum sibimet obtineret. Consilio itaque accepto, quia Tedbaldus [341 1Kb] marchio hominem exierat, Spoletinorum eum ac Camerinorum constituit marchionem, quatinus eo securius uiueret, quo longius hunc ab sese sequestratum esse cognosceret. Quo dum profectus esset, uti animi inpaciens erat, quicquid ex rege mali cogitando mens ei suggesserat, rerum signis continuo declarabat. Quod Hugonem minime latuit.

5.  Igitur quod remedium huic egritudini dare posset excogitans, Sarlionem ad se, Burgundionum [342 1Kb] ex gente progenitum, aduocat. Cui et ait: »Camerinorum ac Spoletinorum hominum non est  mihi fides incognita. Est enim calamo similis, cui si innisus fuerit homo, perforabit manum eius. uade itaque, atque a me suscepta pecunia, mentes eorum corrumpe, ab Anscarii dilectione eos amoue, tibique coniunge. Te nemo est qui possit [343 1Kb] facere, cum melius, tum commodius. Habes enim illius Tedbaldi, mei nepotis defuncti optimi marchionis, uxorem, cuius auxiliis fretus cunctus ad te ueniet populus.« Profectus denique, haud secus atque rex predixerat Camerinorum ac Spoletinorum populus egit. Congregata itaque multitudine, ad eam in qua Anscarius erat ciuitatem properare festinat [344 1Kb] . Quod cum audisset Anscarius, antesignanum [345 1Kb] suum nomine Wikbertum talibus adorsus est uerbis:


 uersus.


»Sarlius inbellis, multorum fisus in armis,
Pugnaturus adit; cui fortes pectore et armis
Occursare decet bellumque inferre cruentum.
Lecta manus iuuenum, bellisque exercita multis,
Est huc [346 1Kb] tendentem que me comitata patronum,
Protinus adueniet, fuluo decorata metallo.«

6. His auditis, Wikbertus, ut erat uir non audatia solum uerum etiam scientia fretus: »Mane, ait, ac copias prout potis est congregato [347 1Kb] . Pergraue est enim, exercitui cum tam paucis numeroso occurrere. Sed et si quibuscum res agitur animaduertis, heres sunt, haud segnius atque nos bello assuefacti.« Iam Anscarius Wikberto recta sibi consulenti coniuere decreuerat, directisque usquequaque nuntiis,  congregare exercitum cuperat, cum Arcodus quidam, Burgundionum sanguine ortus, Wikbertum ista consulentem dictis increparet amaris: »Chremeti, inquit, similis es, qui ob Thrasonis metum Thaidi de occludendis edibus consilium, quoad aduocatos sibi a foro duceret, dedit; quem cum Thais prohiberet  : Quod cum salute tua, ait, cauere possis, stultum admittere est. Malo ego nos prospicere, quam ulcisci [348 1Kb] accepta iniuria! Optime, Wikbertus, inquam, Thrasonis fecisti memoriam militis, qui rabido prius ore deseuiens, cum ad rem ueram uentum esset, Syriscum in dextro cornu, Symalionem in sinistro constituens  , ipse sibi locum post principia  elegit. Burgundiones enim garrulos [349 1Kb] esse, uoraces ac inbelles, nullus qui eos  nouerit ambigit. Sed et quam perfortiter sepe feceris, quas fugiendo declinasti, cicatrices indicant corporis.«

7. Huiusmodi itaque Anscarius atque Wikbertus exitati dictis, ubi Sarlium esse cum multis audiunt, quam mox cum paucis properare contendunt. Sex [350 1Kb]  Sarlius acies habuerat, quarum tres contra Anscarii unam, in qua et ipse erat, direxerat. Ipse uero fluuio interiecto rei spectans euentum, cum tribus remanserat. uerebatur enim, quod nec tanta eum quiret multitudo defendere, si suos in eum Anscarius posset obtutus inducere. Haud mora, bellum incipitur, in quo Arcodus, quia fugerat, non uidetur, Wikbertus uero morte tenus uulneratur, quoniam quidem mori satius quam fugere duxit. His itaque omnibus ab Anscario debellatis, duas ei iterum Sarlius acies mittit, una solummodo secum retenta. Cumque Anscarius, quis suorum in campo occumberet, uellet inquirere, non suo tantum quam aliorum sanguine cruentatus Wikbertus ei occurrit. Cui et ait: »Due contra nos acies [351 1Kb] perpulcre armis  instructe adueniunt, quas te potius declinare quam expectare etiam atque etiam rogo. Arcodus, ut ipse bene nosti pugne huius incentor, qualiter aufugerit, uides. Ego uero positus in extremis, non cogito iam de pugna, sed misericordem Deum rogo pro anima, ne mihi imputet [352 1Kb] , que ob dilectionem tui hodie commerui crimina, hominum neci dando corpora multa.« His expletis, expirauit.

8. Collectis itaque Anscarius quos potuit, duabus phalangis occurrens, eas inter furibundus insiliit stragemque innumeram dedit. Comes quidam, Hatto nomine, duabus illis preerat aciebus, qui hac Anscario occurrit fidutia, quoniam, confracta iam lancea, solam in manu eius uiderat hastam. Quem dum intuitus esset Anscarius: »Tune es, infit, qui contempto crucis et sanctorum iuramento, periurus  in nomine Dei tui me tuum dominum deseruisti, et ad uulpem Sarlium transfuga ac desertor abisti?

Esse aliquos manes et subterranea regna  ,
in quibus periuri puniantur, Cocitum [353 1Kb] etiam et

Stigio ranas in gurgite nigras  ,
qui usque modo somniasti, re ipsa quam mox experire!« Hec dicens, hastam, quam sine ferro gestabat, per os illius ualide iaciens, sanguine cerebroque respersam per occipitium eduxit; enseque abstracto, quoniam multi super se irruerant, dimicare nauiter cepit. Cumque, nullis sibi amminiculantibus, omnium pene hostium solus impetum sustineret, huc illucque discurrens, sonipes quo  insederat [354 1Kb] adeo in scrobem cecidit, ut collo supposito pedibusque sursum erectis, eo usque super Anscarium iaceret, donec ab irruentibus hostibus directis missilibus occideretur. Quo mortuo, Sarlius marca secure potitur, et rex Hugo gaudio inmenso afficitur.

 9. Dum hec aguntur, montana quibus ab occidua [355 1Kb] seu septemtrionali Italia cingitur parte, a Saracenis Fraxenetum inabitantibus crudelissime depopulantur [356 1Kb] . Quamobrem Hugo rex consilio accepto, nuntios Constantinopolim dirigit, rogans imperatorem Romanon, ut naues sibi Greco cum igne transmittat, quas chelandia patrio sermone Greci cognominant. Hoc autem eo fecit, ut dum terrestri itinere ipse ad destruendum tenderet Fraxinetum [357 1Kb] , eam partem qua mari munitur Greci nauigio obsiderent, eorumque naues exurerent, ac ne ab Hispania uictus eis aut copiarum subsidia prouenirent, diligentissime prouiderent.

10. Interea Berengarius, memorati frater Anscarii atque Aeporegie ciuitatis marchio, occulte  quedam in regem cepit moliri. Quod dum regi compertum esset, simulata beniuolencia dissimulataque ira, dum ad sese ueniret, luce eum priuare disposuit. Filius denique eius, nomine Lotharius rex, et ipse paruus ac necessariarum sibi rerum adhuc ignarus, quoniam consiliis his interfuit, celare quemadmodum puer haud potuit, uerum destinato ad Berengarium nuntio, quod sibi pater suus facere uellet, apperuit. Hoc denique Berengarius ut audiuit, Italiam quam mox deseruit, ac per montem Iouis in Sueuiam ad Herimannum ducem properauit; uxorem uero suam Willam per aliam uiam ad eandem prouinciam uenire precepit. Que tempore [358 1Kb] digressionis sue per montem Auium  , feta partuique uicina, qualiter montes tam asperos  atque inuios transire pedibus poterit [359 1Kb] , satis nequeo mirari; nisi quia fortunas omnes aduersas mihi fuisse certo scio. Sed ah! quam sibi decipulam Lotharius preparauerit, futuri ignarus uidere non potuit. Dum enim Berengario consuluit, qui regnum et uitam auferret sibimet preparauit. Imprecor itaque non Lothario, qui puericie leuitate peccauit, idque postmodum amare penituit, uerum montibus illis crudelibus, contra insuetum omnibus morem facile eis iter prebentibus. Itaque libet in eorum mihi nunc contumeliam exclamare:

11. Improbe [360 1Kb] mons Auium, tali
Conseruas quia nam pestem,
Inuius esse soles etiam,
Tempore quo Cererem messor
 Tempore quo radiis Phebi
Pessime nunc es inaudito
Peruius? atque utinam possent
Protinus in baratrum auulsus [361 1Kb]
Ecce Berengarium seruat,
Mons transire Iouis, mirum haud
 Et seruare malos, uocitant
Sanguine qui gaudent hominum,
Quid loquar? ecce Deum cupio
Conscissusque chaos cunctis
Neque tu nomine dignus,
Nunc quam perdere possis
Cum sol igneus ardet,
Curua falce reposcit [362 1Kb] ,
Cancri [363 1Kb] sidus adurit.
Rigide [364 1Kb] tempore brume
Mea nunc uota ualere,
Aliis montibus isses.
Sinit et tramite recto
Suetos perdere sanctos,
Heu quos nomine Mauros,
 Iuuat et uiuere rapto.
Tete fulmine aduri,
Fias tempore cuncto.

12. Igitur Herimannus, Sueuorum dux, uenientem ad se Berengarium benigne suscepit, eumque magno cum honore ante piissimi regis Ottonis presentiam duxit. Quem quanta rex deuotione susceperit, quantisque muneribus donauerit, quantumque honorauerit, stilus meus se scribere [365 1Kb] posse diffidit. uerum quantum poterit designatis, cuius sanctitatis quanteque humanitatis rex fuerit, quante etiam improbitatis Berengarius extiterit, facile prudens lector animaduertere poterit.

13. Rex Hugo, audita Berengarii fuga, nuntios suos regi Ottoni dirigit , secundum uoluntatis  sue deliberationem auri argentique copiam se ei daturum, si Berengarium non susciperet eique amminicula non conferret, promittens. Quibus rex apologeticum [366 11Kb] huiusmodi dedit: »Berengarius non ob domini uestri deieccionem, uerum, si potis est, ob reconciliationem, nostram adiit pietatem. Qua in re si amminiculari illi penes dominum uestrum potero, gazas a se mihi promissas non solum non suscipio, uerum meam illi libentissime tribuo; Berengario uero, seu cuilibet nostre pietatis clementiam imploranti, mandasse subsidium non prebere, summe dementie est. Perpende itaque, quanta eum rex pius caritate dilexerit, qui promissam non solum non accipere, sed propriam pro illo pecuniam uoluit dare.

 14. Dum hec aguntur [367 8Kb] , Constantinopolitanus imperator cum regis Hugonis nuntiis suos pariter dirigit, mandans, naues et omnia que desideraret se ei daturum, si nepoti suo paruulo sibi omonimo, Constantini filio, filiam suam coniugem daret. Constantinum autem Leonis imperatoris [368 22Kb] , non ipsius  Romanum, filium dico. Tres enim hi cum Romano simul imperitabant, eiusdem uidelicet duo filii, Stephanus atque Constantinus, necnon et hic de quo in presentiarum sermo est, Constantinus Leonis imperatoris filius. Rex itaque Hugo, hac audita legatione, directis iterum nuntiis, Romano denuntiat, se legitimo ex coniugio filiam non habere; sed si ex concubinarum filiabus uellet, egregiam ei forma posse prestare. Et quoniam Greci in Geneseos nobilitate, non que mater sed quis fuerit pater, inquirunt, imperator Romanos naues continuo Greco cum igne preparauit, munera maxima misit, atque ut illam nepoti suo coniungeret mandauit. uerum quoniam meus uitricus, uir grauitate ornatus, plenus sapientia, regis Hugonis fuerat nuntius, pigrum  michi non hic sit inserere [369 50Kb] , quid eum de imperatoris sapientia et humanitate, et qualiter Rusios uicerit, audiui sepius dicere.

15. Gens quedam est sub aquilonis parte constituta, quam a qualitate corporis Greci uocant , Rusios, nos uero a positione loci nominamus Nordmannos. Lingua quippe Teutonum nord aquilo, man autem dicitur homo [370 1Kb] ; unde et Nordmannos aquilonares homines dicere possumus. Huius denique gentis rex uocabulo Inger erat; qui collectis mille et eo amplius nauibus Constantinopolim uenit. Quod Romanos [371 8Kb] imperator ut audiuit, quoniam naualem suum exercitum directum contra Saracenos et ad insularum custodiam habuit, estuari cogitationibus cepit. Cumque cogitationibus non paucis insomnes  noctes duceret, et Inger cunta mari uicina diriperet, nuntiatum est Romano, 15 semifracta se habere chelandia [372 9Kb] , que populus ob uetustatem sola reliquerat. Quod ut audiuit, , tus calafatas, hoc est nauium compositores, ad se uenire precepit, quibus et ait: »Properantes sine dilatione, ea que remanserant, chelandia [373 9Kb] preparate. Sed et argumentum, quo ignis proiicitur, non in prora solum, uerum etiam in puppi, insuper in utrisque lateribus ponite.« Compositis itaque secundum iussionem suam chelandiis, sapientissimos in eis uiros collocat, atque ut regi Ingero occurrant denuntiat. Profecti denique, cum in pelago eos positos rex Inger aspiceret, ut uiuos illos caperet, exercitui suo precepit et non occideret. Denique miserator et  misericors Dominus, qui se colentes, se adorantes, se deprecantes, non solum protegere sed et uictoria uoluit honorare, uentis tunc placidum reddidit mare. Secus enim ob ignis emissionem Grecis esset incommodum. Igitur in Rusorum medio positi, ignem circumcirca proiiciunt. Quod dum Rusi conspiciunt, e nauibus confestim sese in mare proiiciunt, eliguntque potius undis submergi quam igne cremari. Alii tunc loricis et galeis onerati, numquam uisuri, ima pelagi petunt; nonnulli uero natantes, inter ipsos maris  fluctus uruntur, nullusque die illa euasit, qui fuga sese ad terram non liberauit. Rusorum etenim naues, ob paruitatem sui, ubi aque minimum transeunt, quod Grecorum chelandia [374 9Kb] ob profonditatem sui facere nequeunt. Inger [375 1Kb] ingenti cum confusione [376 1Kb] postmodum ad propria est reuersus. Greci uero uictoria potiti, uiuos secum multos ducentes, Constantinopolim regressi sunt leti. Quos omnes Romanos, in presentia regis Hugonis nuntii, uitrici scilicet mei, decollare precepit.

16. Rex itaque Hugo congregato exercitu, classibus per Tirrenum mare ad Fraxinetum directis, terrestri ipse eo itinere pergit. Quo dum Greci peruenirent, igne proiecto Sarracenorum naues mox omnes exurunt. Sed et rex Fraxinetum ingressus, Sarracenos  omnes in montem Maurum fugere compulit; in quo eos circumsedendo capere posset, si res hec, quam prompturus sum, non impediret.

17. Rex Hugo Berengarium, ne collectis et ex Francia et ex Sueuia copiis super se irrueret regnumque sibi auferret, maxime timuit. Unde non bono accepto concilio, Grecos ad propria mox remisit; ipseque cum Saracenis hac ratione fedus iniit, ut in montibus qui Sueuiam atque Italiam diuidunt starent; ut si forte Berengarius exercitum ducere uellet, transire eum omnimodis prohiberent. Eo uero constituti, quam multos christianorum ad beatorum apostolorum Petri et Pauli limina transeuntium sanguinem fuderint, ille solus scit numerum, qui eorum nomina scripta tenet in libro uiuentium. Quam inique  tibi rex Hugo regnum defendere conaris! Herodes, ne terreno regno priuaretur, innocentes multos occidit; tu, ut obtineas, nocentes et morte dignos dimittis, atque utinam ea ratione nocentes illi tunc uiuerent, ne nocentes [377 1Kb] postmodum interimerent. Puto, sed quod uerius est, credo, te non legisse, immo nec audiuisse, qualiter iram Domini incurreret rex Isrel Achab, dum regem Sirie, uirum morte dignum, federatum dimitteret Benadab. Unus enim de filiis prophetarum dixit ad Achab: Hec dicit Dominus: Quia dimisisti uirum dignum morte de manu tua, erit anima tua pro anima eius, et populus tuus pro populo eius . Quod et factum est. uerum quantum tibi hec in re obfueris, stilus noster suis in locis oportunius enarrabit.

 18. Tempore quo Berengarius ab Italia fugiit , quendam secum Amedeus nomine militem duxit, adprime nobilem, et ut postmodum claruit, non Ulixe calliditate ac temeritate inferiorem. Fortissimus rex Otto cum, nonnullis inpeditus rebus, tum quotannis ab Hugone rege muneribus inmensis delinitus, Berengario copias prestare non posset, ipse quem prefatus sum Amedeus Berengarium ita conuenit: »Nec clam te est, domine mi, quam inuisum rex Hugo imperio se duro Italicis cunctis effecerit;  presertim cum et concubinarum filiis ac Burgundionibus sit dignitates largitus, nec ullus inueniatur Italicus, qui aut expulsus aut non dignitatibus omnibus sit priuatus. Et quod in regem non aliquid moliuntur, hec causa est, quoniam quidem, quem sibi constituant principem, non habent. Si itaque nostrum aliquis mutato habitu, ne agnosceretur, eo tenderet eorumque uoluntatem inquireret, consilium nobis procul dubio bonum exculperet.« Cui [378 1Kb] Berengarius: »Te, inquit, cum commodius, tum nemo potest facere melius.« Igitur Amedeus mutato habitu, cum pauperibus, qui orationis gratia Romam pergunt, Romam quasi profecturus, Italiam petit, principes conuenit, et quid unusquisque cordi haberet inquisiuit; neque enim eodem omnibus se habitu ostendebat,  nunc niger alii [379 1Kb] , subrubeus alii, maculosus alii uidebatur. uerum fama, malum quo non uelotius ullum mobilitate uiget  , eum in Italia esse, auribus regis innotuit. Quem dum diligenter iuberet inquirere, ipse prolixam et pulcherrimam barbam pice adeo defedauit, capillos subaureos nigredine immutauit, fatiem deturpauit, debilem fincxit, adeo ut inter pauperes, regis in presentia comedentes, se regi nudum ostenderet [380 1Kb] , et uestem ab eo qua indueretur acciperet, et quicquid rex de Berengario et se ipso loqueretur audiret. Hoc denique modo cunctis diligentissime perscrutatis, non eodem quo uenerat modo cum oratoribus est regressus. Preceperat enim rex clusarum custodibus, ne quempiam transire permitterent, nisi prius, quis esset, diligenti  inuestigatione perquirerent. Quod Amedeus audiens, per inuia quedam et aspera nulli custodita loca pertransiit, atque ad Berengarium cum ea quam audire uoluit legatione peruenit.

19. Hoc in tempore rex Hugo datis decem nummorum modiis pacem cum Hungariis fecit, quos ab Italia acceptis obsidibus expulit, atque in Hispaniam dato eis preduce [381 1Kb] direxit. Quod uero ad Hispaniam et ad ciuitatem ipsam in qua rex uester moratur, Cordobam, non uenerunt, hec causa fuit, quoniam triduo per inaquosam et siti [382 1Kb] uastam regionem transierunt; putantes itaque equos seseque siti perituros, preduce sibi ab Hugone concesso morte tenus uerberato, celeriori quam abirent impetu reuertuntur.

 20. Hac etiam eadem tempestate  idem rex Hugo Bertam filiam suam, quam ex meretrice Pezola ipse genuerat, per Sigefredum, uenerabilem Parmensis eclesie antistitem, Constantinopolim direxit, Romanô paruulo Constantini Porphyrogeniti filio copulandam coniugio. Tenebatque summum imperii Romanos maior, eiusque filii duo Constantinus et Stephanus, quibus post Romanôn prestabat Constantinus, Leonis imperatoris filius [383 1Kb] , cuius  paruulus ex [384 1Kb] Helena, Romani maioris [385 1Kb] imperatoris filia, natus iam nominatam Bertam, quam mutato nomine Greci dixerant Eudokian, uxorem duxerat. His itaque quattuor imperantibus, Stephanus atque Constantinus fratres, ignorante Constantino Leonis imperatoris filio, aduersus Romanôn patrem suum quedam , sfalmata, id est dolos, machinabantur. Tedebat enim eos, patris seueritate imposita quecumque uellent facere non licere. Unde et malo mox accepto consilio, quatinus patrem deiicerent, pertractabant.

21. Constantinopolitanum palatium non pulcritudine solum, uerum etiam fortitudine omnibus, quas umquam perspexerim, munitionibus prestat, quod  etiam iugi militum stipatione non minima obseruatur. Moris itaque est, hoc post matutinum crepusculum omnibus mox patere, post tertiam diei horam emissis omnibus dato signo, quod est mîs, usque in horam nonam cunctis aditum prohibere. In hoc igitur Romanos is to chrysotriclinon, id est aureum triclinium, que prestantior pars est, potentissime degens, ceteras palatii partes genero Constantino filiisque suis Stephano et Constantino distribuerat. Hi duo denique, ut prediximus, non ferentes patris iustam seueritatem, in eorum cubiculis multis copiis congregatis, diem constituerunt, quando patrem deiicere solique ipsi possent regnare. Cumque dies adueniret optata, cunctis de palatio iuxta morem egressis, Stephanus et Constantinus facta congressione super  patrem irruunt, eumque de palatio ciuibus ignorantibus deponunt, et ad uincinam insulam, in qua cenobitarum multitudo phylosophabatur, tonso ei, ut moris est, capite, phylosophandum transmittunt. Fit quam mox multirumiger in Constantinupoleos sonitus: Romanôn eiectum quidam, Constantinum eius socerum interfectum alii clamitabant. Nec mora, totius populi ad palatium fit concursus. Romanos quasi imperator abusiuus non requiritur; uerum Constantinus an supersit, ab omnibus percontatur. Cumque inquisitionis sedicio non modica fieret pro Constantino, rogantibus Stephano et Constantino, ex ea parte, qua Zucanistrii magnitudo portenditur, Constantinus crines solutus per cancellos caput exposuit,  suaque ostensione populi mox tumultum sedauit, ac in propria quemque repedare cegit. Quod factum grauem duobus fratribus ingessit dolorem. »Quid profuit, inquiunt, quod, abdicato patre, alium, qui non pater est, dominum sustinemus? Tolerabilius enim decentiusque paternam, quam exteram, pateremur dominationem. Quid illud, aiunt, quod in huius auxilium non solum proprie, sed et extere uenere nationes? Sigefredus quippe episcopus, regis Hugonis nuntius, adsumptis secum sue lingue nationibus  Amelfetanis [385* 1Kb] , Romanis, Caietanis, nobis ad interitum, huic presidio fuit.«

22. His dictis, armatorum manibus cubiculos, sicut et pro patre, complent . Quibus Diauolinos prefuit, qui horum omnium incentor et post paululum proditor extitit. Constantinum namque libris incumbentem ita conuenit: »Que tibi incommoda a Stephano et Constantino fratribus, immo inimicis, tuis preparentur, isthec, que in te uetus permanet, religio ignorat. Si enim infortunia tibi parta cognosceres, quatenus posses uiuere, cogitares. Uxoris tue Stephanus et Constantinus fratres, armatorum manibus congregatis atque in cubiculis iam conclusis, te non ut patrem de palatio expellere, uerum hic cogitant interficere. Occasio autem  tui hic interitus erit: Cenatum te post triduum [386 1Kb] Constantinus et Stefanus inuitabunt. Cumque tue sessionis medium excellentie tue, quatenus moris est, obtinere temptabis, percusso mox scuto, inclusi de cubiculo exilient, tuamque fuso sanguine uitam finient. Fidem autem si relatis exposcis, iis impresentiarum argumentis adfirmo, quoniam conclusorum tibi personas rimis ostendo; dein quod saluti solempnius est tue, hostiorum tibi claues trado.« His auditis Constantinus: »Age, infit, ut coniuratorum prodidisti perfidiam, quatenus hanc deuincam, exprome sententiam. Non enim tam mihi mea salus cara, quam pietas erit in referenda gratia iucunda.« Cui Diauolinus: »Non, inquit, clam te est, Macedones cum tibi deuotos, tum bello duros existere;  mittito itaque, ac cubicula [386* 1Kb] propria, Stefano et Constantino ignorantibus, eis suffarcinato. Cumque designata dies conuiuii aduenerit, atque ob sessionis fastum simultas inrepserit, dato signo ut prefatus sum, percusso scilicet scuto, cum illorum manus armatorum presidio eis esse non poterit, tui mox ex inprouiso proxiliant [387 1Kb] , eosque tanto commodius quanto insperatius capiant, atque ad uicinum monasterium, ad quod patrem suum, socerum scilicet tuum, direxerant, tonsis, ut moris est, crinibus, phylosophandum transmittant. Diuine siquidem rectitudo iustitie tuum negotium secundabit, cuius recompensatione, ne in patrem peccarent, illos non terruit, et te, ne offenderes, custodiuit.« Quod iusto Dei iuditio ita accidisse, non solum Europa,  sed et Asia nunc cantat et Africa. Designato etenim die, dum simulata pace Constantinum hunc Stefanus et Constantinus fratres ad conuiuium inuitarent, et ob sessionis fastum tumultus insurgeret, percusso ut dictum est scuto, Macedones insperato proruunt, duosque fratres Stefanum et Constantinum quam mox conprehensos, tonsos capite, ad uicinam insulam [388 1Kb] , phylosophandum ad quam patrem direxerant, mittunt.

 23. Quorum pater Romanos aduentum ut audiuit, graciarum acciones Deo exibuit, eisque extra fores monasterii obuians leta fatie: »Festiuum tempus, inquit, quod humilitatem nostram imperium uestrum uisitare cegit. Caritas puto, que de me palacio expulit, filiacionem uestram non ibi diu esse permisit. O factum bene, quod me quam dudum premisistis. Confratres enim et commilitones mei, superne tantum phylosophye incunbentes, qualiter imperatores susciperent, ignorarent, si non me iam dudum imperialibus institutis attritum haberent. Parta [389 1Kb] iam frigidior Coticis [390 1Kb] aqua decocta pruinis  ; dulces adsunt fabe, lachana [id est herbe] porrique recentes. Non hic marine delitie morbos, sed crebra potius ieiunia creant. Turbam uero hanc tantam,  tam sumptuosam, modicitas nostra non recipit; uestrum solummodo imperium suscipit, quod, ne paternam desereret senectutem, aduenit.« Romanos hec et huiuscemodi perstringente, Stephanus et Constantinus filii pudibundo contuentes lumine terram, quam inuite monasterium peterent, non est percontari necesse sed credere. Expansis itaque post hec manibus ad altaris [391 1Kb] Romanos crepidinem fusus, huiusmodi cum lacrimis Deo preces effudit:


uersus.


24. Christe Deus, cum quo Pater est et Spiritus unum,
Iure Patris uerbum, per quod Pater omnia mundo
Innotuit secreta poli seu mistica pandens,
Respice ficmentum propria bonitate creatum.
 Ne patiare, precor, demonis me fraude [392 1Kb] perire,
Sanguine quem sacro uoluisti reddere uite!
Da, Deus, ut mundi tumidos calcare conatus
Iam ualeam, sistatque procul corruptor iniquus,
Cui labor est animas semper fedare beatas!
Imperii libuit cum sceptra tuli; nunc haud placet, esto!
Gratia dignatus tibi sit quod pellere [393 1Kb] iniquos,
Imperii teneant solium ne iniuste paternum.

25. His ita gestis, Stefanus atque Constantinus custodia iugi obseruantur, patre que ei acciderant equanimiter perferente. Aiunt enim hunc, et sub adtestatione confirmant, dum a fratribus lentis ob purgationem culparetur, respondisse, quod luculentius regnaret, qui seruorum Dei humilitatibus deseruiret,  quam qui potentibus mundi peccatoribus imperaret.

26. Desideratus interea Berengarius ex Sueuorum partibus, paucis secum comitantibus, a Sueuia per uenustam uallem  Italiam petit, applicuitque castra secus munitionem uocabulo Formicaria  , que a Mannasse, ut iam prediximus, Arelatensis sedis archiepiscopo, tuncque Tridentine, ueronensis atque Mantuane inuasore, Adelardi sui clerici  erat uigilie commendata. Cumque Berengarius nullius machinamenti apparatu nulliusque belli impetu hanc se capere posse conspiceret, Mannasse ambitionem et kenodoxiam, id est uanam gloriam, cognoscens, Adelardum ad se uenire rogauit; cui et ait: »Si munitionem hanc potestati mee tradideris, dominumque tuum Mannassen ad adiutorium meum protraxeris [394 1Kb] , se Mediolanii archiepiscopatus, te uero Cumani episcopatus dignitate post acceptam regni potestatem donabo. Et ut promittenti mihi fidem admittas, quod uerbis spondeo, iuramentis adfirmo.« Hec dum Mannasse [395 1Kb] ab Adalardo narrantur, munitionem solum Berengario dare non iussit, uerum etiam Italos omnes eius in auxilium inuitauit.

 27. Fama igitur, malum quo non uelotius ullum mobilitate uiget  , Berengarii aduentum quam mox omnibus nuntiauit. Ceperuntque mox nonnulli, Hugone deserto, Berengario adherere. Horum Milo, prepotens ueronensium comes, extitit primus, qui dum Hugoni suspectus, appositis clam custodibus seruaretur, simulatus se non intellegere custodiri, ferme cenam usque ad noctis pertraxit medium; cumque omnes tam somno quam lieo  adgrauati, corpora quieti traderent [396 1Kb] , solo se qui eius portauerat clippeum comitante, ueronam percitus uenit, directisque nuntiis Berengarium exciuit; quem et in uerona, quo Hugoni firmius resisteret, suscepit. Sane nulla hunc infidelitas ab Hugone diuisit, uerum illata sibi ab eodem nonnulla incommoda,  que iam diu sustinere non potuit. Prosequitur hunc Wido, Mutinensis [397 1Kb] eclesie presul, non iniuria lacessitus, sed maxima illa abbatia Nonantula, quam et tunc adquisiuit, animatus. Qui Hugonem solum non deseruit, uerum etiam multorum multitudinem tulit. Quod Hugo ut audiuit, congregatis copiis ad eius castrum uinoleam [398 1Kb]  uenit, idque uiriliter sed inutiliter oppugnauit; quod quam mendatii alienum sit, sententia subsequens declarabit. Nam dum eodem degeret, Berengarius ab Arderico archiepiscopo accitus, ueronam deseruit, ac Mediolanium concitus uenit. Quo audito, rex Hugo Papiam tristis aduenit. Ceperunt interea omnes Italie primates omine non bono Hugonem deserere et egenti Berengario adherere. Egentem autem, non  nichil possidentem  , sed cui numquam quicquam satis est, aio. Quoniam improbi et auari, qui incertas atque in casu positas possessiones habent, et plus semper appetunt, nec eorum quisquam [399 1Kb] adhuc  [400 1Kb] inuentus est, qui quod haberet, esset satis, non modo non copiosi diuites, sed etiam inopes ac pauperes existimandi sunt. Soli enim sunt diuites, et fructuosas ac sempiternas possident res, qui suis rebus contenti, satis esse putant, quod est. Non esse cupidum, uera pecunia est; non esse emacem, uectigal est. Fateamur itaque, uter est ditior, cui deest, an cui superat? qui eget, an qui habundat? cui possessio quo est maior, eo plus requirit ad se tuendam, an qui se suis uiribus sustinet? Contentum etenim suis rebus, maxime sunt certissimeque diuitie. uerum de hoc satis nunc dictum esse sufficiat. Ad Berengarium stili intentio redeat, cuius in aduentum aureum omnes seculum promittebant, et felicia, que talem extulerant, tempora clamitabant.

 28. Eo itaque Mediolanii degente ac Italicas dignitates sibi adherentibus dispensante, rex Hugo Lotharium, filium suum, non ad Berengarii solum uerum ad totius populi presentiam dirigit, petens, quia se eis non morigerum abdicant, filium saltem Dei pro amore, qui nil in eos deliquerat [401 1Kb] , suscipiant, ac uoluntatibus eorum morigerum reddant. Lothario denique Mediolanium petente, rex Hugo Papia omni cum pecunia egressus, Italiam deserere atque in Burgundiam [402 1Kb] ire cogitauit. Sed res eum ista retinuit, quoniam dum misericordia inclinati, Lotharium in ecclesia beatorum confessoris et martirum [403 1Kb] Ambrosii, Geruasii et Protasii, ante crucem prostratum erigerent, regemque sibi constituerent, quam  mox post Hugonem dirigunt nuntium, quem se iterum super eos regnaturum promittunt. Hoc plane consilium, immo deceptionem, non omnes, sed Berengarius, ut erat calliditate suffarcinatus, adinuenit, non quo hos regnare disponeret, sed, ut post claruit, ne Hugo discederet, atque inmensa quam habebat pecunia Burgundionum aut aliarum gentium super se populos inuitaret.

29. Hoc in tempore Ioseph quidam, moribus senex, diebus iuuenis, Brixiane ciuitatis clarebat episcopus. Quem Berengarius, ut erat Dei timens [404 1Kb] , ob morum probitatem episcopio priuauit, eius loco Antonium, qui nunc usque superest, nullo concilio habito, nulla episcoporum deliberatione, constituit. Sed et Cumis tunc non Adelardum,  ut iurauerat, uerum ob Mediolanensis archiepiscopi amorem Waldonem quendam episcopum ordinauit. Quod quam bene fecerit, subditorum depopulatio, uitium incisio, arborum decorticacio,  multorum oculorum excussio, simultatis sepissima repetitio, cum signis, tum gemitibus narrat. Hade lardum autem Regensi prefecit eclesie.

30. Bosonem uero, Hugonis regis spurium, Placentine sedis, et Liutefredum Papiensis eclesie episcopos expellere cogitauit; uerum intercedente pretio, ob Dei se amorem eos dimisisse simulauit. Quam immensum tunc Italis gaudium! Alterum Dauid uenisse latrabant. Sed et magno Karolo ceca hunc mente preferebant. Quamquam enim iterato Hugonem atque Lotharium [405 1Kb] reges Italici susciperent, Berengarium tamen nomine solum marchionem, potestate uero regem, illos uocabulo reges, actu autem neque pro comitibus habebant. Quid plura? Tanta hac Berengarii fama, humanitate, liberalitate,  parentes mei acciti, ei me ad seruiendum tradunt. Cui et inmensis oblatis [406 1Kb] muneribus, secretorum eius conscium ac epistolarum constituunt signatorem. Cui cum fideliter longo tempore deseruirem, hac, quam prosecuturus [407 1Kb] sum suis in locis, pro dolor! mercede donauit. uerum hec retributio pene me ad desperationem usque pertraheret, si in re consimili consotios plurimos non excuderet. De isto enim pulchre dictum accipimus: Penne structionis similes sunt pennis accipitris et herodii. Cum tempus aduenerit, in altum alas erigit, deridet equitem et ascensorem eius . Hic enim, superstitibus Hugone et Lothario, magnus uoraxque strutio, non bonus sed bono similis est uisus. Eis autem decedentibus,  et ad regni fastigia omnibus promouentibus, quantum alas erexerit, quantumque nos omnes irriserit, non tam uerbis quam suspiriis ac gemitibus narro. Sed his omissis, ad narrandi seriem redeamus.

31. Rex Hugo cum diuinam animaduersionem declinare ac Berengario preesse non posset, relicto Lothario et, simulata pace, Berengarii fidei tradito, in Prouinciam omni cum pecunia properauit Quo audito Raimundus Aquetaniorum princeps eum adiit, cui [408 1Kb] et pro minis mille se in militem dedit, fidemque sibi seruaturum iuramento adfirmauit. Sed et congregatis copiis Italiam ingressurum ac Berengarium debellaturum [409 1Kb] esse promisit; quod quanto nos omnes cachynno affecerit, gentis eiusdem uilitas  palam facit, que etsi presidio esse posset, ad effectum tamen haudquaquam perduceret, quoniam quidem, uocante Domino, breui rex Hugo uiam est carnis uniuerse ingressus [410 1Kb] , Berte nepti sue, Bosonis Arelatensis comitis uidue, pecunia derelicta. Quam etiam breui spatio intercedente, memoratus Raimundus, inpurissime [411 1Kb] gentis princeps inpurior, sibi maritam effecerat; cuius non solum concubitu uerum etiam osculo indignum, elegantes  formarum inspectores etiam atque etiam confirmant.

32. Huius hoc in tempore soror, Berengarii scilicet uxor Willa, passa est crimen incesti. Quod ita accidisse, non solum aulici uel cubicularii, uerum aucupes et cupedenarii clamant. Habuit ea presbiterulum capellanum, nomine Dominicum, statura breuem, colore fuligineum, rusticum, setigerum, indocilem, agrestem, barbarum, durum, uillosum, cauditum, petulcum, insanum, rebellem, iniquum; cuius magisterio duas Willa commendauerat natas, Gislam scilicet atque Girbergam, ut eas litterarum scientia epotaret. Occasione itaque puellarum, quas presbyter Dominicus, hirsutus, inlotus, facere docebat,  mater ei propitiauerat [412 1Kb] , tribuens delicatum cibum uestesque preciosas. Mirari omnes, cur cunctis inuisa, ingrata, tenax, huic existeret larga. Sententia tamen ueritatis, que ait: Nichil opertum quod non reueletur, et ocultum quod non in publicum ueniat , diu mirari homines passa non est. Nam cum nocte quadam, Berengario absente, ad cubile dominicum more solito hirsutus isdem uellet accedere, canis isthic aderat, qui latratu horribili circumiacentes exitauit [413 1Kb] , huncque morsu uehementi laniauit. Consurgentes denique qui in domo erant, cum eum comprehenderent, et, quo iret, interrogarent apologeticum istud anticipando domina dedit: Ad mulieres nostras ibat perditus! Sperans  itaque presbiterulus sibi lenius fore, si teneret sentenciam domine: Ita est, inquam. Cepit itaque domina uite eius insidiari, premiumque promittere, si esset, qui ei uitam auferret. Sed cum timerent Deum omnes, et mors eius differretur, peruenit ad Berengarium sermo. Willa uero cepit aruspices maleficosque inquirere, quo eorum carminibus iuuaretur. Utrum autem horum carminibus an Berengarii sit adiuta mollicie, adeo mens eius est inclinata, ut

Sponte maritali porrigeret ora capistro  .
Presbiterulus itaque, quia domine asseculas adhinniuit, uirilibus amputatis dimittitur; domina uero a Berengario magis diligitur. Dixerunt autem, qui eum eunuchizauerunt, quod merito illum domina amaret,  quem priapeia portare arma constaret.

33. Per id tempus Taxis, Hungariorum rex, magno cum exercitu in Italiam uenit. Cui Berengarius non ex propria pecunia, sed ex eclesiarum ac pauperum collectione 10 modios nummorum dedit. Fecit autem hoc, non ut populi curam haberet, sed ut hac occasione magnam pecuniam congregaret. Quod et fecit. In omni enim utrius sexus homo, tamque ablactatus  quam lactens, pro se nummum dedit; quibus es commiscens, ex paucis 10 modios fecit; ceteram  uero partem, et quicquid ex ecclesiis tulit, sibi retinuit.


 EXPLICIT LIBER QUINTUS. DEO GRATIAS.



[LIBER SEXTUS.]



INCIPIUNT CAPITULA LIBRI SEXTI.

 1*. [414 1Kb] Prohemium.

2. De eo quod imperator Constantinus nuntium Berengario dirigit.

3. Qua calliditate Berengarius nuntium Constantinopolim direxit cui nichil dedit.

4. Quo tempore isdem nuntius Papia exierit, ac quo Constantinopolim uenerit.

5. De admirabili domo que dicitur Magnaura, et susceptione nuntii.

 6. De donis que nuntius Berengarii imperatori fecit de suis rebus, ex parte Berengarii, qui nichil misit.

7. De eo quod imperator nuntium Berengarii ad mensam inuitat.

8. De admirabili domo Decanea et tribus magnis uasis aureis.

9. De admirabili ludo ad mensam facto [415 1Kb] .

10. [416 1Kb]

1. Temporis instantis qualitas tragedum me potius quam historiagrophum querere, nisi pararet Dominus in conspectus meo mensam aduersus eos qui tribulant me. Explicare enim non possum, quot peregre  profectus incommoditatibus quatiar, iuuatque hominem exteriorem potius lugere quam  scribere. Interior uero apostolicis confirmatus institutis, in huiusmodi tribulationibus gloriatur, sciens quod tribulatio patientiam operatur, patientia autem probationem, probatio uero spem; spes autem non confundit, quia caritas Dei diffusa est in cordibus nostris per Spiritum sanctum, qui datus est nobis . Pareat itaque interiori exterior, suaque infurtunia non solum non abhorreat, uerum in his potius conquiescat; dumque scribendi operam dans, fortune rota eleuari hos, illos deprimi dixerit, presentem incommoditatem minus sentiet, eiusque mutabilitati congaudens, deteriora, quod fieri nequit ni mors aut membrorum debilitatio intercedat, iam non metuat, sed fortunata semper expectet. Instantia enim si mutauerit, salutem que  deest adferet, infortunatum quod adest expellet. Scribat itaque, et superioribus uera hec que secuntur adiungat.

2. Rege Hugone Prouintie in partibus defuncto  , Berengarii nomen celebre apud nonnullas, presertim apud Grecas extitit nationes. Is enim Italicis omnibus principabatur uirtute, rex uero Lotharius solo nomine. Constantinus itaque, qui, deiectis Romano filiisque suis, Constantinopoleos regebat imperium, audito, Berengarium potentia prestare Lothario, per Andream quendam qui ab officio comis [417 1Kb] curtis  dicebatur, literas Berengario dirigit, in quibus continebatur, uehementer  se Berengarii nuntium uelle uidere; cuius in reditu cognosceret, quanta eum caritate diligeret. Scripsit etiam et commendaticias eidem pro Lothario litteras, ut fidelis ei esset administrator, cui Deo largiente extiterat gubernator. Constantinus namque sollicitudinem non paruam Lotharii pro salute habebat, religiose ob amorem nurus sue cogitans, que Lotharii soror extiterat.

3. Berengarius itaque, calliditate qua erat suffarcinatus, cogitans quem potissimum mitteret, cui nil inpense ob itineris longinquitatem preberet, uitricum, cuius tunc sub cura degebam, ueniens: »Quanti mihi, inquit, esset, priuignum tuum Grecas literas non ignorare?« Cui cum diceret: »Uti diuitiarum mearum ea gratia partem mediam distributam haberem!  Non necesse, ait, habes, neque centesimam impertiri. Constantinopolitanus imperator litteris orat, ut meum ad se nuntium dirigam. Quod cum ob animi constantiam nemo melius, tum ob dicendi copiam nemo commodius facere potest. Quid dicam, quam facile doctrinas ebibet Grecas, qui tam puerilibus in annis epotauit Latinas?« Hac spe quam mox uitricus animatus, inpensas omnes distribuit, meque magnis cum muneribus Constantinopolim direxit.

4. Die quippe Calendarum Augustarum Papia exiens, per Heridani alueum triduo uenetiam ueni; ubi et Salemonem Grecorum nuntium, kitonitan, eunuchum, repperi, ab Hispania et Saxonia reuersum Constantinopolim uersus tendere cupientem, secumque ducentem domini nostri, tunc regis nunc  imperatoris, magnis cum muneribus nuntium, Liutefredum scilicet, Magontinum institorem ditissimum. Octauo denique Kalendas Septembres uenetia  exeuntes, 15 Kalendas Octoubres [418 1Kb] Constantinopolim  uenimus; ubi quam inaudito miroque simus modo recepti, scribere non pigebit.

5. Est Constantinopolim domus palatio contigua, mire magnitudinis seu pulchritudinis, que a Grecis per u loco digamme positam Magnaura, quasi magna aura dicitur. Hanc itaque Constantinus, cum ob Hispanorum nuntios, qui tunc eo nouiter uenerant, tum ob me et Liutefredum hoc modo preparari iussit. Aerea sed deaurata quedam arbor ante imperatoris sedile stabat, cuius ramos itidem eree diuersi generis deaurateque aues replebant, que secundum species suas diuersarum auium uoces emittebant. Imperatoris uero solium huiusmodi erat arte compositum, ut in momento humile, exelsius modo, quam mox uideretur sublime; quod [scil. sedile] inmense  magnitudinis, incertum utrum erei an lignei, uerum auro tecti leones quasi custodiebant, qui cauda terram percutientes, aperto ore, linguisque mobilibus rugitum emittebant [419 1Kb] . In hac igitur duorum eunuchorum humeris incumbens, ante imperatoris presentiam sum deductus. Cumque in aduentu meo rugitum leones emitterent, aues secundum species suas perstreperent, nullo sum terrore, nulla admiratione commotus, quoniam quidem ex his omnibus eos qui bene nouerant fueram percontatus. Tercio itaque pronus imperatorem adorans, caput sustuli, et quem prius moderata mensura a terra eleuatum sedere uidi, mox aliis indutum uestibus penes domus laquear sedere prospexi; quod qualiter fieret, cogitare non potui, nisi forte eo sit subuectus  argalio,  quo torcularium arbores subuehuntur. Per se autem tunc nichil locutus, quoniam, et si uellet, intercapedo maxima indecorum faceret, de uita Berengarii et sospitate per logothetam est percontatus. Cui cum consequenter respondissem, interprete sum innuente egressus, et in datum mihi hospitium mox receptus.

6. Sed nec hoc pigeat memorare, quid tunc pro Berengario egerim, scilicet ut agnoscatur, quanta hunc caritate dilexerim, et cuiusmodi ab eo reconpensationem pro bene gestis acceperim. Hispanorum nuntii et nominatus Liutefredus, domini nostri tunc regis Ottonis nuntius, magna ex eorum dominis parte, munera imperatori Constantino detulerant. Ego uero Berengarii ex parte nichil preter epistolam,  et hanc mendatio plenam, detuleram. Estuabat itaque non parum hac pro uerecundia animus, et quid super hac re faceret, cogitabat attentius. Estuanti autem et mihi nimium fluctuanti mens suggessit, quatinus dona, que imperatori mea ex parte detuleram, Berengarii ex parte conferrem, paruumque munus prout possem uerbis ornarem. Optuli autem loricas optimas 9, scuta optima cum bullis deauratis 7, coppas argenteas deauratas 2, enses, lanceas,  uerua, mancipia 4 carzimasia, imperatori nominatis omnibus preciosiora. Carzimasium autem Greci uocant amputatis uirilibus et uirga puerum eunuchum; quod uerdunenses  mercatores ob inmensum lucrum facere, et in Hispaniam ducere solent.

7. His ita gestis, imperator me post triduum ad palatium uocare precepit, proprioque mecum ore locutus, ad conuiuium inuitauit, magnoque post conuiuium me meosque asseculas munere donauit. uerum quia narrandi se occasio intulit, qualis eius sit mensa, festis precipue diebus, qualesque ad mensam ludi celebrentur, bonum non opinor silere sed scribere.

8. Est domus iuxta Yppodromum, aquilonem uersus,  mire altitudinis seu pulchritudinis, que Decanneacubita uocatur, quod nomen non ab re sed ex apparentibus causis sortita est; deca enim grece, latine 10, ennea 9, cubita autem a cubando inclinata uel curuata possumus dicere. Hoc autem ideo, quoniam quidem 10 et 9 mense in ea que secundum carnem est domini nostri Iesu Christi natiuitate opponuntur. In quibus imperator pariter et conuiue non sedendo, ut ceteris diebus, sed recumbendo epulantur; quibus in diebus non argenteis, sed aureis tantum uasis ministratur. Post cibum autem aureis uasis tribus sunt poma delata; que ob inmensum pondus non hominum manibus, sed purpura tectis uehiculis sunt allata. Apponuntur autem duo hoc in mensam modo. Per foramina laquearis tres  sunt funes pellibus deauratis tecti cum anulis depositi aureis, qui ansis que in scutulis prominent positi, adiuuantibus inferius quattuor aut eo amplius hominibus, per uertibile quod supra laqueum est ergalium in mensam subuehuntur; eodemque modo depununtur [420 1Kb] . Ludos denique, quos ibi perspexerim, quia nimis longum est scribere, pretermito; unum solummodo ob admirationem hic inserere non pigebit.

9. uenit quidam, 24 et eo amplius pedum longitudinis lignum sine manuum amminiculis in fronte gerens, quod cubito a summitate inferius, bicubitum transuersim [421 1Kb] habuerat. Adducti sunt autem duo pueri nudi sed campestrati, hoc est succintoria habentes, qui per lignum ascendentes eodemque  ludentes, uersisque deorsum capitibus per id descendentes, [422 1Kb] ita seruauerunt immobile, ac si radicitus terre esset adfixum. Denique post unius descensum, alter qui remanserat eodemque solus luserat, ampliori me admiratione attonitum reddidit. Quoquo modo enim, quoad uterque luserat, uidebatur possibile, quoniam quidem quamquam mirabili, uerum pondere non dispari [423 1Kb] lignum per quod ascenderant gubernabant. Unus uero qui in ligni summitate  remansit, quia ita se equaliter ponderauit, ut et luserit ac sanus descenderit, ita me stupidum reddidit, ut ipsum etiam imperatorem mea admiratio non lateret. Unde et accersito interprete, quid mihi mirabilius uideretur, est sciscitatus: puer, qui se adeo moderate rexerat, ut immobile lignum esset, an is, qui id in fronte tam argumentose tenuerat, ut puerorum nec pondus neque ludus uel modicum flecteret. Cumque me ignorare, quid mihi thaumastoteron, id est mirabilius, uideretur, edicerem, magno inflatus cachinno, se similiter neque scire, respondit.

10. Sed neque hoc silentio pretereundum esse arbitror, quid noui mirique aliud eodem perspexerim. In ea que ante uaiophoron, quod nos palmarum  ramos dicimus, ebdomada, tam militibus quamque et in diuersis constitutis officiis numismatorum aureorum erogationem, prout cuiusque merctur officium, imperator facit. Cui erogationi quia me interesse uoluit, uenire precepit. Fuit autem huiusmodi. Erat apposita 10 cubitorum longitudinis ac quattuor latitudinis mensa, que numismata loculis colligata, prout cuique debebatur, numeris extrinsecus in loculis scriptis, retinebat. Ingrediebantur denique ante imperatorem, non confuse, sed ordinatim, secundum uocantis uocem, qui scripta uirorum secundum officii dignitatem nomina recitabat. Quorum prius uocatus est rector domus, cui non in manibus, sed in humeris posita sunt numismata cum scaramangis  quattuor. Post  quem o domesticos tis ascalonas, et o delongaris tis ploos, sunt uocati; quorum alter militibus, nauigantibus  preest alter. Hi itaque pari numero, quia dignitas par erat, numismata et scaramangas suscipientes, pre multitudine non iam in humeris portauerunt, sed adiuuantibus aliis post se cum labore traxerunt. Post hos admissi sunt magistri numero 24, quibus erogate sunt numismatorum aureorum libre, unicuique secundum eundem numerum 24 cum scaramangis duabus. Patriciorum deinde ordo hos pone est secutus, et duodecim numismatorum libris cum scaramangia una donatus. Qui sicut nec patriciorum, ita nec librarum, nisi quod unicuique dabatur, numerum scio. Turba post hec inmensa uocatur, protospathariorum, spatharocandidatorum [424 1Kb] , kitonitarum, manglauitarum, protocarauorum, quorum 7 alius, 6, 5, 4, 3, 2, 1,  secundum dignitatis modum acceperat alius. Neque enim hoc te una patratum [425 1Kb] esse die existimare uelim. Ceptum quippe quinta feria ab hora diei [426 1Kb] prima usque in horam quartam [427 1Kb] , sexta et septima feria est ab imperatore finitum. His namque qui minus quam libram accipiunt, non iam imperator [428 1Kb] , sed parakinumenos in ea que ante pascha est tota ebdomada tribuit. Adstante itaque me, et cum admiratione rem considerante, per logothetam, quid super hac re mihi placeret, sciscitatus [429 1Kb] est imperator. Cui inquam: »Placeret [430 1Kb] sane, si [431 1Kb] prodesset; sicut et estuanti diuiti Lazari uisa requies prodesset, si proueniret [432 1Kb] ; cui quia non accidit, qui queso placere potuit?« Subridens itaque imperator, paululum pudore commotus, ut ad se irem,  capite innuit, palliumque magnum cum aureorum libra, quam libenter dedit, libentius accepi.





LIUTPRANDI CREMONENSIS EPISCOPI LIBER DE REBUS GESTIS OTTONIS MAGNI IMPERATORIS [433 1Kb] .

  1. Regnantibus [434 1Kb] , imo seuientibus, in Italia, et ut uerius fateamur tyrannidem exercentibus, Berengario atque Adalberto Iohannes summus pontifex et uniuersalis papa, cuius tunc ecclesia supradictorum Berengarii atque Adalberti seuitiam erat experta, nuntios sancte Romane ecclesie [435 1Kb] ,  Iohannem uidelicet cardinalem diaconem, et Azonem scriniarium, serenissimo atque piissimo tunc regi, nunc augusto cesari, Ottoni destinauit, suppliciter litteris et rerum signis orans, quatinus Dei pro amore sanctorumque apostolorumque Petri et Pauli, quos delictorum suorum cupierat esse remissoros,  se sibique commissam sanctam Romanam eclesiam ex eorum faucibus liberaret, ac saluti et libertati pristine restitueret. Hec dum Romani nuntii conqueruntur, uir uenerabilis Waldpertus, sancte Mediolanensis eclesie archiepiscopus, semiuiuus ex predictorum rabie Berengarii atque Adelberti liberatus, superius memorati Ottonis, tunc regis nunc cesaris augusti, potentiam adiit, indicans, se non posse ferre et pati Berengarii atque Adelberti, necnon et Wille seuitiam, que Mannassen Arelatensem episcopum contra ius fasque Mediolanensi sedi prefecerat. Aiebat sane, hanc eclesie sue esse calamitatem, que, quod se suosque capere oporteret, interciperet. Sed Waldo Cumanus episcopus hunc pone est secutus, non disparem a Berengario,  Adalperto et Willa, quam Waldpertus, contumeliam clamitans se esse perpessum. uenerant et nonnulli alterius ordinis ex Italia uiri, quos inter illustris marchio Otbertus cum apostolicis cucurrerat nuntiis, a sanctissimo Ottone, tunc rege nunc augusto cesare, consilium, auxilium expetens.

 2. Horum itaque rex piissimus lacrimosis questibus inclinatus, non que sua sed que Iesu Christi sunt cogitans, filium suum sibi equiuocum contra morem puerilibus in annis regem constituens, eum in Saxonia dereliquit; ipse collectis copiis Italiam percitus uenit. Qui tanto Berengarium atque Adalpertum celerius regno expulit, quanto constat, quod commilitones Petrum et Paulum sanctissimos apostolos habuit. Bonus itaque rex dispersa  congregans et fracta consolidans, quod cuique proprium fuit restituit dein Romam similia facturus adiuit.

 3. Ubi miro ornatu nouoque apparatu susceptus, ab eodem summo pontifice et uniuersali papa Iohanne unctionem suscepit imperii; solum propria non restituit, uerum etiam ingentibus gemmarum, auri argentique muneribus honorauit . Iusiurandum uero ab eodem papa Iohanne supra preciosissimum corpus sancti Petri, atque omnibus ciuitatis proceribus, se numquam Berengario atque Adelberto auxiliaturum, accepit. Post hec Papiam [436 1Kb]  quantotius repedauit.

 4. Interea prefatus papa Iohannes, iuramenti et promissionis oblitus quam sancto fecerat  imperatori, ob Adelbertum, ut se adeat, mittit, iuramento ei adfirmans, se illum contra sanctissimi imperatoris potentiam adiuturum. Adeo enim eundem Adelbertum, eclesiarum Dei eiusdemque pape Iohannis persecutorem, imperator sanctus terruerat, ut omnem Italiam deserens, Fraxinetum adiret, seque Sarracenorum fidei commendaret. Imperator  denique iustus, cur Adelbertum Iohannes papa, quem prius odio uehementi insequebatur, nunc diligeret, satis mirari non potuit. Accersitis quam ob rem quibusdam familiaribus  , si hoc uerum esset, Romam dirigit percontatum. Cumque eodem nuntii peruenissent, huiusmodi non a quibuslibet, sed ab omnibus, aut paucis, Romanis [437 1Kb] ciuibus responsa suscipiunt: »Non dispar uidetur ratio, cur Iohannes papa sanctissimum imperatorem, suum scilicet ex Adalberti manibus liberatorem, et diabolus oderit Creatorem. Imperator, quemadmodum re ipsa experti sumus, ea que Dei sunt sapit, operatur, diligit: ecclesiastica et secularia negotia armis tutatur, moribus ornat, legibus emundat, Iohannes papa his omnibus aduersatur. Non  clam populo est, quod fatemur. Testis est Rainerii sui ipsius militis uidua, quam ceco captus igne, multis prefatam urbibus, sacrosanctis beati Petri donauit aureis crucibus atque calicibus. Testis est Stephana, eius amita, que in effusione quod ex eo conceperat recens hominem exiuit. Quid si cuncta taceant, Lateranense palatium, sanctorum quondam hospitium, nunc prostibulum meretricum, non silebit, amitam coniugem, Stephanie alterius concubine sororem. Testis omnium gentium preter Romanarum absentia mulierum, que sanctorum apostolorum limina orandi gratia timent uisere, cum nonnullas ante dies paucos hunc audierint coniugatas, uiduas, uirgines, ui oppressisse. Testes sunt sanctorum apostolorum eclesie, que non stillatim pluuiam,  sed totum tectum intrinsecus, supra ipsa etiam sacrosancta altaria imbrem admittunt. Quanto nos terrore tigna afficiunt, cum diuinam [438 1Kb] opem eodem deposcimus? mors in tectis regnat, que nos orare multa uolentes impedit, atque domum Domini mox linquere cogit. Testes sunt non solum iuncearum curatura, sed et cotidianarum mulieres  formarum. Cui idem est, »Et silicem pedibus que conterunt atrum  ,« et que magnorum subuehuntur adiutorio iumentorum. Atque hoc rei est quod tanta ei cum imperatore sancto discordia est, »lupis et agnis quanta sortito optigit  .« Illi hec ut inpunite liceat, Adelpertum sibi patrem, tutorem, defensorem parat.«

5. Hec dum a redeuntibus nuntiis imperator audiret:  »Puer, inquid, est, facile bonorum immutabitur exemplo uirorum. Sperabo eum obiurgatione honesta, suasione liberali, facile ex illis sese emersurum malis; dicemusque cum propheta: Hec est inmutatio dextre Excelsi .« Et adiecit: »Quod prius rerum ordo deposcit, Berengarium in Feretrato monte resistentem propulsemus;  dein paterna abdicatione [439 1Kb] domnum papam conueniamus; si non uoluntate, uerecundia saltem in uirum perfectum sese commutabit. Sicque forsitan deuictus, bene consuescere pudebit [440 1Kb] desuescere.«

6. His expletis, Papie nauim conscendit, ac per Heridani [441 1Kb] alueum Rauennam usque peruenit; indeque progrediens montem Feretratum, qui sancti Leonis dicitur, in quo Berengarius et Willa erant, obsedit . Quo et prefatus papa Leonem, uenerabilem sancte Romane Ecclesie tunc protoscriniarium, nunc  in eadem sede beati Petri apostolorum uicarium, necnon et Demetrium, optimatium Romanorum illustriorem, sancto imperatori nuntios dirigit, mandans haud mirum esse, si hactenus iuuentutis igne uictus, puerile quid gesserit;  iam tempus instabat, cum alieno cuperet uiuere more. Mandauit etiam dolose quedam: Leonem episcopum et Iohannem diaconem cardinalem, suos infideles suscepisset, et quia [442 1Kb] sanctus imperator promissionis sue fidem uiolaret, dum eos qui eo loci manebant, non ipsi sed sibi iuramento astringeret. Quibus imperator: »Pro correctione, inquit, ac morum inmutatione, quam promittit, gratias ago; ex promissionis uero commutatione, cuius me arguit, fecisse, si uerum sit, ipsi perpendite. Omnem terram sancti Petri, que nostre potestati proueniret, promisimus reddere; atque id rei est, quod ex hac munitione Berengarium cum omni familia pellere laboramus. Quo enim pacto terram hanc ei reddere possumus, si non prius eam ex uiolentorum manibus  ereptam, potestati nostre subdamus? Leonem episcopum et Iohannem cardinalem diaconem, suos infideles, quos nos suscepisse accusat, his temporibus nec uidimus, nec suscepimus: Constantinopolim domno papa eos ob iniuriam nostram proficiscentes dirigente, Capue sunt, ut audiuimus, capti. Quibuscum etiam Saleccum, natione Bulgarium, educatione Ungarium, domni pape familiarissimum, et Zacheum uirum reprobatum, diuinarum atque humanarum inscium litterarum, a domno papa episcopum  nouiter consecratum, et Ungariis ad predicandum, ut super nos irruant, destinatum, eodem captos esse audiuimus. Hec domnum papam nullis narrantibus fecisse crederemus, nisi littere fidem admitterent, que plumbo signate sui nominis caracteres monstrant.«

 7. His expletis, Landohardum a Saxonia Mimendensem et Liudprandum ab Italia Cremonensem, episcopos, cum prefatis nuntiis Romam dirigit, domno pape se inculpabilem esse satisfacturos. Quorum etiam militibus hoc imperator iustus imposuit, ut si secus domnus papa non crederet, duello uerum esse approbarent. Prefati igitur Landohardus et  Liudprandus episcopi Romam ante domni pape presentiam uenientes, tanto sunt in honore suscepti, ut non eos lateret, quanto sanctum imperatorem tedio fastidiret. Ordinatim tamen, prout eis iniunctum fuerat, enarrantes, non iuramento, non duello satisfactionem papa recipere uoluit, sed in eadem qua fuerat mentis duritia mansit. Subdole tamen post dies octo Iohannem episcopum Narniensem, et Benedictum cardinalem diaconem, cum istis domno imperatori destinauit, putans se hunc suis deludere posse uersutiis; cui nimis est uerba dare difficile. Ante quorum reditum Adelbertus, inuitante papa, a Fraxineto rediens, Centumcellas aduenit; dein Romam profectus, non, ut debuit, repudiatus sed honorifice a papa est susceptus.

 8. Hec dum aguntur, Phebi radiis graue Cancri sidus inestuans imperatorem Romanis arcibus propellebat . Sed cum uirginale sidus gratam rediens temperiem ferret, collectis copiis, clam Romanis inuitantibus, Romam aduenit . Quid enim clam dixerim, cum maior Romanorum pars optimatium sancti Pauli castellum inuaserit, sanctumque imperatorem obsidibus etiam datis inuitauit? Quid multis morer? iuxta urbem castrametatus imperator, Roma papa simul atque Adalpertus aufugiunt. Ciues uero imperatorem sanctum cum suis omnibus in urbem suscipiunt, fidelitatem repromittunt; hoc addentes et firmiter iurantes numquam se papam electuros [443 1Kb] aut ordinaturos preter consensum et electionem domni imperatoris Ottonis cesaris augusti,  filiique ipsius regis Ottonis.

9. Post triduum, rogantibus tam Romanis episcopis quam plebe, magnus in sancti Petri ecclesia fit conuentus, sederuntque cum imperatore archiepiscopi, ab Italia pro Ingelfredo Aquilegensi patriarcha, quem in eadem urbe languor repente, ut fit, ortus arripuerat, Rodalfus [444 1Kb] diaconus, Waldpertus Mediolanensis, Petrus Rauennas; a Saxonia, Adeltac archiepiscopus et Landohardus episcopus Mimendensis; a Francia, Otkerius episcopus Spirensis, Hupertus Parmensis; ab Italia, Liudprandus Cremonensis, Hermenaldus Regensis; a Tuscia, Cuonradus [445 1Kb] Luccensis, Euerarius Aritiensis, Pisanus [446 1Kb] Seniensis, Florentius Pestruensis  , Petrus Camerinensis, Spoletinus; a Romanis, Gregorius Albanensis, Sico  Hostiensis, Benedictus Portuensis, Lucidus Gauensis, Theophilactus Prenestinus, Wido Silue candide, Leo ueletrinensis, Sico Bledensis, Stephanus Cerensis, Iohannes Nepesinus, Iohannes Tiburtinus, Iohannes Forocludensis  , Romanus Feretinensis, Iohannes Normensis, Iohannes Berulensis, Marinus Sutrinus, Iohannes Narniensis, Iohannes  Sabinionsis, Iohannes Callasensis, Falarensis  , Alatrinensis, Ortanus, Iohannes Anagniensis, Trebensis, Sabbatinus Tarracinensis, Stephanus cardinalis archipresbiter tituli Balbine, Dominicus tituli Anastasie, Petrus tituli Damasi, Theophilactus tituli Chrisogoni, Iohannes tituli Equitii, Iohannes tituli Susanne, Petrus tituli Pamachii, Adrianus tituli Callixti, Iohannes tituli Cecilie, Adrianus tituli Lucine, Benedictus tituli Sixti, tituli sanctorum quatuor Coronatorum, Stephanus tituli Sabine, Benedictus cardinalis archidiaconus, Iohannes diaconus, Bonofilius diaconus cardinalis, primicerius, Georgius secundicerius, Stephanus aminiculator, Andreas arcarius, Sergius primicerius defensorum, Iohannes sacellarius [447 1Kb] , Stephanus, Theophilactus, Adrianus,  Stephanus, Benedictus, Azo, Adrianus Romanus, Leo, Benedictus, Leo, item Leo, et Leo, scriniarii, Leo primicerius scole cantorum, Benedictus subdiaconus et oblationarius, Azo, Benedictus, Demetrius, Iohannes, Amicus, Sergius, Benedictus, Urso, Iohannes, Benedictus subdiaconus, subpulmentarius, et Stephanus archiacolitus cum omnibus acolitis et regionariis; ex primatibus Romane ciuitatis, Stephanus filius Iohannis superista, Demetrius Meliosi, Crescentius Caballi marmorei, Iohannes cognomento Mizina, Stephanus de Imiza, Theodorus de Rufina, Iohannes de Primicerio, Leo de Cazunuli, Rihkardus, Petrus de Canaparia, Benedictus cum Bulgamino filio suo; ex plebe Petrus, qui et imperiola [448 1Kb] est dictus, adstitit cum omni Romanorum militia.

 10. His itaque residentibus silentiumque summum tenentibus, ita sanctus est imperator exorsus: »Quam decorum esset tam claro sanctoque domnum papam Iohannem interesse concilio. uerum cur tantum declinauerit cetum, uos, o sancti patres, consulimus, quibus communis cum eo uita [449 1Kb] ac commune negotium extitit.« Tunc Romani pontifices et cardinales presbiteri ac diaconi, cum uniuersa plebe dixerunt: »Miramur sanctissimam prudentiam uestram nos hoc uelle percontari, quod non Hibericos, nec Babilonicos, nec Indicos incolas latet. Non hic iam uel de ipsis est qui ueniunt in uestimentis ouium, intrinsecus autem sunt lupi rapaces; ita aperte seuit, ita palam diabolica pertractat negotia, ut nichil circuitionis utatur.« Imperator respondit: »Iustum  nobis uidetur, ut accusationes nominatim exprimantur [450 1Kb] ; dein quid agendum nobis sit, communi consilio pertractetur.« Tunc consurgens Petrus cardinalis [451 1Kb] presbiter, se uidisse illum missam celebrasse et non communicasse testatus est. Iohannes episcopus Narniensis, et Iohannes cardinalis diaconus, se uidisse illum diaconem ordinasse in equorum stabulo, non certis temporibus, sunt professi.  Benedictus cardinalis diaconus cum ceteris condiaconibus et presbiteris dixerunt se scire quod ordinationes episcoporum precio faceret, et quod annorum decem episcopum in Tudertina ciuitate ordinaret. De sacrilegio dixerunt non esse necesse percontari, quia plus uidendo quam audiendo scire potuissemus. De adulterio dixerunt, quod oculis non uiderent, sed certissime scirent uiduam Rainerii et Stephanam patris concubinam et Annam uiduam cum nepte sua abusum esse, et sanctum palatium lupanar et prostibulum fecisse. uenationem dixerunt publice exercuisse; Benedictum spiritalem suum patrem lumine priuasse, et mox mortuum esse; Iohannem cardinalem subdiaconem uirilibus amputatis occidisse; incendia fecisse, ense accinctum, galea et lurica [452 1Kb] indutum  esse testati sunt. Diaboli in amorem uinum bibisse, omnes tam clerici quam laici acclamarunt. In ludo alee, Iouis, ueneris ceterarumque demonum adiutorium poposcisse dixerunt. Matutinas et canonicas horas non enim celebrasse, nec signo crucis se monisse [453 1Kb] professi sunt.

11. His auditis imperator, quia Romani eius loquelam propriam, hoc est Saxonicam, intellegere nequibant, Liudprando Cremonensi episcopo precepit, ut Latino sermone hec Romanis omnibus que secuntur exprimeret. Surgens itaque sic cepit: »Persepe contigit, et nobis expertis credimus, ut in dignitatibus constituti inuidorum infamia maculentur; displicet bonus malis, quemadmodum et malus bonis. Atque hoc rei est, quod hanc in papam accusationem,  quam modo Benedictus cardinalis diaconus legit et uobiscum fecit, amphibolam retinemus, incerti, utrum zelo iustitie an impietatis liuore prorumperet. Unde mihi indigno secundum concesse dignitatis auctoritatem omnes obtestor per Deum, quem fallere, etsi uult, nemo potest, sanctamque eius genitricem intemeratam uirginem Mariam, perque preciosissimum apostolorum principis corpus, in cuius hec recitantur eclesia, ut nulla in domnum papam iaculentur conuitia, que non sint ab ipso patrata atque a uiris probatissimis uisa.« Tunc episcopi, presbiteri, diaconi, reliquusque clerus, et cunctus Romanorum populus quasi uir unus dixerunt: Si non et que per Benedictum diaconem lecta sunt, hisque turpiora et ampliora Iohannes papa  indigna commisit facinora, non nos a delictorum uinculis absoluat apostolorum princeps beatissimus Petrus, qui uerbo celum indignis claudit, iustis aperit; sed simus anathematis uinculo innodati, atque in die nouissima in sinistra parte positi, cum eis qui dixerunt domino Deo: Recede a nobis, scientiam uiarum tuarum nolumus . Quod si fidem nobis non admittitis, exercitui domni imperatoris  saltem debetis credere, cui ante quinque dies ense accinctus, clipeo, galea, et lorica indutus occurrit; solus Tiberis, qui interfluxit, ne sic ornatus ab exercitu caperetur, impediuit.« Mox sanctus imperator dixit: »Tot sunt huius rei testes, quot sunt nostro in exercitu bellatores.« Sancta sinodus [454 1Kb] dixit: »Si placet sancto imperatori, mittantur littere domno pape, ut adueniat, seque ex his omnibus purget.« Tunc eidem sunt huiusmodi littere destinate:

12. »Summo pontifici et uniuersali pape domno Iohanni, Otto diuine respectu clementie imperator augustus, cum archiepiscopis, episcopis, Ligurie, Tuscie, Saxonie, Francie, in Domino. Romam ob seruitium Dei uenientes, dum filios uestros, Romanos  scilicet episcopos, cardinales presbiteros et diacones, insuper et uniuersam plebem de uestri absentia percontaremur, et quid cause esset quod nos eclesie uestre uestrique defensores uidere noluissetis, talia de uobis tamque obscena protulerunt, ut si de histrionibus dicerentur, uerecundiam nobis ingererent. Que ne magnitudinem uestram omnia lateant, quedam nobis [455 1Kb] sub breuitate describimus; quoniam et si cuncta nominatim exprimere cupimus, dies nobis non sufficit unus. Noueritis itaque, non a paucis, sed ab omnibus tam nostri quam et alterius ordinis, uos homicidii, periurii, sacrilegii, et ex propria cognatione atque ex duabus sororibus incesti crimine esse accusatos. Dicunt et aliud auditu ipso horridum, diaboli uos in amore uinum bibisse; in  ludo alee Iouis, ueneris, ceterorumque demonum auxilium poposcisse. Oramus itaque paternitatem uestram obnixe, ne Romam uenire atque ex his omnibus uos purgare dissimuletis. Si forte uim temerarie multitudinis formidatis, iuramento uobis adfirmamus [456 1Kb] , nichil fieri preter sanctorum canonum sanctionem. Data uIII Idus Nouembris.«

13. Hanc epistolam cum legisset, huiusmodi apologeticum scripsit: »Iohannes episcopus, seruus seruorum Dei, omnibus episcopis. Nos audiuimus dicere quia uos uultis alium papam facere; si hoc facitis, excommunico uos da  Deum omnipotentem, ut non habeatis licentiam nullum [457 1Kb] ordinare, et missam celebrare.«

15. Cum hec epistola in sancta synodo legeretur,  aduenerunt, qui prius defuerant religiosi, a Lotharingia Heinricus Treuerensis archiepiscopus, ab Emilia et Liguria Wido Mutinensis, Gezo Tertonensis, Sigulfus Placentinus; quorum consilio domno pape ita rescribunt : »Summo pontifici et uniuersali pape domno Iohanni, Otto diuine respectu clementie imperator augustus, sed et sancta synodus Rome Dei ob seruitium congregata,  in Domino salutem. Preterita synodo, que celebrata est 8 Idus Nouembris, litteras uobis direximus, in quibus accusatorum uestrorum uerba atque accusationis cause detinebantur. Rogauimus etiam eisdem literis magnitudinem uestram, quemadmodum iustum est, Romam [458 1Kb] uenire seque ex his que obiciuntur purgare. Recepimus autem litteras a uobis, non quales temporis qualitas, sed inconsultorum hominum uanitas expoposcit. Non ueniendi ad synodum racionabilis esse excusatio debuit. Sed et presentes magnitudinis uestre debuerunt nuntii interesse, qui aut egritudinis aut certe difficultatis causa satisfacerent sanctam uos synodum declinasse. Est et aliud uestris in litteris scriptum, quod non episcopum sed puerilem ineptiam scribere deceret. Excommunicastis  etenim omnes, ut haberent licentiam canendi missas, ordinandi ecclesiasticas dispositiones, si alium Romane sedi constitueremus episcopum. Ita enim scriptum erat: Non habeatis licentiam nullum ordinare. Nunc usque putauimus, immo uere credidimus, duo negatiua [459 1Kb] unum facere dedicatiuum, nisi uestra auctoritas priscorum sententias infirmaret auctorum. Nos uero intentioni uestre, non uerbis, respondeamus. Si ad synodum uenire et obiecta purgare non differtis, auctoritati uestre procul dubio obedimus. Sed si, quod absit, uenire et obiecta uobis capitalia crimina purgare dissimulatis, cum presertim uos nichil uenire impediat, non maris nauigatio, non corporis egritudo, itineris longitudo, tunc excommunicationem uestram paruipendemus,  eamque potius in uos retorquebimus, quoniam quidem iuste facere possumus. Iudas, Domini nostri Iesu Christi proditor, immo uenditor, cum ceteris prius ligandi atque soluendi potestatem a magistro in hec uerba acceperat: Amen dico uobis, quecumque alligaueritis super terram, ligata [460 1Kb] erunt et in celis, et quecumque solueritis super terram, erunt soluta et in celis . Quamdiu enim bonus inter condiscipulos fuit, ligare atque soluere ualuit; postquam uero cupiditatis causa [461 1Kb] homicida factus, uitam omnium occidere uoluit, quem postea ligatum soluere aut solutum ligare potuit, nisi se ipsum, quem infelicissimo laqueo strangulauit? Data 10 Kalendas Decembris et missa per Adrianum cardinalem presbiterum, et Benedictum cardinalem  diaconem.«

14. Qui cum Tiberim peruenissent, eum non inuenerunt; pharetratus enim in campestria iam abierat; nec quisquam erat qui his ubi ipse esset indicare posset. Cumque eum inuenire non possent, cum eisdem litteris ad sanctam synodum, que tunc tertio est habita, sunt reuersi. Mox imperator ait. »Expectauimus aduentum eius, ut, presente eo, quid  nobis egerit, quereremur; uerum quoniam non eum adfuturum certo scimus, quam perfide nobiscum egerit, ut diligenter agnoscatis, etiam atque etiam flagitamus. Notum itaque uobis facimus archiepiscopis, episcopis [462 1Kb] , presbiteris, diaconibus, reliquoque clero, necnon et comitibus, iudicibus, omnique plebi, quod idem Iohannes papa oppressus a Berengario atque Adelberto, rebellibus nostris, misit nobis in Saxoniam nuntios, rogans ut ob amorem Dei in Italiam ueniremus, et eclesiam sancti Petri ac se ipsum ex eorum faucibus liberaremus. Nos uero adiuuante Deo quantum fecerimus, non est necesse dicere, ut inpresentiarum uidetis. Ereptus uero mea opera ex eorum manibus, et honori debito restitutus, oblitus iuramenti, et fidelitatis quam  mihi supra corpus sancti Petri promisit, eumdem Adelpertum Romam uenire fecit, et contra me defendit, seditiones fecit, et uidentibus nostris militibus dux belli factus, lorica et galea est indutus; quod super hoc sancta synodus decernat, edicat.« Ad hec Romani pontifices reliquusque clerus et cunctus populus responderunt: »Inauditum uulnus inaudito est cauterio exurendum. Si corruptis moribus soli sibi, et non cunctis obesset, quoquo modo [463 1Kb] tolerandus esset. Quot prius casti huius facti sunt imitatione incesti? Quot probi huius exemplo conuersationis sunt reprobi? Petimus itaque magnitudinem imperii uestri, monstrum [464 1Kb] illud nulla uirtute redemptum a uitiis, a sancta Romana eclesia pelli, aliumque loco eius constitui, qui nobis exemplo bone  conuersationis preesse ualeat et prodesse; sibi recte uiuat, ac bene uiuendi nobis exemplum prebeat.« Tunc imperator: »Placet, inquit, quod dicitis, nichilque gratius nobis, quam ut talis, qui huic sancte et uniuersali sedi preponatur, inueniri possit.«

16. His dictis, omnes una uoce dixerunt: »Leonem, uenerabilem sancte Romane eclesie protoscriniarium, uirum approbatum et ad summum sacerdotii gradum dignum, nobis in pastorem eligimus, ut summus et uniuersalis papa sancte Romane eclesie, reprobato ob improbos mores Iohanne apostata!« Cumque hoc tertio omnes dixissent, annuente imperatore, nominatum Leonem ad Lateranense palatium secundum consuetudinem cum laudibus ducunt, et  certo tempore in eclesia sancti Petri ad summum sacerdotium sancta consecratione attollunt, et fideles ei adfuturos iureiurando promittunt .

17.  His ita gestis, sperans sanctissimus imperator, cum paucis Rome se degere posse, ne consumeretur Romanus populus ob multitudinem exercitus, multis, ut redirent, licentiam dedit. Cumque hoc Iohannes, qui dictus est papa, cognosceret, non ignorans quam facile Romanorum mentes pecunia posset corrumpere, clam Romam mittit nuntios,  beati Petri omniumque eclesiarum pecuniam repromittens, si super pium imperatorem et domnum Leonem papam irruerent [465 1Kb] , eosque impiissime trucidarent. Quid multis morer? Romani quam mox exercitus paucitate confisi immo decepti, et pecunie promissione animati, bucina concrepante super imperatorem, ut eum occidant, festinare contendunt. Quibus imperator supra pontem Tyberis, quem Romani plaustris impeditum habebant, occurrit. Cuius fortes milites, assuefacti bello, pectora et armis intrepidi, eos inter prosiliunt, et quasi accipitres auium multitudinem, nullo resistente, perterrent. Non latibula, non corbes, non concaua ligna, non cripte sordium receptacula, fugientibus tutele esse possunt. Occiduntur itaque, et ut fortibus assolet  contingere uiris, passim a tergo uulnerantur. Quis tunc Romanorum cladis huius superstes fieret si, non imperator sanctus misericordia, que eis nulla debebatur, inclinatus, suos adhuc interficere sciscientes [466 1Kb] retraheret, reuocaret?

18. Itaque deuictis omnibus, atque his qui supererant obsidibus acceptis, uenerabilis papa Leo pedibus imperatoris prouolutus, orat, ut Romanis obsides reddat, seque eorum fidei commendet. Rogatu denique uenerabilis pape Leonis imperator sanctus Romanis obsides reddit, non incertus quod prosecuturus sum incepturos. Igitur Romanorum fidei eundem papam, quemadmodum lupis agnum, commisit. Dein Roma exiens, Cammerinum Spoletumque uersus, ubi Adelbertum esse audierat, properauit.

 19. Interea mulieres quibuscum Iohannes, qui dictus est papa, uoluptatis sue ludibrium exercebat, ut non ignobiles et plures, concitauerunt Romanos ut Leonem, summum et uniuersalem papam a Deo et ipsis electum, perderent, et Iohannem in urbem susciperent. Quod cum fecissent, miserante Deo, ex eorum manibus est uenerabilis papa Leo liberatus, paucisque secum comitantibus, ad piissimi Ottonis imperatoris misericordiam est profectus.

20. Imperator denique sanctus, tantum dedecus egre ferens, cum ex domni pape Leonis eiectione, tum ex Iohanne cardinali diacone, et Azone scriniario, quorum alterum manu dextera, alterum lingua, duobus digitis naribusque abscisis, Iohannes abdicatus  defedauerat, reparato exercitu, Roma [467 1Kb] redire disposuit. Prius tamen quam sancti essent imperatoris copie congregate, uolens cunctis seculis innotescere Dominus, quam iuste esset Iohannes papa a suis episcopis et omni plebe repudiatus, quamque postmodum iniuste receptus, quadam nocte extra Romam, dum se cum uiri cuiusdam uxore oblectaret, in timporibus adeo a diabolo est percussus , ut infra dierum octo spacium eodem sit uulnere mortuus. Sed eucaristie uiaticum, ipsius instinctu qui eum percusserat [468 1Kb] , non percepit;  quemadmodum a suis cognatis et familiaribus, qui presentes erant, persepe sub attestatione audiuiuimus.

21. Quo mortuo, Romani omnes, iuramenti quod sancto promiserant imperatori immemores, Benedictum cardinalem diaconem papam constituunt, insuper et iuramento, nunquam se eum dimissuros, sed contra eum imperatoris potentiam defensuros, promittunt. Quo audito, imperator urbem uallauit, neminem, qui non membris truncaretur, exire permisit; machinis et fame usque adeo afflixit, donec Romanis nolentibus urbem reciperet, Leonem uirum uenerabilem debite sedi restitueret , ac Benedictum summe sedis inuasorem eius presentie presentaret.

 22. Residentibus itaque domno Leone summo et uniuersali papa in eclesia Lateranensi, necnon et imperatore sanctissimo Ottone, episcopis insuper Romanis, Italicis, a Lotharingia et Saxonia archiepiscopis, episcopis, presbiteris, diaconibus, omnique Romanorum plebe, quorum nomina [469 1Kb] inferius adscribentur, aduenit Benedictus, apostolice sedis inuasor, eorum qui se elegerant manibus adductus, pontificalibus uestibus indutus. Quem Benedictus cardinalis archidiaconus tali sermone adgressus: »Qua tibi auctoritate, quaue lege, o inuasor, hec pontificalia indumenta usurpasti, superstite hoc presenti domno nostro uenerabili papa Leone, quem tu nobiscum, accusato et reprobato Iohanne, ad  apostolicatus culmen elegisti? Num inficiari potes, presenti domno imperatori iuramento promisisse numquam te cum ceteris Romanis papam electurum aut ordinaturum absque illius filiique eius regis Ottonis consensu?« Benedictus respondit: »Si quid peccaui, miseremini mei.« Tunc imperator effusis lacrimis, quam misericors esset ostendens, rogauit synodum, ne Benedito preiudicium fieret. Si uellet et posset, ad interrogata responderet causamque suam defenderet; quod si non posset aut nollet, ac se culpabilem redderet, tamen pro timore Dei misericordiam aliquam inueniret. Quo audito, ad domni Leonis pape pedes ipsiusque imperatoris isdum Benedictus concite procidens, se pecasse [470 1Kb] , se sancte Romane sedis inuasorem esse, acclamauit. Post hec  pallium sibi abstulit, quod simul cum pontificali ferula, quam manu gestabat, domno pape Leoni reddidit. Quam ferulam isdem papa fregit, et fractam populo ostendit. Deinde Benedictum in terra sedere precepit. Cui casulam, quam planetam dicunt, cum stola pariter abstulit. Post autem omnibus episcopis dixit: »Benedictum, sancte Romane et apostolice sedis inuasorem, omni pontificatus et prespiteratus honore priuamus; ob elemosinam uero domni imperatoris Ottonis, cuius sumus opera in sedem debitam restituti, diaconatus eum ordinem habere permittimus, et non iam Rome, sed in exilium ad quod destina [471 1Kb] .





LIUTPRANDI CREMONENSIS EPISCOPI RELATIO DE LEGATIONE CONSTANTINOPOLITANA.

 Ottones Romanorum inuictissimos imperatores augustos, gloriosissimamque Adelheidem imperatricem augustam, Liudprandus [472 1Kb] sancte Cremonensis ecclesie episcopus, semper ualere, prosperari. triumphare, anhelat, desiderat, optat.

1. Quid cause fuerit, quod prius litteras [473 1Kb] siue nuntium meum non susceperitis, ratio subsequens declarabit. Pridie Nonas Iunii Constantinopolim uenimus, et ad contumeliam uestram turpiter suscepti, grauiter turpiterque sumus tractati; palatio quidem satis magno et aperto, quod nec frigus arceret, sicut  nec calorem repelleret, inclusi sumus; armati milites appositi sunt custodes, qui meis omnibus exitum [474 1Kb] , ceteris prohiberent ingressum. Domus ipsa solis nobis inclusis peruia, a palatio adeo sequestrata, ut eo nobis non equitantibus, sed ambulantibus, anhelitus truncaretur. Accessit ad calamitatem nostram, quod Grecorum uinum ob picis, tede, gypsi commixtionem nobis impotabile fuit. Domus ipsa erat inaquosa, nec sitim saltem aqua extinguere quiuimus, quam data pecunia emeremus. Huic magno ue, ue aliud appositum est, homo scili . . . orum [475 1Kb] custos, qui cotidianos  sumptus preberet, cui similem si requiras, non terra sed infernus forsan dabit; is enim quicquid calamitatis, quicquid rapine, quicquid dispendii, quicquid luctus, quicquid miserie excogitare potuit, quasi torrens inundans in nos effudit. Nec in centum uiginti diebus una saltem preteriit, que non gemitus nobis preberet et luctus.

2. Pridie Nonas Iunii, ut superius scripsimus, Constantinopolim ante portam Caream [476 1Kb] uenimus, et usque ad undecimam horam cum equis, non modica pluuia, expectauimus. Undecima uero hora non ratus Nicephorus nos dignos esse tam ornatos uestra misericordia equitare, uenire iussit, et usque in prefatam domum marmoream, inuisam, inaquosam, patulam, sumus deducti; octauo autem Idus [477 1Kb] sabbatho  primo dierum pentecostes, ante fratris eius Leonis coropalati [478 1Kb] et logothete presentiam sum deductus, ubi de imperiali uestro nomine magna sumus contentione fatigati. Ipse enim uos non imperatorem, id est , sua lingua, sed ob indignationem , id est regem, nostra uocabat. Cui cum dicerem, quod significatur idem esse, quamuis quod significat diuersum, me, ait, non pacis sed contentionis causa uenisse; sicque iratus surgens, uestras litteras, uere indignans, non per se sed per interpretem suscepit, homo ipse ad personam satis procerus, falso humilis, cui si innisus homo fuerit, manum eius perforabit.

3. Septimo autem Idus [479 1Kb] , ipso uidelicet sancto die pentecostes, in domo, que dicitur ,  id est Coronaria, ante Nicephorum sum deductus, hominem satis monstruosum, pygmeum, capite pinguem, atque oculorum paruitate talpinum, barba curta, lata, spissa et semicana fedatum, ceruice digitali turpatum, prolixitate et densitate comarum satis hyopam [hirtum]  , colore Aethiopem, cui per mediam nolis occurrere noctem, uentre extensum, natibus siccum, coxis ad mensuram ipsam breuem longissimum, cruribus paruum, calcaneis pedibusque equalem, uillino [byssino] sed nimis ueternoso uel diuturnitate ipsa fetido et pallido ornamento indutum, Sicioniis calceamentis calceatum, lingua procacem, ingenio [ingeniis] uulpem, periurio seu mendacio Ulyxem. Semper mihi, domini mei imperatores [480 1Kb] augusti, formosi, quanto hinc formosiores  uisi estis? Semper ornati, quanto hinc ornatiores? Semper potentes, quanto hinc potentiores? Semper mites, quanto hinc mitiores? Semper uirtutibus pleni, quanto hinc pleniores? Sedebant ad sinistram, non in eadem linea, sed longe deorsum  duo paruuli imperatores  , eius quondam domini nunc subiecti, cuius narrationis initium hoc fuit:

4. »Debueramus, immo uolueramus, te benigne magnificeque suscipere; sed domini tui impietas non permittit, qui tam inimica inuasione Romam sibi uindicauit, Berengario  et Adelberto contra ius fasque uitam abstulit, Romanorum alios gladio, alios suspendio interemit, oculis alios priuauit, exilio alios relegauit  , et imperii nostri insuper ciuitates homicidio aut incendio sibi subdere [481 1Kb] temptauit; et quia affectus eius prauus effectum habere non potuit, nunc te malitie huius suggestorem atque impulsorem, simulata pace, quasi [482 10Kb] , id est exploratorem, ad nos direxit.«

 5. Cui inquam ego: »Romanam ciuitatem dominus meus non ui aut tyrannice inuasit, sed a tyranni, immo tyrannorum iugo liberauit. Nonne effeminati dominabantur eius? et quod grauius siue turpius, nonne meretrices? Dormiebat, ut puto, tunc potestas tua, immo decessorum tuorum, qui nomine solo, non autem re ipsa, imperatores Romanorum uocantur. Si potentes, si imperatores Romanorum erant, cur Romam in meretricum potestate sinebant? Nonne sanctissimorum paparum alii sunt relegati, alii a te aflicti, ut neque cotidianos sumptus nec elemosinam habere quirent? Nonne Adelbertus contumeliosas litteras Romano et Constantino, decessoribus tuis, imperatoribus misit? Nonne sanctissimorum apostolorum ecclesias rapinis expoliauit? Quis ex uobis  imperatoribus, zelo Dei ductus, tam indignum facinus uindicare et sanctam ecclesiam in statum proprium reformare curauit? Neglexistis uos, non neglexit dominus meus, qui a finibus terre surgens Romamque ueniens, impios abstulit, et sanctorum apostolorum uicariis potestatem et honorem omnem contradidit. Postmodum uero insurgentes contra se et domnum [483 1Kb] apostolicum, quasi iurisiurandi uiolatores, sacrilegos, dominorum suorum apostolicorum tortores, raptores, secundum decreta imperatorum Romanorum, Iustiniani, ualentiniani, Theodosii et ceterorum, cecidit, iugulauit, suspendit, et exilio relegauit; que si non faceret, impius, iniustus, crudelis, tyrannus esset. Palam est, quod Berengarius et Adelbertus sui milites effecti, regnum Italicum  sceptro aureo ex eius manu susceperant  , et presentibus seruis tuis, qui nunc usque supersunt et hac in ciuitate degunt, iureiurando fidem promiserunt. Et quia, suggerente diabolo, hanc perfide uiolarunt, iuste illos, quasi desertores sibique rebelles,  regno priuauit; quod ita subditis tibi et postmodum rebellibus faceres.«

6. »Sed non, ait, Adelberti hoc profitetur miles. Cui inquam: Si secus dixerit, meorum aliquis militum, si iubes, cras, ita rem esse, duello declarabit. Esto, inquit, fecerit hec, ut ais, iuste. Nunc cur imperii nostri terminos bello incendioque aggressus sit, expedi. Amici eramus, societatemque indissolubilem, nuptiis interpositis, facere cogitabamus.«

7. »Terram, inquam, quam imperii tui esse narras, gens incola et lingua Italici regni esse declarat. Tenueruntque illam potestatiue Langobardi; quam et Lodouicus, Langobardorum seu Francorum imperator, de manu Saracenorum, multitudine prostrata, liberauit. Sed et Landulphus, Beneuentanorum  et Capuanorum princeps, septennio potestatiue eam sibi subiugauit. Nec a seruitutis eius seu successorum suorum iugo usque ad presens exiret, si non, immensa data pecunia, Romanos [484 1Kb] imperator nostri regis Hugonis amicitiam emeret. Et hec causa fuit, quod nepoti suo et equiuoco, regis nostri, eiusdem Hugonis, spuriam coniugio copulauit  . Et, ut considero, domino meo non gratiam, sed impotentiam ascribis, quod post. Italie seu Rome acquisitionem tot annis eam tibi dimiserit. Societatem uero amicitie, quam te parentela uoluisse facere dicis, fraudem nos dolumque tenemus; pausanas [inducias] exigis, quas nec te exigere neque nos concedere ratio ipsa compellit. uerum ut fallacia exsculpatur, ueritas non reticeatur: misit me dominus meus ad te, ut si filiam  Romani imperatoris et Theophane imperatricis, domino meo filio suo, Ottoni imperatori augusto, in coniugium tradere uolueris, iuramento mihi affirmes, et ego, pro gratiarum recompensatione hec et hec dominum meum tibi facturum et obseruaturum, iureiurando affirmabo. Sed et optimam amicitie arabonam [485 1Kb] fraternitati tue nunc dominus meus contulit, cum Appuliam omnem potestati subditam, meo interuentu, cuius hoc suggestione malum factum esse dicis [486 1Kb] . Cuius rei tot sunt testes quot sunt totius Appulie habitatores.«

8.  »Secunda, inquit Nicephorus, hora iam transiit; , id est processio, nobis est celebranda. Quod nunc instat agamus. Contra hec, cum oportunum fuerit, respondebimus.«

 9. Non pigeat me, ipsam describere  , et dominos meos, audire. Negotiatorum multitudo copiosa ignobiliumque personarum, ea sollempnitate,  collecta, ad susceptionem et laudem Nicephori, a palatio usque ad sanctam Sophiam, quasi pro muris, uie margines tenuit, clypeolis tenuibus satis et spiculis uilibus dedecorata. Accessit et ad dedecoris huius augmentum, quod uulgi ipsius potior pars, ad laudem ipsius, nudis processerat pedibus. Credo sic eos putasse sanctam ipsam potius exornare . Sed et optimates sui, qui cum ipso per plebeiam et discalceatam multitudinem ipsam transierant, magnis et nimia uetustate rimatis tunicis erant induti. Satis decentius cotidiana ueste induti procederent. Nullus est cuius atauus hanc nouam haberet. Nemo ibi auro, nemo gemmis ornatus erat, nisi ipse solus Nicephorus, quem imperialia ornamenta, ad maiorum personas sumpta et composita,  fediorem reddiderant. Per salutem uestram, que mihi mea carior extat, una uestrorum pretiosa uestis procerum, centum horum et eo amplius pretiosior est! Ductus ego ad ipsam, in eminentiori loco iuxta psaltas, id est cantores, sum constitutus.

10. Cumque quasi reptans monstrum illud procederet, clamabant adulatores psalte: Ecce uenit stella matutina, surgit Eous, reuerberat obtutu solis radios, pallida Saracenorum mors, Nicephorus , id est princeps! Unde et cantabatur: , id est principi, Nicephoro, , id est plures anni sint  ! Gentes, hunc adorate, hunc colite, huic tanto colla subdite! Quanto tunc uerius canerent: Carbo exstincte ueni, , anus incessu, Syluanus uultu, rustice,  lustriuage, capripes, cornute, bimembris, setiger, indocilis, agrestis, barbare, dure, uillose, rebellis, Cappadox! Igitur falsidicis illis inflatus neniis, sanctam Sophiam ingreditur, dominis suis imperatoribus se a longe sequentibus et in pacis osculo ad terram usque adorantibus. Armiger huius sagitta calamo immissa eram [487 1Kb]  in ecclesia ponit, que prosequitur, quo nimirum tempore imperare ceperit, et sic eram, qui id non uiderunt, intelligunt.

11. Hac eadem die conuiuam me sibi esse iussit. Non ratus autem me dignum esse cuipiam suorum preponi procerum, quintus decimus ab eo absque gausape sedi; meorum nemo comitum, non dico solum mense non assedit, sed neque domum, in qua conuiua eram, uidit. Qua in cena temporis satis, et  obscena, ebriorum more, oleo delibuta, alioque quodam deterrimo piscium liquore aspersa, multa super potentia uestra, multa super regnis et militibus, me rogauit. Cui cum consequenter et uere responderem,  »Mentiris! ait, domini tui milites equitandi ignari, pedestris pugne sunt inscii, scutorum magnitudo, loricarum grauitudo, ensium longitudo, galearumque pondus neutra parte eos pugnare sinit, ac subridens: Impedit, inquit, eos et gastrimargia, hoc est uentris ingluuies; quorum Deus uenter est; quorum audacia, crapula; fortitudo, ebrietas; ieiunium, dissolutio; pauor, sobrietas. Nec est in mari domino tuo classium numerus. Nauigantium fortitudo mihi soli inest, qui eum classibus aggrediar, bello maritimas eius ciuitates demoliar, et que fluminibus sunt uicina redigam in fauillam. Quis, cedo, mihi etiam in terra copiarum paucitate resistere poterit? Filius non abfuit [488 1Kb] , uxor non defuit; Saxones, Sueui, Bagoarii [489 1Kb] , Italici omnes cum eo adfuerunt, et cum  ciuitatulam unam sibi resistentem capere nescirent, immo nequirent, quomodo mihi resistent uenienti, quem tot copie prosequentur,

Gargara  quot segetes, quot habet Methymna racemos,
Quot celum stellas, quot mare in flatibus undas!«

12. Cui cum respondere et apologeticum, dignum inflatione hac, euomere [490 1Kb] uellem, non permisit; sed adiecit quasi ad contumeliam: »uos non Romani, sed Longobardi estis!« Cui adhuc dicere uolenti, et manu, ut tacerem, innuenti, commotus inquam: »Romulum fratricidam, ex quo et Romani dicti sunt, porniogenitum, hoc est ex adulterio natum, chronographia innotuit; asylumque sibi fecisse, in quo alieni eris debitores, fugitiuos seruos, homicidas, ac pro reatibus suis morte dignos suscepit,  multitudinemque quandam talium sibi asciuit, quos Romanos appellauit; ex qua nobilitate propagati sunt ipsi, quos uos kosmocratores, id est imperatores, appellatis; quos nos, Langobardi [491 1Kb] , scilicet, Saxones, Franci, Lotharingi, Bagoarii [492 1Kb] Sueui, Burgundiones, tanto dedignamur, ut inimicos nostros commoti nil aliud contumeliarum, nisi: Romane! dicamus, hoc solo, id est Romanorum nomine, quicquid ignobilitatis, quicquid timiditatis, quicquid auaritie, quicquid luxurie, quicquid mendacii, immo quicquid uitiorum est, comprehendentes. Imbelles uero nos et equitandi inscios quia dicis, si Christianorum peccata promerentur, ut in hac austeritate perdures, quales uos estis quamue pugnaces nos simus, bella proxima demonstrabunt.«

 13. Talibus Nicephorus exacerbatus dictis, manu silentium indixit, mensamque sine latitudine longam auferri, meque in inuisam domum, seu, ut uerius fatear, carcerem, reuerti precepit. Ubi post biduum, cum indignatione tum estu et siti, magno sum languore affectus. Sed et asseclarum meorum nemo exstitit, qui non eodem ebriatus poculo, diem sibi  ultimum imminere formidaret. Cur, queso, non egrotarent, quibus erat potus pro optimo uino salsugo, pro culcitra non fenum, non stramen, non saltem terra, sed durum marmor, pro ceruicali lapis? quibus patula domus non calorem, non imbrem, non frigus arcebat. Ipsa, si uellet, salus his circumfusa, ut uulgo loquimur, eos saluare non posset. Proprio ergo atque meorum debilitatus angore, conuocato ad me custode, immo persecutore, meo, non precibus solum, sed pretio obtinui, ut epistolam meam hunc modum continentem Nicephori fratri deferret:

14. »Leoni coropalati et logothete  Liudprandus episcopus. Si imperator serenissimus petitionem, ob quam ueni, perficere cogitat, non fatigant me, quas hic sustineo, passiones; litteris  solummodo meis et nuntio ut instruatur dominus meus, me hic moram ab re non facere. Quod si secus res sese habet, nauis est [493 1Kb] hic ueneticorum oneraria, que [494 1Kb] proficisci festinat; hanc me egrotum ingredi sinat, ut si dissolutionis mee tempus aduenerit, cadauer meum genitale saltem solum suscipiat.«

15. Quas cum legisset, se post quatriduum me iussit adire. Sederunt cum eo ad disceptationem uestram, secundum eorum traditionem, sapientissimi uiri, Attico pollentes eloquio, Basilius parakinumenos [495 1Kb] , proto a secretis, protouestiarius, et duo magistri, quorum hoc fuit narrationis initium: »Quid cause sit, quare te huc fatigasti, frater, edissere.« Quibus cum parentele gratia, que esset occasio infinite pacis, edicerem, inquiunt: »Inaudita  res est, ut porphyrogeniti porphyrogenita, hoc est in purpura nati filia in purpura nata, gentibus misceatur. uerum quia tam excellentem rem petitis, si datis quod decet, accipietis quod libet; Rauennam scilicet et Romam cum his omnibus continuatis, que ab his sunt usque ad nos. Si uero amicitiam absque parentela desideratis, Romam liberam esse dominus tuus permittat; principes autem, Capuanum scilicet et Beneuentanum, sancti nostri imperii olim seruos, nunc rebelles, seruituti pristine tradat.«

16. Quibus: »Dominum meum, inquam, potentiores habere Schlauos Petro Bulgarorum rege, qui Christophori imperatoris filiam in coniugium duxit, etiam ipsi non ignoratis!---Sed Christophorus,  aiunt, non porphyrogenitus fuit.«

17. »Romam uero, inquam, quam uos liberam esse uelle perstrepitis, cui seruit? cui tributa persoluit? Nonne prius meretricibus seruiebat? et uobis dormientibus, immo non ualentibus, dominus meus imperator augustus a tam turpi seruitute liberauit? Constantinus imperator augustus, qui hanc ex suo nomine condidit ciuitatem, sancte apostolice Romane  ecclesie, ut erat kosmocrator, multa donaria contulit, non in Italia solum, sed in omnibus pene occidentalibus regnis, necnon de orientalibus atque meridianis, Grecia scilicet, Iudea, Perside, Mesopotamia, Babylonia, Aegypto, Libya, ut ipsius testantur priuilegia, que penes nos sunt. Sane quicquid in Italia, sed et [496 1Kb] in Saxonia, Bagoaria [497 1Kb] , omnibus domini mei regnis est, quod ad apostolorum beatorum ecclesiam respicit, sanctissimorum apostolorum uicario contulit. Et si est, ut dominus meus ex his omnibus ciuitates, uillas, milites aut familiam obtineat, Deum negaui. Cur imperator uero non itidem facit, ut ea, que suis insunt regnis, apostolorum ecclesie reddat, et per laborem atque munificentiam domini mei ditem et liberam, ditiorem  ipse ac liberiorem reddat?«

18. »Sed hoc, ait Basilius parakinumenos [498 1Kb] , faciet, cum ad nutum suum Roma et Romana Ecclesia ordinabitur.« Tum: »Homo, inquam, quidam, multam ab alio passus iniuriam, his Deum aggressus est uerbis: Domine, uindica me de aduersario meo! Cui Dominus: Faciam, inquit, in die cum reddam unicuique secundum opera sua! At ille: Quam tarde! infit.«

19. Tunc omnes preter fratrem cachinno commoti, disceptationem dimiserunt, meque in inuisam domum reduci preceperunt, magnaque custodiri cautela usque in sanctorum apostolorum religiosis cunctis celebrem diem. Qua celebritate me satis egrotum, necnon et Bulgarorum nuntios, qui pridie  uenerant, ad sanctos apostolos sibi obuiare precepit . Cumque post neniarum garrulitatem et missarum celebrationem ad mensam inuitaremur, in citeriori mense margine, que erat sine latitudine longa, Bulgarorum nuntium, Ungarico more tonsum, enea catena cinctum, et ut mens mihi suggerit, catechumenum, mihi preponit; ad uestram plane, domini mei augusti, contumeliam. In uobis contemptus, in uobis spretus, in uobis abiectus. Sed gratias ago domino Iesu Christo, cui uos seruitis omni spiritu uestro, quod habitus sum pro nomine uestro dignus contumelias pati. uerum, domini mei, meam non considerans sed uestram iniuriam, mensam reliqui. Cumque indignans abire uellem, Leo coropalates, imperatoris frater, et proto a secretis Simeon,  pone me sequuntur, hec latrantes: »Cum Christophori filiam Petrus, Bulgarorum uasileus, coniugem duceret, symphona, id est consonantia scripta, iuramento firmata sunt, ut omnium gentium apostolis, id est nuntiis, penes nos Bulgarorum apostoli preponantur, honorentur, diligantur. Bulgarorum ille apostolus, quamquam, ut dicis et uerum est, tonsus, illotus, et catena enea cinctus sit, patricius tamen est, cui episcopum preponere, Francorum presertim,  nefas decernimus, iudicamus. Et quoniam te id indigne ferre cognoscimus, non te nunc, ut putas, ad hospitium redire sinimus, sed in diuersorio quodam cum imperatoris seruis cibum gustare compellimus.«

20. Quibus ob incomparabilem cordis dolorem nil respondi, sed que iusserant feci; indignum [499 1Kb] iudicans mensam, qua non dico mihi, id est Liudprando episcopo, sed Bulgarorum nuntius uestro preponitur nuntio. Sed leniuit dolorem meum imperator sanctus munere magno, mittens mihi ex delicatissimis cibis suis hedum pinguem, ex quo ipse comederat, allio, cepe, porris laute suffarcinatum, garo delibutum, quem uestre tunc mense inesse optaui, ut qui delicias sancti imperatoris faustas esse non creditis,  saltem his perspectis crederetis.

21. Transactis ergo octo diebus, cum Bulgari iam abessent, putans me mensam magnificare suam, in eodem loco me satis egrotum secum conuiuare cegit. Adfuit cum pluribus episcopis et patriarcha  , quibus presentibus, plures mihi questiones de scripturis sacris proposuit, quas cum Spiritu sancto afflante eleganter exposui, nouissime autem, ut de uobis ludum haberet, quas synodos haberemus rogauit. Cui cum Nicenam, Chalcedonensem, Ephesinam, Antiochenam, Carthaginensem, Ancyranam, Constantinopolitanam edicerem: »Ha! ha! he! ait, Saxonicam dicere es oblitus, quam si rogas cur nostri codices non habent, rudem esse, et ad nos necdum uenire posse, respondeo.«

 22. Cui inquam: »In quo membro regnat infirmitas, illud est cauterio exurendum. Hereses omnes a uobis emanarunt, penes uos uiguerunt; a nobis, id est occidentalibus, hic sunt iugulate, hic sunt occise. Romanam siue Papiensem synodum, quamquam essent sepe, his non connumeramus. Romanus enim clericus, postmodum uniuersalis papa, Gregorius, qui a uobis appellatus est Dialogus, Eutychium Constantinopolitanum patriarcham hereticum ab eiusmodi heresi liberauit. Aiebat idem Eutychius, nec solum aiebat, sed etiam docebat, clamabat, scriptitabat, nos in resurrectione non ueram, quam hic habemus, sed fantasticam quandam carnem assumpturos; cuius erroris liber a Gregorio orthodoxe est combustus. Sed Euodius Papiensis episcopus, propter  aliam quandam heresin huc, id est Constantinopolim, a Romano est patriarcha directus, quam compressam in catholicam atque orthodoxam reformauit. Saxonum genus, ex quo sanctum lauacrum et Dei accepit notitiam, nulla est heresi maculatum, ut ibi synodus fieret, qua errorem, cum nullus esset, corrigeret. Rudem quia dicis Saxonibus esse fidem, id ipsum et ego affirmo; semper enim apud eos Christi fides rudis est, et non uetus, ubi fidem opera  sequuntur. Hic fides non rudis sed uetus est, ubi fidem opera non comitantur, sed quasi pre uetustate, ut uestis contempta, contemnitur. Sed hanc synodum factam esse in Saxonia certo scio, in qua tractatum est et firmatum, decentius ensibus pugnare quam calamis, et prius mortem obire quam hostibus terga dare. Quod uel tuus exercitus experitur! In corde meo dixi: et quam sint pugnaces, re ipsa experiatur!«

23. uerum hac eadem die, post meridiem, adeo impotentem et transfiguratum me reuertenti ad palatium sibi precepit occurrere, ut obuiantes mihi que prius, in stuporem mentis mulieres uerse: Mana, mana [500 1Kb] , clamabant, miseriam meam pugnis pectora tunse: Dicebatur: !  Cui [501 1Kb] , Nicephoro scilicet uenienti, et uobis absentibus, quid tunc manibus in celum erectis optauerim, proueniat utinam! Sed mihi uelim credatis, ad risum me non parum illexit. Impatienti enim atque effreni insidens equo, satis paruus satis magno, puppam ipsum mens sibi depinxit mea, quam Schlaui uestri equino colligantes pullo, matrem precedentem sequi effrenate dimittunt.

24. His expletis, ad conciues et cohabitatores meos, quinque leones, in prenominatam inuisam domum sum deductus, ubi post hebdomadarum spatium trium, nullius nisi meorum sum colloquio uisitatus. Qua ex re, Nicephorum nunquam me uelle dimittere, mens sibi depinxit mea, ac tristitia immodica languorem languori adeo superimposuit, ut uita excederem,  nisi mihi hanc Dei genitrix a creatore et filio suo precibus obtineret; quemadmodum, non fantastica sed uera, est mihi uisione monstratum.

25. His ergo tribus hebdomadibus habuit Nicephorus extra Constantinopolim metastasin, id est stationem, in loco qui dicitur , id est Ad fontes, eodemque me uenire precepit. Et cum tam languidus essem, ut non solum statio, sed ipsa etiam sessio grauis mihi more uideretur, discooperto capite, quod male ualetudini mee nimis contrarium erat, ante se me stare cegit; cui et ait: »Domini tui regis Ottonis nuntii, qui preterito te precesserant anno, iuramento mihi promiserunt, et iurisiurandi littere inpresentiarum sunt, nunquam illum in aliquo  nostrum scandalizare imperium. uis maius scandalum, quam quod se imperatorem uocat, imperii nostri themata sibi usurpat? Utraque non sunt ferenda; et si utraque importabilia, istud est non ferendum, immo nec audiendum, quod se imperatorem nominat. Sed si confirmas eadem que ipsi fecerunt, fortunatum te atque locupletem imperii nostri maiestas cito dimittet.« Id autem eo non dixit, ut uos, si  mea hoc stultitia faceret, conseruatos sperarem, sed uoluit habere pre manibus quod in laudem suam et contumeliam nostram ostenderet futuris temporibus.

26. Cui inquam: »Nuper sanctissimus dominus meus, ut est sapientissimus et spiritu Dei plenus, hec prenoscens que asseris, ne terminos, quos constituit mihi, transcenderem, , id est preceptum, conscripsit, quod et sigillo signauit suo, ne secus facerem.« Scis, domine mi auguste, qua id fiducia dixerim. » istud in medium proferatur, et quicquid iusserit, iuramento a me tibi firmetur. Sed preteriti nuntii preter iussionem domini mei promiserunt, iurauerunt, conscripserunt. Ita est, ut Plato ait: Causa penes optantem, Deus  extra culpam.«

27. His expletis, uentum est ad nobilissimos principes Capuanum et Beneuentanum, quos ipse seruos nominat, et ob quos intestinus ipsum agitat dolor. »Seruos, inquit, meos dominus tuus in tutelam recipit suam; quos si non dimiserit et in pristinam seruitutem redegerit, nostra amicitia carebit. Ipsi in imperium nostrum ut recipiantur, flagitant; sed recusat eos nostrum imperium, ut cognoscant et experiantur quam periculosum sit seruos a dominis declinasse, seruitutem effugere. Et est decentius domino tuo, ut mihi eos tradat amicus, quam mihi dimittat inuitus. Experientur plane, uita comite, quid sit herum fallere, quid sit seruitutem deserere; et, ut puto, sentiunt nunc quod dico, operantibus hoc nostris, qui sunt  ultra mare, militibus.«

28. Quibus respondere me non permisit; sed abire cupientem, ad mensam suam redire precepit. Cui pater  assedit homo, ut mihi uidebatur, natus centum quinquaginta annis. Cui itidem, ut filio, Greci in laudibus, immo, in uentis suis, Deus annos ut multiplicet, conclamant. Qua in re, quam sint Greci stulti, quamue huius glorie amatores, quamue adulatores, quam cupidi, hinc colligere possumus: optant soli non sola, sed silicernio  , quod naturam ipsam non pati certo sciunt; gaudet et silicernium ea sibi optari, que nec Deum facere, nec sibi [502 1Kb] prodesse sed obesse, etiam si faceret, nouit. Quod queso Nicephorum gaudere pacis [503 1Kb] . . . . . . . illum et  phosforum clamabant. Impotentem uirilem, stultum sapientem, breuem magnum, nigrum album, pecca torem sanctum dicere, mihi credite, non laus sed contumelia est. Et qui aliena magis gaudet sibi acclamari quam propria, auibus omnino est similis, quarum intuitum nox illuminat, dies cecat.

29. Sed redeamus ad rem. Hac in cena [504 1Kb] , quod prius non fecerat, uoce elata [505 1Kb] beati Iohannis Chrysostomi  homiliam in apostolorum actibus legere iussit. Post cuius lectionis terminum, cum ad uos redeundi licentiam quererem, capite se ita facturum innuens, recipi me ad conciues et cohabitatores meos leones persecutori meo indixit. Quod cum fieret, non sum ab eo uisus usque in tertio decimo Calendas Augusti , sed diligenter custoditus, ne cuiuspiam fruerer sermone, qui suos mihi actus indicaret. Interea Grimizonem, Adelberti nuntium, se adire iussit, quem cum nauali suo exercitu redire precipit. Fuerunt chelandia 24, Rusiorum [506 1Kb] naues 2, Gallice 2; si plus miserit, quas non uiderim, nescio. uestrorum, Domini mei imperatores augusti, militum fortitudo non eget, ut aduersariorum impotentia animetur; quod in his sepe expertum est gentibus, quarum etiam ultimi et ceterorum comparatione  impotentes, Grecam fortitudinem strauerunt, tributariam fecerunt. Sicut enim uos non terrerem, si fortissimos illos et Alexandro Macedoni similes predicarem, sic et uos non [507 1Kb] instigo, cum impotentiam eorum, que uera est, narro. Mihi credatis uelim, et credetis scio, omnem ipsum exercitum quadringentis uestris [508 1Kb] , si fossa muriue non impediant, posse occidere, cui exercitui, ut puto ad contumeliam uestram, hominem quandam---sed quandam eo dixi, quia mas esse desiit, mulier fieri nequit---preposuit. Adelbertus octo milia loricatorum se habere Nicephoro mandauit, quibuscum, Argiuo adminiculante exercitu, uos fugare aut sternere dicit, rogauitque emulum uestrum, ut pecunia illi mitteretur, qua illos auidius ad pugnam instigaret.

 30. Sed nunc, domini mei,

Accipite  insidias Danaum, et crimine ab uno
Discite omnes.
Nicephorus mancipio illi, cui collectitium atque conductitium commendauit exercitum, pecuniam satis magnam hac ratione dedit, ut si Adelbertus cum septem milibus loricatorum et eo amplius, sicut mandauit, se adierit, tunc donatiuum eis illud distribuat, Cona frater suus cum ipso et Argolico exercitu uos impugnet, Adelbertus uero Bareis diligenter custodiatur, donec potitus uictoria frater redeat. Quod si ueniens tot hominum milia non duxerit, ut capiatur, uinciatur, uobisque eo uenientibus tradatur,  insuper et pecunia que ei debebatur uestras in manus conferatur, edixit. O bellatorem! o fidelem! Prodere cupit, cui [509 1Kb] defensorem parat; defensorem parat, quem perdere cupit; in neutro fides, in utroque infidelitas; fecit, quo non eguit, eguit, quod non fecerat. Sed esto; facerit, ut Grecos decuit! Nos ad propositum redeamus.

31. Quartodecimo Calendas Augusti   collectitium ipsum naualem exercitum, me ab inuisa domo spectante, dimisit. Decimo tertio autem , quo die leues Greci raptionem Helie prophete ad celos ludis scenicis celebrant, me se adire precepit, cui et ait: »Imperium nostrum copias in Assyrios ducere cogitat, non super christicolas, quemadmodum dominus tuus. Preterito quippe anno id ipsum facere uolui, sed audito quod dominus tuus imperii nostri terram inuadere uellet, dimissis Assyriis, illum uersus habenas retorsimus; obuiauitque nobis in Macedonia Dominicus uenedicus, nuntius suus, qui multo labore et sudore nos, ut reuerteremur, delusit, iureiurando nobis affirmans, nunquam dominum tuum esse id cogitaturum, nedum facturum. Reuertere ergo---quod cum audissem tacitus Deo gratias! dixi---et hec atque hec tuo domino  nunciato; si me compotem facerit, ipse redito.«

32. Cui: »Iubeat, inquam, sanctissimum imperium [510 1Kb] tuum, me in Italiam cito aduolare, certa ratione, quod dominus meus, que uult imperium tuum, compleat, et letus ergo ad te redeam.« Quod qua mente dixerim, nec ipsum, proh dolor! latuit. Nam subridens, simul capite innuit, meque terra [511 1Kb] tenus se adorantem atque abeuntem extra, foris manere, atque ad cenam, allio et cepa bene olentem, oleo et garo sordidam, uenire precepit; magnisque die illa effeci precibus, ut munus meum, quod sepe aspernatus erat, dignaretur accipere.

33. Residentibus itaque nobis ad mensam sine latitudine longam, pallingi [512 1Kb] latitudine tectam,  longitudine seminudam, ex Francis, quo nomine tam Latinos quam Teutones comprehendit, ludum habuit; rogauitque me, ut, quo in loco episcopatus mei ciuitas esset, quoue nomine frueretur, edicerem. Cui: »Cremona, inquam, Eridano fluuiorum Italie regi satis uicina. Et quia imperium tuum chelandia eo mittere properat, prosit mihi te uidisse, prosit agnouisse! Da pacem loco, ut per te saltem possit subsistere, qui tibi non potest resistere!« Sed uafer ille hec me dixisse cognouit, submissoque uultu se ita facturum promisit, iurauitque mihi per sancti sui uirtutem imperii nil me mali passurum, sed prospere suis cum chelandiis usque in Anchonitanum portum cito peruenturum; et mihi id tunso digitis pectore iurauit.

 34. uerum quam impie peierauerit, animaduertite. Hec acta, hec dicta sunt decimo tertio Kalendas Augusti, secunda feria  , quo ex die usque in nonum stipendiorum nichil ab eo recepi, cum tanta esset Constantinopoli fames, ut uiginti quinque asseclas meos et quatuor custodes Grecos tribus aureis una cena nequirem reficere. Quarta feria ipsius  hebdomade  Nicephorus Constantinopolim egreditur, in Assyrios profecturus.

35. Quinta feria  frater suus me accersiuit, quem ita conuenit: »Sancto imperatore premisso, domi hodie dispositionis eiusdem causa substiti; nunc si te sanctum imperatorem uisendi desiderium obtinet, et si quidquam, quod necdum prodideris, habes, edissere.« Cui inquam: »Nec sanctum imperatorem uidendi, nec rei noue narrande habeo causam; unum hoc peto, secundum sancti imperii promissionem ut chelandiis in Anchonitanum portum usque deducat.« Quo audito---ut sunt Greci per caput alterius semper iurare parati---per imperatorium caput, per uitam propriam, per liberos, quos Deus ita, ut uerum dixit, conseruet,  se id completurum, iurare cepit. Cui cum: »Quando?« dicerem, »Mox discedente, inquit, imperatore; Delongaris enim, sub cuius manu nauium est omnis potestas, recedente sancto imperatore, curam tui aget.« Hac spe luditicatus, letus ab eo recessi.

36. Post sequentem uero diem, sabbatho scilicet , in Umbriam, qui est locus decem et octo miliaribus Constantinopoli distans, Nicephorus me accersiri iubet; cui et ait: »Putabam te quidem uirum magnum et honestum ea gratia huc uenisse, ut, completa omnimodo uoluntate mea, perpetuam inter me et dominum tuum constitueres amicitiam. Et quoniam ob cordis tui duritiem id facere nolis, unum saltem quod facere iusta ratione possis, efficito;  scilicet dominum tuum principibus Capuano et Beneuentano, seruis meis, quos oppugnare dispono, nullum consilium collaturum. Sua qui non largitur, nostra saltem dimittat. Nota [513 1Kb] res est, quod eorum patres et aui nostro imperio tributa dederunt; at id istos breui tempore facturos, imperii nostri exercitus laborabit.«

Cui inquam: »Principes isti apprime nobiles et domini mei sunt milites; qui si senserit exercitum tuum super eos irruere, eis copias mittet, quibuscum tuos conterere, et duo illa themata, que ultra mare habes, tibi preualebunt auferre.« Tunc bufonis in modum tumefactus et commotus: »Discede, inquit. Per me, per qui me talem genuere parentes  , faciam ut aliud dominus tuus, quam desertores  seruos defendere, cogitet.«

37. Cumque abirem, iussit interpreti me sibi conuiuam fieri; accitisque eorundem principum fratre et Bysantio Barisiano, magnas in uos gentemque Latinam et Teutonicam contumelias euomere iussit. uerum cum a sordida cena [514 1Kb] ipse discederem, nuntiis interpositis clam mihi mandauerunt et iurauerunt,  se que latraueran non sponte, sed imperatore uolente et comminante, dixisse. Sed et idem Nicephorus in eadem cena me interrogauit, si uos periuolia, id est briolia  uel si in periuoliis onagros uel cetera amimalia haberetis? Cui cum, uos brolia et in broliis animalia, onagris exceptis, habere, affirmarem: »Ducam te, inquit, in nostrum periuolium, cuius magnitudinem et onagros, id est syluestres asinos, te uidisse miraberis.« Ductus itaque in periuolium satis magnum, montuosum, fructuosum, minime amenum [515 1Kb] , cum pileatus equitarem, meque coropalates a longe prospiceret, filio celeriter directo mihi mandauit fas non esse quempiam, ubi imperator esset, pileatum, sed teristratum incedere. Cui: »Mulieres, inquam, nostre  tiarate et teristrate, uiri equitant pileati. Nec decet uos compellere patrium me hic mutare morem, cum uestros, nos adeuntes, patrium morem tenere sinamus; manicati enim, fasciati, fibulati [516 1Kb] , criniti, talari tunica induti, penes nos equitant, incedunt, mense assident, et, quod nostris omnibus nimis turpe uidetur, ipsi soli capite operto imperatores nostros deosculantur.---Quod non amplius fieri Deus permittat! tacitus dixi.---Reuertere ergo!« inquit.

38. Quod cum facerem, occurrunt mihi commisti capreis, quos ipsi dicunt onagri. Sed, queso, quales onagri? Quales sunt Cremone domestici. Color idem, forma eadem, auriti itidem, uocales similiter cum rudere incipiunt, magnitudo non dispar, uelocitas  una, dulces lupis eque. Quos cum uiderem, cequitanti Greco inquam: »Huiusmodi nunquam in Saxonia uidi. Si, inquit, dominus tuus sancto imperatori morigeratus fuerit, multos illi huiusmodi dabit, eritque illi non parua gloria, cum ipse possidebit, quod nemo dominorum decessorum suorum uidit.« Sed mihi credite, domini mei augusti, confrater et cepiscopus meus dominus Antonius  potest non inferiores dare, ut commercia testantur, que fiunt Cremone; atque ipsi non onagri sed domestici, non uacui sed onerati, procedunt. Sed cum ea superius scripta uerba idem Nicephoro nuntiasset, transmissis mihi duabus capreis, ut abirem, licentiam dedit. In crastinum autem Syriam uersus profectus.

 39. Sed cur exercitum nunc [517 1Kb] in Assyrios duxerit, queso aduertite. Habent Greci et Saraceni libros, quos , siue uisiones, Danielis uocant, ego autem Sibyllanos; in quibus scriptum reperitur quot annis imperator quisque uiuat; que sint futura, eo imperitante, tempora; pax, an simultas; secunde Saracenorum res, an aduerse. Legitur itaque  huius Nicephori temporibus Assyrios Grecis non posse resistere, huncque septennio tantum uiuere; post cuius obitum imperatorem isto deteriorem---sed timeo quod inueniri non possit---et magis imbellem debere surgere; cuius temporibus preualere debent adeo Assyrii, ut in Chalcedoniam usque, que distat Constantinopoli haud longe, potestatiue cuncta debeant obtinere. Considerant enim utrique tempora; una eademque re Greci animati insequuntur, Saraceni desperati non resistunt; tempus expectantes, cum et ipsi insequantur, Greci interim non resistant [518 1Kb] .

40. Sed Hippolytus quidam Siciliensis episcopus eadem scripsit et de imperio uestro et gente nostra---nostram nunc dico omnem, que sub uestro imperio  est, gentem---; atque utinam uerum sit quod de presentibus scripsit iste temporibus. Cetera, ut scripsit, sunt usque huc completa, quemadmodum per ipsos, qui horum librorum scientiam habent, audiui. Et ex multis eius dictis unum id proferamus in medium. Ait enim nunc completum iri scripturam, que dicit . Grece ita. Latinum autem sic: Leo et catulus simul exterminabunt onagrum. Cuius interpretatio secundum Grecos: Leo, id est Romanorum siue Grecorum imperator, et catulus, Francorum scilicet rex, simul his presentibus temporibus exterminabunt onagrum, id est Saracenorum regem Africanum. Que interpretatio eo mihi uera non uidetur, quoniam leo et catulus, quamuis disparis magnitudinis,  unius tamen sunt nature et speciei seu moris; atque ut mihi mea scientia suggerit, si leo Grecorum imperator, inconueniens est, ut catulus sit Francorum rex. Quamuis enim utrique homines sint, sicut leo et catulus uterque animalia, distant tamen moribus tantum, non dico solum quantum species speciebus, sed quantum sensibilia insensibilibus. Catulus a leone nil nisi tempore distat, forma eadem, rabies una, rugitus idem. Grecorum rex crinitus, tunicatus, manicatus, teristratus, mendax, dolosus. immisericors, uulpinus, superbus, falso humilis, parcus, cupidus, allio cepe et porris uescens, balnea bibens; Francorum rex contra pulchre tonsus, a muliebri uestitu ueste diuersus, pileatus, uerax, nil doli habens, satis ubi competit misericors, seuerus  ubi oportet, semper uere humilis, nunquam parcus, non allio, cepis, porris uescens, ut possit animalibus eo parcere, quatinus non manducatis, sed uenundatis pecuniam congreget. Audistis differentiam; nolite hanc interpretationem suscipere; aut enim futura est, aut hec uera non est. Impossibile est enim, ut Nicephorus, sicut ipsi mentiuntur, sit leo,  et Otto [519 1Kb] sit catulus, qui simul exterminent [520 1Kb] aliquem.

Ante  enim pererratis amborum finibus, exul,
Aut Ararim Parthus bibet, aut Germania Tygrim,
quam Nicephorus et Otto amicitia ceant et federa iungant.

41. Audistis Grecorum, audite nunc Liudprandi Cremonensis episcopi interpretationem. Dico autem, et non solum dico sed affirmo, si scriptura hec presentibus est implenda temporibus, leo et catulus, pater et filius, Otto et Otto, in nullo dispares, tempore distantes tantum, simul hoc presenti tempore exterminabunt onagrum, id est syluestrem asinum Nicephorum; qui non incongrue syluestri asino comparatur, ob uanam et inanem gloriam, incestumque  domine et commatris sue coniugium  . Si onager iste nunc a leone et catulo nostro, Ottone et Ottone, patre scilicet et filio, augustis Romanorum imperatoribus, exterminatus non fuerit, nec quod Hippolytus scripsit uerum erit; Grecorum enim illa superior abicienda interpretatio est. Sed, o Iesu bone, Deus eterne, uerbum Patris, qui nobis indignis loqueris, non uoce sed inspiratione, nullam aliam interpretationem quam meam in hac sententia uelis. Iube ut leo et catulus isti hunc exterminent et humilient onagrum corpore, quatinus in se reuersus, dominisque suis Basilio et Constantino imperatoribus subditus, in die Domini spiritus sit saluus.

42. Sed astronomi hoc idem de uobis et Nicephoro pronuntiant. Res, inquam, mira. Cum quodam sum  locutus astronomo, qui uestram, domini mei augusti, equiuocique uestri augusti, formam, mores, ut sunt, uere dixit, cunctaque mea preterita, quasi presentia dixit. Nec preteriit quisquam amicorum uel inimicorum, de quibus mens mihi suggessit ut interrogarem, cuius habitum, formam et mores non diceret. Quicquid calamitatis mihi hoc in itinere accidit, futurum esse predixit. Sit mendacium omne [521 1Kb] quod dixit; unum, queso, solummodo sit uerum, quod uos esse facturos Nicephoro predixit. Fiat utinam, utinam fiat, et tum nil me mali passum esse intelligam!

43. Scribit etiam prefatus Hippolytus, Grecos non debere Saracenos, sed Francos conterere; qua lectione Saraceni animati, ante triennium cum Manuele  patricio, Nicephori nepote, iuxta Scyllam et Charybdim in mari Siculo, bellum parant; cuius immensas copias cum prostrauissent, ipsum comprehenderunt, capiteque truncum [522 1Kb] suspenderunt; cuius socium et commilitonem cum caperent, qui neutrius erat generis  , occidere sunt dedignati, sed uinctum ac longa custodia maceratum tanti uendiderunt,  quanti nec ullum huiusmodi mortales sani capitis emerent. Nec infirmiori animo, eadem confirmati lectione, haud multo post magistro Exaconte occurrunt; quem dum in fugam uerterent, eius copias omnibus modis contriuerunt.

44. Est et aliud, quod nunc Nicephorum compulit copias in Assyrios ducere. Argorum enim omnem regionem instans tempus, Deo iubente, eo usque fames attriuit, ut neque tritici duo Papienses sextarii aureo comparentur, hocque ubi ubertas quasi regnat. Hanc pestem, muribus cooperantibus, ita dilatauit, ut messionis tempore quicquid ubique terrarum annone erat, minimo dato pretio, possessoribus eiulantibus, congregarit. Quod cum iuxta Mesopotamiam faceret, ubi frugum copia muribus  absentibus creuerat, arene maris multitudini annone multitudinem cequauit. Igitur cum uili hoc commercio turpiter fames ubiubi deseuiret, octoginta milia mortalium, obtentu militie, secum congregauit; quibus per continuum mensem, quod uno emerat aureo, duobus uendidit. He sunt, domine mi, res, que Nicephorum copias in Assyrios nunc ducere compulerunt. Sed quales, queso, copias? uere, inquam, non homines, sed hominibus similes; quibus lingua tantum procax, sed »frigida bello dextera  .« Non inspicit in his Nicephorus qualitatem, sed solam quantitatem; quod quam periculosum illi sit, tum sero penitebit eum, cum imbelles plurimi, multitudine animati, a nostris perpaucis bella scientibus, immo sitientibus, conterentur.

 45. Cum obsideretis Bareas, trecenti tantummodo Ungari iuxta Thessalonicam quingentos Grecos comprehenderunt et in Ungariam duxerunt. Que res, quia prospere successit, compulit ducentos Ungariorum haud longe Constantinopoli in Macedonia similiter facere; ex quibus, cum incaute per angustam redirent uiam, quadraginta sunt capti; quos nunc Nicephorus de custodia eductos, pretiosissimisque uestibus ornatos, patronos sibi et defensores parauit, secum in Assyrios ducens. uerum qualis sit eius exercitus, hinc potestis conicere, quoniam qui ceteris prestant, uenetici sunt et Amalphitani [523 1Kb] .

46. Nunc his omissis, quid mihi acciderit animaduertite. Sexto Kalendas Augusti  extra Constantinopolim in Umbria a Nicephoro licentiam  accepi ad uos redeundi. Cumque Constantinopolim uenirem, Christophorus patricius eunuchus, qui Nicephori uicem eodem gerit, mihi mandauit non posse me tunc recedere, quia Saraceni tunc occupauerunt mare et Ungarii terram; expectandum mihi esse donec ipsi discederent. Sed utrumque, proh dolor! fuit mendacium. Tunc appositi sunt custodes, qui mihi et meis a domo mea exitum prohiberent.  Latine lingue pauperes, qui me elemosinarum gratia adierunt, comprehendentes ceciderunt, custodie tradiderunt; Grecolonon meum, id est Grece lingue gnarum, non permittebant egredi, saltem ut sumptus emeret, sed cocum solum Grece lingue ignarum; qui non signorum signis, sed digitorum seu capitis nutibus, cum uenditore emptor loquebatur, tantique nummis emebat quatuor, quanti Grecolonus obsonium uno. Et cum amicorum quidam aromata, panes, uinum, poma mitteret, solo cuncta fundentes, nuntios colaphis satis oneratos dimiserunt. Et nisi diuina pietas parasset in conspectu meo mensam aduersus eos qui tribulant me  , una mihi parata mors foret accepta. Sed qui permisit temptari, dedit tunc misericorditer  pati. Huiuscemodi me periculum secundo Nonarum Iunii usque ad sextum Nonas Octobris Constantinopoli, diebus scilicet centum uiginti, macerauit.

47. uerum ut augerentur calamitates mee, in Assumptione sancte Dei genitricis et uirginis Marie , meo omine non bono uenerunt domni [524 1Kb] apostolici et uniuersalis pape Iohannis nuntii cum litteris, quibus rogabant Nicephorum imperatorem Grecorum, ut parentelam firmamque amicitiam faceret cum dilectio spiritualique filio suo Ottone Romanorum imperatore augusto. Que uox, que inscriptio, secundum Grecos peccatrix et temeraria, quomodo latorem non occiderit, cur, priusquam lederetur, non oppresserit, qui in aliis rebus sepe uideor spermologus et multisonus, in hac,  ut piscis, uideor insonus. Obiurgabant Greci mare, imprecabantur equori, plus iusto mirantes, cur peccatum illud portare potuerit, cur fretum dehiscens nauim non absorbuerit. »Imperatorem, inquiunt, uniuersalem Romanorum, augustum, magnum, solum Nicephorum scripsisse Grecorum, hominem quendam barbarum, pauperem  Romanorum, non piguit! O celum! o terra! o mare! Sed quid, inquiunt, faciemus hominibus istis sceleratis, criminosis? Pauperes sunt, et si eos occidimus, manus nostras sanguine uili polluimus; pannosi sunt, serui sunt, rustici sunt; si eos flagellamus, non ipsos, sed nos dedecoramus, qui nec Romana scutica deaurata, nec huiusmodi sunt crucibus digni. O utinam alter episcopus, alter marchio  esset! culeis enim suti, post acerbos uirgarum ictus, post barbe seu capillorum distractionem, in mare demergerentur. Sed seruentur, inquiunt, et quousque sanctissimus imperator Romanorum Nicephorus hec resciscat mala, graui custodia macerentur.«

48. Dum hec resciscerem, felices eos, quoniam pauperes, me infelicem, quia diuitem, iudicaui. Cum domi essem, mea me uoluntas pauperem excusabat,  Constantinopoli uero positus, Cresi [525 1Kb] me habere diuitias timor ipse dicebat. Semper mihi pauperies grauis, tunc uisa est leuis, tunc accepta, tunc amplectenda; amplectenda utique, que suos perimi, subiectos sibi flagellari non patitur. Et quia hec paupertas Constantinopoli solum suos ita defendit, eodem sit solummodo diligenda.

49. Igitur apostolicis nuntiis in carcerem traditis, publicana illa epistola Nicephoro in Mesopotamiam mittitur, unde usque ad 2 [526 1Kb] Idus Septembris non est reuersus, qui afferret apologeticum nuntium. Qua die cum rediret, et me lateret, post biduum [527 1Kb] , decimo octauo scilicet Calendas Octobris, precibus muneribusque effeci, ut uiuificum atque salutiferum adorarem lignum; ubi tanto in tumultu populi, clam  custodibus, quidam me adierunt, qui mentem meam lugubrem furtiuis sermonibus hilarem reddiderunt.

50. Decimo quinto autem Calendas Octobris, mortis uiteque medius, ad palatium sum conuocatus. Cumque ad Christophori patricii eunuchi presentiam uenirem, benigne me suscipiens, mihi cum tribus aliis assurrexit. Quorum huiusmodi fuit narrationis initium: »Ostendunt pallor in ore sedens, macies in corpore toto, crinitum caput, prolixa contra morem barba, immensum cordi tuo inesse dolorem, eo quod redeundi ad dominum tuum terminus est dilatatus. uerum ne sancto imperatori, neue nobis succenseas, oramus. Reddimus autem tarditatis tue causam. Papa Romanus---si tamen papa est uocandus, qui Alberici [528 1Kb] filio apostate,  adultero, sacrilego  , communicauit, comministrauit---litteras nostro sanctissimo imperatori, se dignas, illoque indignas, misit, Grecorum illum, et non Romanorum imperatorem uocans; quod tui domini consilio actum esse, non est .«

51. »Quod, inquam mecum, uerbum audio? perii; haud dubium est, quin in pretorium recta proficiscar uia!«

»Sed papa, audi, aiunt, omnium hominum stolidior, scimus, dicere, dicere uis, nosque id profitemur. At ego: Non id aio.---Audi ergo; sed papa fatuus, insulsus, ignorat Constantinum sanctum imperialia sceptra huc transuexisse, senatum omnem cunctamque Romanam militiam, Rome uero uilia  mancipia, piscatores scilicet, cupediarios, aucupes, nothos, plebeios, seruos, tantummodo dimisisse. Nunquam ille hoc nisi tui suggestione scriberet regis; quod quam periculosum ambobus fuerit, nisi resipuerint, proxima tempora declarabunt!

»Sed papa, inquam, simplicitate clarus, ad laudem hoc imperatoris, non ad contumeliam scribere putauit. Constantinum Romanum imperatorem cum Romana militia huc uenisse, ac ciuitatem istam suo  ex nomine condidisse, certo scimus; sed quia linguam, mores uestesque mutastis, putauit sanctissimus papa, ita uobis displicere Romanorum nomen, sicut et uestem. Quod in futuris, uita comite, ostendetur epistolis; quarum superscriptio hec erit: Iohannes papa Romanus Nicephoro, Constantino, Basilio, magnis Romanorum imperatoribus atque augustis!« Quod quia nam dixerim, queso aduertite.

52. Nicephorus periurio atque adulterio regni apicem est adeptus. Et quoniam Christianorum omnium salus ad Romani pape pertinet sollicitudinem, mittat Nicephoro dominus papa epistolam sepulchris omnino similem, que foris sunt dealbata, intus plena sunt ossibus mortuorum; improperet illi intrinsecus, qualiter periurio et adulterio acceperit  super dominos suos monarchiam; inuitet eum ad synodum, et si non uenerit, anathemate feriat. Si superscriptio huiusmodi non fuerit, nec ad ipsum usque feretur.

53. Nunc ad propositum redeamus. Superscriptam ex superscriptione promissionem a me memorati principes cum audiissent, nil inesse doli putantes: »Grates tibi persoluimus, aiunt, o episcope; decet enim sapientiam tuam tantis mediatricem intercedere rebus. Solus es ex Francis, quem nunc diligamus; sed cum deprauata, te hortante, correxerint, et ipsi diligentur; tuque iterum ad nos cum ueneris, non indonatus abibis!

»Corona aurea sceptroque, cum huc ultra rediero, me Nicephorus donabit [529 1Kb] !« tacitus dixi.

 »Sed dic, inquiunt, uult dominus tuus sanctissimus cum imperatore firmare amicitiam federe nuptiarum?«

»Cum huc uenirem, uoluit, inquam, sed quia me diu hic morante litteras non recepit, , id est uitium, a uobis, meque captum putat et uinctum, estuatque animus eius totus, ut leene, catulis raptis, donec uindictam iusta faciat acerbitate, et nuptias abhorreat, atque iram in uos euomat.«

»Si ceperit, inquiunt, non dicimus Italiam---sed nec ipsa capiet eum, in qua ortus est, pauper et gunnata, id est pellicea, Saxonia,---pecunia qua pollemus omnes nationes super ipsum inuitabimus, et quasi keramicum [], id est uas fictile, quod confractum reformari nequit, confringemus. Et quoniam  te in decorem suum quedam pallia emisse putamus, ut in medium proferantur, edicimus; que sunt uobis digna, plumbea notentur bulla uobisque sinantur; que uero , id est nationibus omnibus, pre nobis Romanis, prohibita, pretio reddito auferantur.«

54. Quod cum fieret, quinque mihi pretiosissimas purpuras abstulerunt, indignos uos omnesque Italos  Saxones, Francos, Bagoarios [530 1Kb] , Sueuos, immo cunctas nationes, huiusmodi ueste ornatos incedere iudicantes. Quod quam indecorum quamque contumeliosum sit, molles, effeminatos, manicatos, tiaratos, teristratos, mendaces, neutros  , desides, purpuratos incedere; heroas uero, uiros scilicet fortes, scientes bellum, fidei caritatisque plenos, Deo subditos, uirtutibus plenos, non! Quid est, si non hec contumelia est? »Sed ubi est, inquam, imperatorius sermo? ubi imperialis [531 1Kb] promissio? Cum enim illi ualedicerem, rogaui, ut in ecclesie honorem quantiuis pretii me permitteret pallia emere. Qui ait: Qualia uis et quanta, , id est qualitatem et quantitatem, ponens, differentiam plane non posuit, ut diceret: his et illis exceptis. Testis  est Leo coropalates, frater eius; testis est et interpres Euodisius, Iohannes, Romanus; testis sum ipse, qui quod imperator diceret, etiamsi interpres abesset, intellexi.«

»Sed , id est prohibita, sunt hec,« inquiunt. »Et cum que asseris imperator diceret, de talibus saltem, ut somniares, non potuit cogitare; ut enim diuitiis, sapientia, ita et ceteris nationibus prestare ueste debemus, ut quibus est singularis in uirtutibus gratia, sit singularis et in pulchritudine uestis.«

55. »Haudquaquam singularis, inquam, hec uestis fieri potest, cum penes nos obolarie mulieres et mandrogerontes  his utantur.«

»Unde, inquiunt, uobis?«

 »A ueneticis et Amelfitanis institoribus, inquam, qui nostris ex uictualibus, hec ferendo nobis, uitam nutriunt suam.«

»Sed non amplius hoc facient, aiunt. Scrutabuntur plane, et si quid huiusmodi inuentum fuerit, uerberibus cesus, crine tonsus, penas dabit.«

Temporibus, inquam, beate memorie Constantini imperatoris huc ueneram, non episcopus, sed diaconus, nec ab imperatore aut rege, sed a Berengario marchione missus, et multo plura ac pretiosiora pallia emi, que neque scrutata, nec a Grecis uisa, nec plumbo sunt signata. Nunc, Deo miserante, episcopus, et a magnificis imperatoribus Ottone et Ottone, patre et filio, missus, tanto inhonestor, ut ueneticorum more pallia mea notentur, et que  quantiuis pretii uidentur, auferantur, cum in ecclesie mihi commisse usus ferantur. Non tedet uos contumeliarum mearum, immo dominorum meorum, in quibus contemnor? quod sum custodie traditus, quod fame sitique cruciatus, quod non ad ipsos redirem, hucusque retentus, nisi etiam, ad cumulum dedecoris eorum, propriis exspolier rebus? Auferte saltem que sunt empta; dimittite que sunt dono ab amicis donata.«

»Constantinus, inquiunt imperator, homo lenis, in  palatio manens perpetuo, huiusmodi rebus amicas sibi nationes effecerat; Nicephorus uero basileus homo , id est militie deditus, palatium ceu pestem abhorret; et uocatur a nobis prope simultatis amator atque argumentosus, qui non pretio sibi gentes amicas, sed terrore et gladio sibi subditas facit. Atque, ut cognoscas quanti dominos tuos reges habeamus, que data sunt coloris huiusmodi, et que empta, uia eadem ad nos reuertentur.«

56. His dictis atque completis, , id est epistolam auro scriptam et signatam, mihi dederunt, uobis deferendam, sed non uobis dignam, ut mens credit mea. Tulerunt autem et alias litteras argento signatas, atque dixerunt: »Papam uestrum imperiales recipere litteras, indignum esse diiudicamus;  mittit autem illi coropalates, imperatoris frater, non per suos pauperes nuntios, sed per te epistolam, se satis dignam, ut nisi resipuerit, funditus se periisse cognouerit.«

57. Hanc cum accepissem, uale mihi dicentes, dimiserunt, ocula prebentes satis iucunda, satis amabilia. Sed dum recederem, legationem mihi non me, sed illis satis dirigunt dignam; scilicet quod mihi soli meisque equos darent, sarcinis nullum; sicque nimis, ut res poscebat, turbatus, , id est ductori meo, quinquaginta aureorum res pretio dedi. Et cum non haberem quod pro malefactis Nicephoro tunc redderem, hos in pariete inuise domus mee et in mensa lignea uersiculos scripsi:


uersus [532 1Kb] .


 Argolicum non tuta fides; procul esto, Latine,
Credere, nec mentem uerbis adhibere memento!
uincere dum possit, quam sancte peierat Argos!
Marmore que uario magnis patet alta fenestris
Hec inaquosa domus, concluso peruia soli,
Frigora suscipiens, estum nec seua repellens;
Presul ab Ausonia Liudprandus in urbe Cremona,
Constantinopolim pacis profectus amore,
Quattuor estiuis concludor mensibus istic.
Induperator enim Bareas conscenderat Otto,
Cede simul flammisque sibi loca subdere temptans,
Sed precibus remeat Romanas uictor ad urbes
Inde meis. Nurum promisit Grecia mendax,
Que nec nata foret, nec me uenisse doleret,
Nec rabiem, Nicephore, tuam perpendere quirem,
 Priuignam prohibes qui nato iungere herili.
Imminet ecce dies, Furiis compulsus acerbis
Ni Deus auertat, toto Mars seuiet orbe,
Crimine paxque tuo cunctis optanda silebit!

58. His conscriptis uersibus, sexto Nonas Octobris  hora decima, ex illa quondam opulentissima, et florentissima nunc famelica, periura, mendace, dolosa, rapace, cupida, auara, cenodoxa ciuitate cum diasoste meo lintre egressus, diebus quadraginta et nouem, asinando, ambulando, equitando, ieiunando,  sitiendo, suspirando, flendo, gemendo Naupactum ueni , que est Nicopoleos ciuitas, in qua diasostes meus me deserens, duabus paruis impositum nauibus, duobus me mandatoribus, qui Hydruntem me per mare conducerent, commendauit. uerum cum entolina, id est preceptum, ius captionis a Grecorum principibus non haberent, ubiubi spernebantur; nec iam nos ab ipsis, sed ipsi a nobis alebantur. Quam sepe illud Terentianum mecum stomachabar:  Tutore opus est, quos defensores paras.

59. Igitur nonis Kalendis Decembris  Naupactum egressus, biduo ad Offidarim [533 1Kb] fluuium usque perueni, ut [534 1Kb] meis comitibus non in nauiculis, que eos capere non poterant, residentibus, sed secus litus pergentibus. Positi itaque in Offidaro flumine,  Patras alio maris in litore, decem et octo miliaribus distare prospeximus. Quem apostolice passionis locum, quia Constantinopolim ascendendo uisitauimus, adorauimus, nunc eum uisitare et adorare---confiteor peccatum meum!---distulimus. Fecit hoc, domini mei augusti, reuertendi ad uos et uidendi ineffabile desiderium; et ni hoc solum esset, perpetuo, ut puto, perierim.

60. Pugnauit contra me insensatum Auster, mare flatibus ab imis turbans sedibus . Cumque hoc continuis diebus ac noctibus faceret, pridie Kalendas Decembris, ipso scilicet passionis die  , intellexi meo mihi hoc accidisse delicto. Sola uexatio intellectum dedit auditui. Fames quippe nos uehementer oppresserat. Terre incole, ut nostra  nobis auferrent, interficere nos cogitabant; mare, ne effugeremus, fluctibus estuabat. Tum conuersus ad ecclesiam, quam uidebam, flens et eiulans inquam: »Sancte Andrea apostole, compiscatoris, confratris et coapostoli tui Simonis Petri sum seruus. Passionis tue locum non abhorrui, nec superbia declinaui; urit me domum redeundi augustalis iussio [535 1Kb] , augustalis amor. Si te ad indignationem commouit peccatum meum, eliciat ad misericordiam meorum meritum augustorum. Non habes, fratri quod conferas; confer diligentibus fratrem augustis, inherendo ei qui omnia nouit. Nosti tu, quanto labore et sudore, quantisque uigiliis et impensis Romanam fratris tui Petri apostoli ecclesiam, ex impiorum manibus ereptam, ditauerint, honorauerint,  exaltauerint, et in statum proprium reformauerint. Si mea me precipitant opera, ipsorum saltem liberent merita; quosque uult predictus fide et sanguine frater tuus, apostolorum princeps apostolus Petrus, in aliis rebus gaudere et prosperari, in hac, id est in me, quem ipsi direxerant, minime contristari!«

61. Non est, domini mei augusti imperatores,  uerum dico, non est adulatio hec, nec consuo nunc puluillos sub cubito manus; res, inquam, uera est.  Post biduum uestris meritis tanta est fretum tranquillitate sedatum, ut, cum [536 1Kb] naute nobis aufugerent, ipsi Leucaten usque nauigaremus, miliaribus scilicet centum et quadraginta, nichil discriminis aut tristitie patientes, nisi parum in faucibus fluminis Acheloi; ubi discurrentes uelociter fluctus eius maris unda reuerberat.

62. Quid ergo, prepotentes augusti, retribuetis Domino pro omnibus que retribuit in me uobis? Dicam quid. Hoc Deus uult, hoc petit; et quamuis sine uobis hoc facere possit, uult tamen huius rei esse hypurgos, id est ministros; ipse enim quod ei offeratur dat, custodit quod exigat, ut possit coronare  quod prestat. Aduertite igitur, queso. Nicephorus cum omnibus ecclesiis homo sit impius, liuore, quo in uos abundat, Constantinopolitano patriarche precepit, ut Hydrontinam ecclesiam in archiepiscopatus honorem dilatet, nec permittat in omni Apulia seu Calabria latine amplius, sed grece diuina mysteria celebrare. Mercatores dicit fuisse preteritos papas et Spiritum sanctum uendidisse, quo uiuificantur et reguntur omnia, qui replet orbem terrarum, qui scientiam habet uocis, qui est cum Deo patre et filio eius Iesu Christo ceternus et consubstantialis, sine initio, sine fine, permanens uerus, qui pretio non estimatur, sed a mundis corde tanti emitur, quanti habetur. Scripsit itaque Polyeuctos Constantinopolitanus patriarcha priuilegium  Hydrontino episcopo, quatinus sua auctoritate habeat licentiam episcopos consecrandi in Acirentila, Turcico, Grauina, Maceria, Tricario  , qui ad consecrationem domini apostolici pertinere uidentur. Sed quid hoc memorem, cum ipsa Constantinopolitana ecclesia nostre sancte catholice atque apostolice ecclesie Romane merito sit subiecta? Scimus, immo uidemus, Constantinopolitanum episcopum pallio non uti, nisi sancti patris nostri permissu. uerum cum impiissimus Albericus, quem non stillatim cupiditas, sed uelut torrens, impleuerat, Romanam ciuitatem sibi usurparet, dominumque apostolicum quasi seruum proprium in conclaui teneret, Romanus imperator filium suum Theophylactum eunuchum patriarcham constituit; cumque eum Alberici  cupiditas non lateret, missis ei muneribus satis magnis, effecit, ut ex pape nomine Theophylacto patriarche littere mitterentur, quarum [537 1Kb] auctoritate cum ipse, tum successores eius, absque paparum permissu palliis uterentur. Ex quo turpi commercio uituperandus mos inoleuit, ut non solum patriarchie, sed etiam episcopi totius Grecie, palliis utantur. Quod quam absurdum sit, censore opus  non est. Est ergo meum consilium, sanctam fieri synodum, et ad eandem uocari Polyeuctum. Quod si uenire, et sua, id est uitia, superius scripta canonice emendare noluerit, quod sanctissimi canones decreuerint, fiat. uos interim, prepotentes augusti, ut cepistis, laborate; efficite, ut si nolit nobis [538 1Kb] Nicephorus, quem canonice arguere disponimus, obedire, audiat uos, quorum copiis non audet cadauerosus occurrere. Hoc, inquam, est, quod nos apostoli  , domini et commilitones nostri, facere uolunt. Non est a Grecis Romanus uilis tenendus locus, quia recessit inde imperator Constantinus; uerum eo magis colendus, uenerandus, adorandus, quia uenerunt illuc apostoli doctores sancti, Petrus et Paulus. Ac de his satis me scripsisse  sufficiat, donec Deo largiente sanctissimorumque apostolorum orationibus, ex Grecorum ereptus manibus, uos adeam. Et tunc non tedeat dicere, quod hic non piguit scribere. Nunc ad propositum redeamus.

63. Octauo Idus Decembris  Leucatem uenimus, ubi ab episcopo ipsius loci eunucho, sicut et ubique ab aliis, inhumanissime suscepti et tractati sumus. In omni Grecia, ueritatem dico, non mentior, non reperi hospitales episcopos. Diuites sunt, pauperes sunt; diuites aureis quibus plena luditur arca; pauperes ministris seu utensilibus. Soli mensule assident nude, paximacium  sibi apponentes, balneaque  tunc uitro permodico non bibentes, sed sorbillantes. Ipsi uendunt, ipsi emunt;  ostia ipsi claudunt, ipsi aperiunt; ipsi dapiferi, ipsi agasones, ipsi capones---sed, ha! caupones uolui scribere, uerum res ipsa, que uera est, ueritatem etiam nolentem compulit scribere---dicimus enim, quia capones sunt, id est, eunuchi, quod canonicum non est; sunt et caupones, id est tabernarii, quod contra canones est; quorum

Incipit  et claudit cenam lactuca tenacem,
Claudere que cenas lactuca solebat auorum!
Felices eos, si paupertatem Christi hec imitaretur, pauperes  iudicarem! Facit hoc asper nummus  et auri sacra fames  . uerum parcat illis Deus! Hoc eo illos puto facere, quoniam eorum ecclesie sunt tributarie. Leucatensis mihi iurauit episcopus, quotannis ecclesiam suam debere Nicephoro  aureos centum persoluere, similiter et ceteras plus minusue, secundum uires suas. Quod quam iniquum sit, sanctissimi patris nostri Ioseph acta demonstrant, quia cum Aegyptum totam famis tempore  tributariam Pharaonis faceret, sacerdotum terram a tributo liberam esse permisit.

64. Igitur decimo nono Kalendas Ianuarii  [539 1Kb] Leucaten exeuntes, ipsique, quoniam, ut superius scripsimus, naute effugerant, nauigantes, decimequinto  ad Coriphus  peruenimus, ubi ante nauis egressionem occurrit nobis strategos quidam, Michel nomine, Chersionitis, a loco scilicet Chersona; homo ipse canus capite, facie hilaris, sermone bonus, risu semper iucundus, sed, ut post patuis, mente diabolus; quod et Deus apertis mihi monstrauit indiciis, si mea tunc mens hoc potuisset conicere. Mox enim ut pacem, quam corde non ferebat, mihi osculo dedit, tota Coriphus, magna scilicet insula, tremuit; nec solum semel, sed ter eadem  die pertremuit. Post quatriduum autem, undecimo scilicet Calendas Ianuarii  [540 1Kb] , dum in mensa positus panem comederem, qui ampliabat super me calcaneum suum, uerecundatus sol facinus tam indignum, lucis sue radios abscondit, et eclipsin passus, Michelem illum terruit, sed non immutauit.

65. Dicam ergo, quid illi causa amicitie fecerim, quidnam ab eo pro recompensatione perceperim. Dum Constantinopolim ascenderem, illud uestrum pretiosissimum scutum, miro opere deauratum et fabricatum, quod mihi domini mei augusti dedistis ceteris cum muneribus, ut amicis meis Grecis darem, filio ipsius contuli. Nunc Constantinopolim rediens, patrem pallio donaui pretiosissimo; pro quibus  omnibus gratias distribuit eiusmodi: Scripsit Nicephorus, ut quacunque hora se adirem, absque mora chelandio impositum Leoni kitonie dirigeret; quod ipse non fecit; uerum diebus uiginti me retentum, non suis sed propriis me stipendiis aluit, donec a prefato Leone kitonita nuncius uenit, qui illum, cur me moraretur, obiurgauit . uerum cum obiurgationes meas, lamenta et suspiria mea ferre non posset, recessit, meque homini tam iniquo et pessimo commendauit, ut sumptus saltem me emere non permitteret, donec a me cortinam, libre argenti pretio dignam, acciperet, et cum post uiginti dies inde discederem, nuntius ipse, cui cortinam dederam, nauclero iussit, ut post acroteria, id est promontorium quoddam, me positum fame  perire permitteret. Hoc autem eo fecit, quoniam, ne purpuras haberem absconditas, mea pallia regirauit; ex quibus dum unum uellet accipere, non accepit O. Micheles, Micheles, ubi uos tot simul talesque  reperi! Custos meus ille Constantinopolitanus Micheli suo riuali me commendauit, malus pessimo, pessimus iniquo. Michel uocatus est et diasostes meus, homo quidem simplex, cuius sancta simplicitas tantum mihi pene nocuit, quantum et istorum peruersitas. Sed ab his paruulis Michelibus impegi  in te Michelem magnum, semiheremitam, semimonachum. Dico, et uerum dico: non proderit tibi balneum, quo te assidue potas in amore beati Ioannis Precursoris. Qui enim ficte Deum querunt, nunquam inuenire merentur. . . . . .


Hic nonnulla excidisse patet



APPENDIX AD LIUTPRANDUM.





DE SEQUENTIBUS LIBRIS FALSO LIUTPRANDO CONFICTIS D. ANTONII HISPALENSIS DISQUISITIO.




CAPUT PRIMUM.


Liutprandum Ticinensis Ecclesie diaconum et Cremonensem episcopum, hominem Italum, magna impensa Toletani Higuere factum Ecclesie Toletane subdiaconum fuisse nostrarumque rerum scriptorem. Quedam uite eius ostenduntur comparatione eorum, que Chronicon et Aduersaria falso ei conficta continent. De quibus late in sequentibus capitulis.

1. Liutprandus diaconus Ticinensis Ecclesie, et qui postea fuit Cremonensis in Italia episcopus, unus ex illis est quorum auctoritatis et nominis uelamento usus Protheus multiformis Toletanus fictitiam historiam nostre gentis sincere ac uere locum occupaturam, conficere se posse in animum induxit. Sed cum, ex diuino proloquio, ante oculos pennatorum frustra rete iaciatur, quantumuis bone fidei nonnullis et patrie amantibus, lenocinioque rerum allectis, dolosum aucupium, non sine quadam Hispane grauitatis  iactura quondam imposuerit: accenso iam hoc tempore defecati iudicii lumine, proposito ac spe sua cadere cepit; monitique tensarum insidiarum prudentiores, auertunt se alio; hosque Sirenarum, ut sic dicam, cantus, ueritatis malo ligati, surda aure pretereunt.

2. Fuit quidem Liutprandus non incelebris hoc seculo historiarum scriptor; sed qui ex ipsis eiusdem libris necessario comprobetur alius ab eo fuisse, quem Chronici cuiusdam, siue Chronicorum Dextri et Maximi continuationis auctorem, Toletanum subdiaconum, Toletique uita functum nobis uenditant. Atque, ut hinc aggrediamur ueritatis uindicias, germanum Liutprandum a supposititio distinguentes: age, uideamus quid de seipso scriptor Chronici, quid tum de eo Iulianus narrauerint.

3. Apud Liutprandum legitur ad annum 937 Bonito III Toletano presuli Ioannem Seruumdei successisse, et ad annum 944, uelut ea continuans que  ante septennium facta premiserat: »Quem ego, ait, subdiaconus Toleti cognoui ac uirum sanctum et Spiritu Dei feruentem expertus sum Toleti.« Iulianus item in Chronico num. 503, sub anno 946 de Ioanne Seruodei et ipse loquens: »Electus erat autem, ait, Bonitus III ante hunc  sed non inierat pontificalem dignitatem. Sub hoc   fuit subdiaconus Eutrandus, uel Liutprandus, archidiaconus Ticinensis, historiarum scriptor haud ignobilis, et pariter peta excellens.« Cui Iuliani testimonio in Chronico eius edito id ipsum conferre, quomodo Hieronymus Higuera in proemio ad Liutprandi Chronicon id protulit, opere magnum pretium erit. Ita scilicet: »Anno 946 Bonitus Toletanus episcopus annis duobus. Sub hoc floruit Eutrandus siue Liutprandus, Ticinensis diaconus, Toletanus subdiaconus, et Tractemundus presbyter post episcopus Iliberitanus, ab eodem Bonito missus.« uiden' ut preuaricetur testis aliusque in editione, alius in ore sit Higuere? Sed transeamus ad alia.

4. Liutprandus item ait Aduersario 48 se anno 960 per Tarraconem urbem transiuisse, carmineque lusisse in laudem S. Thecle uirg. et mart., cuius pars corporis in ea seruatur; quo in carmine ita de se ait:

Ecce Liutprandus iam non nouus incola terre
   Hispane, externam carmine letus adit.
 Iulianus item post peregrinationem Toletum rediisse archidiaconum Liutprandum, atque ibi mortuum ait : »Eodem anno  uenit Toletum Eutrandus subdiaconus, qui alias ibi fuerat, nobilis historicus; nec multo post moritur. In ecclesia S. Iuste honorifice a Felice  sepelitur.« Distinctius autem de Liutprando Tractemundoque actum fuit nobiscum in duabus epistolis que preponuntur supposititio Chronico, non minus supposititie ipse, ut loco suo uidebimus, cum de Chronico censorie agemus. Prior est dicti Tractemundi episcopi Illiberitani ad Liutprandum. Regimundi alias legitur. Posterior autem responsoria Liutprandi ad Tractemundum ex Fuldensi Germanie monasterio. Consolatur Liutprandum Tractemundus in erumna Germanice eius peregrinationis, et ad patienter eam ferendam cohortatur. Berengarii enim Italie regis seuitiam fugiens, ab Italia eo uenerat. Inde ait degere se in oppido Granatensi, Illiberitane  ciuitati proximo, inter fideles Muzarabes, eos confortantem doctrineque pabulo reficientem.

5. Accepisse item adiungit librum eius, id est, rerum gestarum in Europa historiam; et preterea Antapodosin  »carmine prosaque contextam, ut fecit olim, ait, sapiens Betius in libro De Consolatione philosophica; quem  librum Betii Seuerini  diligenter nos duo percurrimus Toleti, cum ego presbyter essem, tuque subdiaconus illius sancte Ecclesie Toletane: que semper uere fuit filia primogenita Ecclesie sancte Romanensis, et cum patriarchalibus post Romanensem merito comparanda; cuius pastor totius est Hispanie primas et patriarcha.« Importuna et putida adulatio impostorem prodit.

6. Obsecratur tandem Liutprandum, ut mittat inde ad se quosdam libros, scilicet, »uitam S. Iacobi Hispani in Piceno sancte mortui 1 Nouembris,« ab omnibus Martyrologiis illaudati. »Metasthenis item Perse librum De Monarchiis«  »ubi in Persarum  ponit Darium, Cyrum, Cambysem, Artaxerxem, post alterum Darium Longimanum. Et, sicubi in Germanie  bibliothecis delitent, Dextri, Marcique Maximi scripta membranis Chronica  que nunquam in Hispaniis reperire potuit.« Petit hec ad se ab eo descripta quamprimum mitti, ac, ut de suo adderet »ab anno 612, ubi finiuit Maximus«  »usque ad sua tempora, hoc est ad annum 960.« Usque ad nostra tempora, siue ad hunc annum, uerus auctor dixisset, de re presenti loquens; fictitium uero ac recentem ostendit inepta hec anni mentio. Hec summa Tractemundi epistole. Sed que Liutprandi sequitur, non huius tantum, sed suam quoque fidem euertit, ut suo tempore constabit.

7. Quod ad rem presentem attinet, dolet Liutprandus quod a Mauris dure haberetur Granate Tractemundus. »Neque enim ita duriter  sed paulo melius agebamus quum Toleti quondam conuiximus. Leniebat enim feroces barbarorum animos  hinc presulum Toletanorum singularis auctoritas, illinc uero mirabilis bonitas et patientia,« etc. Et infra: »Porro Chronicon quod petis, in huius bibliothece reperi uetusta membrana descriptum, adiecique, ut iussum est a te, annorum seriem ad hec usque tempora, id est ad annum 960. Et gratulor mihi quod cum Toleti, ubi sub sanctissimo presule Toletano Bonito subdiaconus fui, in Italiam proficiscerer, aliquot historie libros mecum asportaui: in quibus ordine erat series collecta multorum Hispanie episcoporum, quos et in hac bibliotheca reperi iussu, ut credo, S. Caroli Magni imperatoris ex Hispania allatos: quos, ut aiunt, sibi obtulerat sanctissimus Elipandus episcopus Toletanus, postquam illum erroris sui de adoptione Christi serio et uere penituit.«

8. Hec de habitatione Toletana Liutprandi, subdiaconatuque in hac Ecclesia sub Bonito III et eius successore Ioanne Seruodei, archiepiscopis, gesto.  Quorum utique testimoniorum fidem secutus Franciscus Biuarius Cisterciensis, in ea quam ad Laurentium Ramirezium dedit, Censura Liutprandi Operum, editionis Plantiniane preambula, obiectis sibi fere omnibus iis que pro ueris Italicis eiusdem Liutprandi genere et natalibus, transactaque fere semper in patria uita, mox producimus. Hispanum tamen esse eum contendit genere, hoc est Hispani hominis filium, qui captiuitatis pertesus in Italiam concesserit; allectum tamen patrie desiderio Liutprandum Toletum uenisse, quo loco Tractemundum familiarem habuerit. Censet quoque pro Hispano eius genere eo motus, quod Abderraghmanem Saracenorum in Hispania, hoc est Cordube regem alicubi uocet regem nostrum nempe suum ac Tractemundi. uerba eius audi Rerum in Europa suo tempore gestarum lib. u, cap. 1: »Hoc tempore, ait, ut ipse pater bene nosti, sol magnam et cunctis terribilem passus est eclipsim, sexta feria, hora diei tertia.  Qua etiam die Abdaram  rex noster, a Radamiro rege Christianissimo Gallicie in bello superatus est.«

9. Hoc uere aliquid est quod e noto eius historiarum opere deducitur. Cetera uana, et sine cemento aliquo arene inedificata. Attamen et istud facillimo ruit nisu, si leui utamur correctione, Rex uester pro rex noster legentes, quomodo scriptum fuisse ostenditur similibus ex initio historie his uerbis : »Sicut ab ipsis qui uestri sunt tributarii regis Abderraghmanis, potestis coniicere.« Ineptum enim, imo impium, fuisset a Liutprando regem suum regem Saracenum dici, ex eo solum quod Toletanorum, apud quos olim is fuerat, rex ille esset. Quin imo dominum suum uocat Ottonem alibi Liutprandus .

10. Neque peregrinationis Hispane quidquam nedum generis, admittere uidetur series rerum quas de se ipse narrat, non illiberalis earum dispensator.  Anno 924 incendium contigit urbis Ticinensis, in qua natum credimus, quod is deplorat lib. III, cap. 1 et 2. Anno 924 Hugo, Prouincie siue Arelatensium comes, regnum Italie suscepit: qui aliquo ex sequentibus non diu tamen ab ingressu suo in Italiam, inter alios principes, quos conciliare sibi studiose procurauit, Romanum Lecapenum Grecorum imperatorem legatione adiit. Legatus his pater fuit Liutprandi, quem quidem nomine suo haud appellauit filius de re loquens. Subiungit tamen lib. III, cap. 5: »Post reditum uero eius, paucis interpositis solibus, languore correptus monasterium petiit, sancteque conuersationis habitum sumpsit, in quo post dies quindecim mortuus, me paruulo derelicto, migrauit ad Dominum.« Post coniugis mortem Liutprandi mater secundo uiro nupsit quem Hugonis eiusdem nomine post aliquot annos nuntium ad eumdem Lecapenum iuisse his uerbis refert: »Quoniam meus uitricus, uir grauitate ornatus, plenus sapientie, regis Hugonis fuerat nuntius: pigrum  non sit mihi inserere, quod eum de imperatoris sapientia et humanitate, et qualiter Russos uicerit, audiui sepius dicere.« Contigisse hoc anno 941 ex Ioanne Curopalate Baronius notat .

11. Anno 945 Hugo regno Italie cessit, Lothario filio suo pro se relicto, nominetenus, reuera in Berengarii manus regno tradito. Hugonis huius in magna gratia Liutprandus uixit ob canendi peritiam, qua pueros alios sibi equales superabat, atque in eius curia et comitatu semper uersatus fuit. Quod ipse satis innuit, dum initio lib. Iu: »Hactenus que dicta sunt, inquit, sacerdos sanctissime, sicut a grauissimis, qui ea creuerant, uiris audiui, exposui. Ceterum que narranda sunt ut qui interfuerim, explicabo. Ea siquidem tempestate tantus eram, qui regis Hugonis gratiam uocis mihi dulcedine acquirebam. Is enim euphoniam magnopere diligebat, in  quo me cequalium puerorum nemo uincere poterat.« Que quidem consuetudo in aula, unde sibi presentem rerum notitiam, que narraturum se deinde ait querere potuit ab anno 932 aut sequenti, regni Hugonis sexto septimoue initium procul dubio cepit. Horum enim priore anno (ut ex Sigeberto constat [hoc anno in Chronico], Arnoldus Baioarie dux a Ratherio ueronensi episcopo inuitatus Italie, regem Hugonem aggressus fuit, qui non solum Arnoldum fugauit, sed et Ratherium cepit. Quod cum Liutprandus bellum fini consignasset libri tertii, exinde que narrauerit, ut qui interfuisset iis, explicaturum se ait.

12. Hoc iacto fundamento, nimirum interfuisse Liutprandum his omnibus que deinde narrat, ab hoc scilicet anno usque ad 946, quo legationem Constantinopolitanam Berengarii nomine ad Constantinum imperatorem ipse iniuit, cuius narratione germanus historie eius textus absoluitur, cap. scilicet 5  l. uI, notantibus uiris eruditissimis  , recte colligimus, non alibi quam in curia Hugonis, aut saltem Ticini uel in Italia ad minus, toto hoc tempore eum fuisse. Nec minus patenter idem Liutprandus innuit cap. 1, lib. uI, se domi sub uitrici cura usque ad Constantinopolitanam istam expeditionem continuisse. Unde et consequens fit minime uerum esse, quod sub Seruodei Toletano episcopo, qui ab anno 937, usque ad 947  episcopatum tenuit, subdiaconum in Toletana Ecclesia egerit; aut  anno 944 sese Toleti laudatum episcopum cognouisse.

13. Sed germani Liutprandi res gestas prosequendo ab initio ipso Berengarii, quod anno contigit huius seculi 45 seruitio huius Liutprandum parentes eius mancipauere: cuius secretorum conscium, epistolarumque signatorem egit, donec post longi temporis seruitium ingratissime ab eo, ut plures alii, atque inhumaniter fuit tractatus, ut libri u.  cap. 14 ipse refert. Quo etiam confirmatur presentia Liutprandi per annos subsequentes annum 946 in Italia et curia Berengarii. Sed anno 941  uenit in Italiam Otto Magnus imperator aduersus dictum Berengarium; sequentique  denuo ei tradidit Italie regnum sub fidelitate eius administrandum: quod is tenuit plures adhuc annos, donec tyrannidis eius impatientes Itali Ottonem iterum uocauere anno 961. Qui quidem facillimo negotio Berengarium regno spoliauit ; annoque sequenti Rome a Ioanne XII papa solemni ritu coronatus fuit imperator.

14. Sed paulo post, desciscente ab imperatoris partibus Ioanne, uenit Otto iterum Romam Ioannemque ibi comparere nolentem, coacto episcoporum totius Italie concilio Romana sede per sententiam pepulit. In quo quidem concilio, quod celebratum fuit anno 963 , inter alios Liutprandus  factus iam episcopus Cremonensis subscriptus legitur. Acta seruauit scriptor quidem anonymus, qui Liutprandi eiusdem historie narrationis sue telam subtexuit; aperteque, uti supra monuimus, alium se ab eo prodit: que quidem acta ex eo Baronius ad Annales suos transtulit  . Qui quidem Liutprandus, cum a Berengario ipse domusque eius et familia et cognatio, seue atque impie uexata essent, quod refert ipse in prologo libri III, in Germaniam ad Ottonem se recepit, et apud eum in magna gratia fuit. Imo factus postea Cremone episcopus, iuit legatus eiusdem Ottonis ad Nicephorum Phocam Grecorum imperatorem, anno scilicet 968. Quam ipse legationem peculiari libello descripsit, ab Henrico Canisio in Antiquis suis Lectionibus, posteaque cum ceteris eius operibus Antuerpie edito.

15. Nihil autem plus extra coniecture aleam positum haberi debet, quam unum atque eumdem esse  Liutprandum Ticinensem diaconum cum Liutprando Cremonensi episcopo  . Idem enim Historie quam diaconus, et Legationis quam episcopus exarauit, stylus: idem amor Greca uerba quedam Latinis importune, ut Greculus appareret prose item orationi carmina, non ex lege historie inserendi. Preterea Legationis auctorem se ipse prodit, dum ad Nicephorum hec se uerba direxisse ait: »Temporibus, inquam, beate memorie Constantini imperatoris huc ueneram, non episcopus sed diaconus; nec ab imperatore aut rege sed a Berengario marchione missus«  »et multo plura, et pretiosiora pallia emi,« etc.

16. Hec cum ita sint, Liutprandum scilicet Cremonensibus episcopum datum ante annum 963 fuisse, qui fieri potest ut Pseudo-Iulianum non sibilo accipiamus, qui scribere sustinuit anno eodem 963 uenisse Toletum Liutprandum, siue Eutrandum subdiaconum, qui alias ibi fuerat, nobilem historicum, et paulo post idibem mortuum et sepultum fuisse? Absque hoc etiam, quis credat Italum hominem nulla coactum ui aut cupiditate allectum, relicta patria urbem Saracenorum habitatum uenisse; nec semel quidem, sed iterum post tot annos rediisse, amore, ut credas, ductum subeundi iugum quod necessitate ciues compulsi uix tolerare poterant?

17. Ipsa quoque Eutrandi nomenclatura dissonat, quam unus Trithemius, fideque Trithemii nouator Toletanus, tribuit ei qui uere Germanico aut Longobardico nomine Liutprandus, siue Luitprandus alicubi etiam Litobrandus, audit  in omnibus mss. atque  editis codicibus, tam eius operum, quam Sigeberti De scriptoribus ecclesiasticis libelli: excepto uno ms. monasterii uiridis-uallis, quem Suffridus Petrus in editione Coloniensi eiusdem Sigeberti, et aliorum similis argumenti scriptorum laudat ; cum Eutrandi nomen Grecum quoddam, Liutprandi, uero seu Luitprandi Longobardicum sonet. Quibus affatim comprobatum iuimus utriusque Liutprandi, germani et nothi, res minime inter se conuenire.

18. Huius uerus fetus est Historia rerum ab imperatoribus et regibus Europe gestarum, cuius pars est Antidosis, nisi hoc nomen integro adaptemus operi, de quo infra; atque item Legatio ad Nicephorum Constantinopolitanum imperatorem pro Ottonibus Augustis et Adelhaida, eorum uxore et matre, ab eo suscepta. Et, si Deo placet, liber De Romanorum pontificum uitis. Quod plures non credunt. Huic tamen homini Italo, ex eo tantum quod historiam suam  inscripserit Illiberitano in Hispania episcopo, imputatum sponte credimus ab his quibus propositum fuit sub antiquorum hominum persona hodierno in theatro fabulam ueteris pseudo-historie pronuntiare, quod in Hispaniam uenerit, Toletique in ea cum laudato Illiberitano episcopo familiariter uixerit; et, quod maioris opere est, de rebus Hispanis monumenta quedam, eaque insignia, et coram quibus uilia sint aurum gemmeque, conscripserit. Chronicon, inquam, quod continuatio esse dicitur alterius Chronici Maximi Cesaraugustani episcopi, et Aduersaria.

19. Utrumque opus Matriti primus edidit D. Thomas Tamaius de uargas regius historiographus, adiunctis, ad Chronicon saltem, eruditis notis. Deinde D. Laurentii Ramirezii a Prato cura et industria Liutprandus totus quantus est ex ueteri et nouo coagmentatus, ex officina Plantiniana fuit emissus, et per Europam communicatus. Esse tamen Chronicon et Aduersaria recentioris manus opera, et ab  eodem qui Pseudo-Dextrum cum Pseudo-Maximo, gemellos, uno eodemque abortu edidit, inuenta: iamdiu est hominibus, tam nostris quam exteris, qui semel ad animum reduxere fraudem, persuasissimum. Id tamen rationibus euincere, cum aliunde, tum ex ipsa horum operum tela deductis, argumentum erit sequentis et subiectorum illi capitum: dum interim et ueluti per transennam id innuamus amicitiam Liutprandi ac Tractemundi  tunc fuisse contractam, cum hic ab Abderraghmane Cordube rege ad Ottonem fuit missus legatus, uti ex Germano scriptore  Ioanne S. Arnulphi abbate erudite ostendit altero Dissertationum ecclesiasticarum uolumine D. Gaspar Ibañez de Segouia marchio Mondexarensis et Acropolitanus, conuellendis et stirpandis fabulis ueluti natus.



CAPUT II.


Preliminares due epistole ad Chronicon Pseudo-Liutprandi dupliciter oppugnantur: tum e contentis in eis erroribus, affectationibus, et parum uerosimilibus. Primi generis sunt in priore Tractemundi ad Liutprandum. Tractemundi nomen Eliberitani episcopi, ad quem directum legitur, pro Regimundo. Antapodosis titulus libri cuiusdam Liutprandi pro Antidosi; atque huius ab historia distinctio falsa: cuius occasione locus difficilis Liutprandi historie huius explanatur. In Adriani I pape tempore lapsus. S. Iacobi Piceni supposita mentio Affectationes notantur plures, nouitatis indices. Inter absurda esse, ab extero et longe posito homine continuationem historie rerum Hispanarum expetere. Prioris huius  epistole non meminit Higuera in Historia Toletana, posterioris Liutprandi ad Tractemundum meminit. Confertur edita hec epistola cum ea quam in eadem historia Toletana, et in ms. quodam nostro ineditam legimus: ex qua uarietate fraudem colligimus. Similibus ac prior uitiis hec posterior Liutprandi responsoria scatet. Falsum commissum Seruidei Toletani cure et Heronii Bracarensis, episcoporum, extra suum tempus maxime. Absurdis aliis et affectationibus premitur epistola.

20. In Chronicon quod uocat nunc inquirimus, atque inprimis epistolas ei premissas. Harum altera est, ut nuper diximus, Tractemundi episcopi Illiberitani ad Eutrandum siue Liutprandum, altera huius ad Tractemundum, eiusdem utraque styli recentis. Has duplici quassabimus ac euertemus impressione. Priorem nobis suppeditabunt ee ipse res quas continent; posteriorem uero inuestigatio, excussio et collatio  eorum inter se locorum unde non ita pridem iste merces infaustis auibus erupere. Et quidem res ipse clamant, non illi tempori quod iactant, auctoriue quem preseferunt, congrua et conuenientia dici; sed aut commissi erroris, aut affectate quorumdam articulorum quos falsos uere historie impingere animus fuit, mentionis, aut inuerisimilitudinis et absurditatis optimo iure postulanda.

21. Erroris inquam  primo. Regimundus enim, non utique Tractemundus, Iliberitanus ille episcopus appellatus legitur, apud Sigebertum , Trithemium , reliquos, qui huius nuncupationis meminere. Raimundum, quod idem nomen est, edidit Reuberus in German carum rerum suis auctoribus, quos inter Liutprandi hec historia: unde hoc nomen seruauit in editione sua Ramirezius. Quod et habeo in ms. meo fragmentorum Dextri, Maximi, atque huius Liutprandi ex bibliotheca Estepani marchionis: quo purum, aut  sane puriori proximum, ad nos peruenisse id quod ex his superfuit chronicis, existimari posse non semel alias diximus.

22. Tratemundum, siue Tractemundum unus habere  dicitur quidam catalogus presulum Illiberitanorum, in quorum locum Granatenses successere, apud quos manet. In quem cum incurrisset Toletanus harum nouitatum inuentor, magnum antiquitatis uindicem existimandum inde se credidit, si corruptum, ut uerosimile est, episcopi nomen suorum assereret auctorum fide; et uulgare omnium aliorum Tractemundi, uno contentus teste, damnaret. Unde enim huic catalogo tantum fidei, cui ueterum quidquid monumentorum est, decedere debeat? Neque enim ullus nobis iactatur codex uenerande antiquitatis catalogi huius custos et conseruator. Et si fabulis credimus, que tamen oracula sunt Apollinea, his quos oppugnamus, cum quadragesimus a S. Cecilio primo episcopo in eo collocetur catalogo Tractemundus, qui fit, ut in altero Hauberti Hispalensis quinquaginta tres non minus ab eodem S. Cecilio ad Samuelem secundum, hoc est usque ad annum 910 et aliquot annos ante Tractemundi pontificatum, recenseantur; et in nouissimo Ioannis Tamaii Martyrologi  nostri , Tractemundus septuagesimus primus a Cecilio martyre numeretur? I nunc, catalogis crede, quorum ignoratur auctor tempusque. Certe nos magno exemplo peccabimus, qui Haubertum Tamaiumque Granatensi catalogo fidem denegandi duces sequimur  .

23. Secundo, cum Antidosis nomine Liutprandus, aut historiam integram Rerum in Europa gestarum, aut illius partem appellatam uoluerit: epistole huius maximus ac duplicatus error est, non solum Antapodosim pro Antidosi enuntiare; sed et opus istud ab historia distinguere. De nomine ab auctore proposito credamus ei, non alii, oportet. In prologo enim tertii historie libri: »Operis huius titulum, ait, Pater sanctifice, satis te mirari non ambigo; ais enim: Cum uirorum illustrium actus exhibeantur, cur Antidosis ei inseritur titulus? Ad quod respondeo. Intentio huius operis ad hoc respicit, ut Berengarii huius, qui nunc in Italia non regnat, sed tyrannizat,  atque uxoris eius . . . actus designet, ostendat, et clamitet.« At ne in Greco uerbo contractum suspicari aliquando errorem possemus: »Sit igitur, inde ait, eis presens pagina Antidosis, hoc est retributio: dum pro calamitatibus meis eorum, id est impietatem, presentibus futurisque mortalibus denudauero. Nec minus etiam sanctissimis et fortunatis uiris pro collatis in me beneficiis antidosis erit.« In errore cubant Sigeberti editiones, quem et contraxit Ioannes Trithemius, Antapodosin subrogantes, nichili uerbum ad auctoris propositum: quod et fatetur Thomas Tamaius , conuincitque ipsa apud Sigebertum uerbi explanatio; excusatione licet utatur Franciscus Biuarius, contendens utrumque Antidosis et Antipodosis uocabulum in idem recidere; nam Antipodosis rhetorum est figura, que fit cum media primis et ultimis respondent, et correspondentiam sonat. Atqui nunc non querimus, quid appellare potuerit  opus, sed quid appellauerit.

24. Preterea distinxisse ab historia hanc Antidosin epistole auctorem ex his uerbis constat: »Gratanter accepi librum tuum, id est Rerum gestarum in Europa historiam, et preterea Antapodosin tuam  carmine prosaque contextam,« etc. Distincta autem non esse opera Sigebertus diserte ait, historiam scilicet eum scripsisse De gestis regum et imperatorum sui temporis, quam attitulauit Antapodosim, id est retributionem. Similiter Trithemius. Constatque ex laudato libri III prologo; quem tamen, nisi fallor, inepte affixere huic libro transcriptores, cum quinto debuissent. Ratio palam est. Nihil enim de Berengarii rebus continet uel tertius uel quartus historie liber, quibus retributum Berengario pro malefactis siue retaliatum ab auctore dici ualeat. Quinti aliqua et sexti ea que supersunt capita usque ad quintum, omnino Berengarium sonant. Quare acephalam, ut ex principio satis perspicuum est, historiam remansisse quoque, aut saltem ad nos peruenisse mutilam, fine uidelicet multatam, certo certius est: quemadmodum et continuisse eam, que in fine desideratur, partem, scelera omnia Berengarii usque ad eius postremam ab Italia eiectionem et Ottonis coronationem.

 25. Sed quod in prologo ad Antidosin dicitur de loco exarate a se huius historie, certe mihi crux est, nec uideo hic sistere ullum Liutprandi rerum descriptorem. »Denique quod in captiuitate seu peregrinatione libellus hic conscriptus dicatur, presens indicat exsulatus; ceptus quippe in Franconouord  qui est uiginti milliariis locus a Moguntia distans, in Paxu insula nongentis, et eo amplius a Constantinopoli milliariis, usque hodie, inquit, exaratur.« Insula hec Paxu, siue insule Paxe, iuxta Corcyram insulam in Ionio mari sunt, Paxu maior, Antipaxu, minor, dicte: quo appellere nauim potuit qui Constantinopolim nauarchus Liutprandum uectabat.

26. Sed qualinam ex duabus legationibus eo directis hocce conueniet quo scriptioni uacabat tempus: hoc opus, hic labor. Neutri enim conuenit. Priori namque intentus Liutprandus in gratia uigebat Berengarii, cuius nempe nomine Constantinum adierat:  tantum abest ut sub hoc tempus dehonestare queat  honorem huius muneris exsilii nomine, aut dominum adhuc beneficum tyranni compellatione. Posteriorem ad Nicephorum Phocam, creatus iam Cremonensis presul, obiuit Ottonis nomine, post pulsum regno ac fortasse in orbitate mortuum, Berengarium anno 968, cuius dignitatis nec uola apparet uestigiumue in hoc prologo. Et huic tempori adhuc minus conuenit lamentatio eiusdem prologi aduersus Berengarium, tanquam presentem, atque etiamnum rerum potientem tyrannum. Quare si prologum hunc, signataque in eo, cum cepte, tum continuate historie loca non improbamus, necesse est mediam, inter duas prius memoratas, saltim usque ad Grecie occidentales plagas ac mare Ionium Liutprandi peregrinationem, quo tempore Berengarium fugiebat, hoc est circa annum seculi quinquagesimum quartum, admittere; eo enim anno exstinctus fuit Albericus marchio Rome tyrannus,  cuius recentis obitus libri III, cap. 13, auctor meminit.

27. Tertio, legi se facere, Tractemundus ait, inter afflictos Muzarabes Granatenses S. pontificis Adriani epistolam, quam de hoc argumento ad Egilonem Illiberitanum episcopum olim dederat. Quandonam? Anno 748 respondebit hic ipse Liutprandus. Nam id contigisse hoc anno disertis in Chronico uerbis monet . Tu uero huic nugatori nuntium remittes, quandocunque animo aduerteris Adrianum papam, huius nominis primum, non ante annum 772 creatum pontificem fuisse. Quem anachronismum hic taxamus, licet non sit epistole, quia epistole auctor unus idemque cum Chronici auctore, etsi duo uideantur, eadem uehuntur naui.

28. Quarto erroribus attribuo, quod S. Iacobi Hispani confessoris in Piceno prima die Nouembris sancte mortui uitam a Liutprando exscriptam ad se mitti Tractemundus exoptet. Huius enim sancti Iacobi  confessoris nulla uel in antiquis uel in recentibus sanctorum catalogis mentio.

29. Affectatio autem inculcandi absque idonea ratione ulla res, epistole nouitatem, atque impotens desiderium auctoris eius clamant asserendi ac stabiliendi momenta historie quedam, que uulgo credi summe uoluit. Huiusmodi sunt distinctio facta inter municipium Eliberitanum atque oppidum Granatam, Cecilii primi eius episcopi mentio, primatialis et patriarchalis Toletani episcopi dignitatis importuna intimatio, lecti a se una cum Liutprando Betii Consolationis libri, dum alter presbyter, subdiaconus alter Toleti agerent.

30. Et nonne talis nota illa est, pro asserendo uulgari Liutprandi nomine inscripto Chronico inepte adiuncta, qua petit ab eo Tractemundus ut Dextri et M. Maximi Chronica exscripta ad se quamprimum e Germania transmittat, que nunquam in Hispania reperire poterat? »Et de tuo, inquit, addas ab anno 612,  ubi finiuit Maximus, usque ad tua tempora, hoc est ad annum 960.« Potuitne designari expressius, addo et cum putidiori affectatione, pseudo-chronicon ad hunc usque annum a ficulneo artifice continuatum? Certe uerus Tractemundus, usque ad nostra, uel tua tempora, dixisset tantum, uti supra notauimus.

31. Quid autem absurdi non continet a Liutprando extero homine, tam longeque ab Hispania dissito, Hispanum atque Hispanie incolam Tractemundum desiderare ac petere, ut Chronicon Hispanie plus quam trecentorum annorum, hoc est Maximi continuationem, tam citoque conficeret; cum presertim ille ciuium Toletanorum ueterum amicorum ope etiam Granate positas thesaurum illum ditissimum bibliothece templi S. Iuste, quem adeo frequenter laudare solet iactareque Iulianus, excutere posset; sibique et aliis, pre quouis peregrino, quem penu istud Toletano-ficulnum instruere haud poterat, morem gerere ac satisfacere?

 32. Nec sine censura transigi debet quod Tractemundus inscribat epistolam Liutprando diacono Ticinensi et subdiacono Toletano, quasi aliquid apponeret diaconatus ordini subdiaconatus ordo, noue neque tacende dignitatis. Subscriptio item illa: Ecclesie Illiberitane peccator episcopus inepta, nec in usu fuisse uidetur; cum uulgaris plurium illa esset, potius persone respectu non dignitatis. Tractemundus peccator, Illiberitane Ecclesie episcopus, aut indignus episcopus, quomodo frequenter in conciliis legitur.

33. Adiungo his, Hieronymum Romanum de la Higuera huiusce tam operose ac multiplicis fabrice, ut contendimus, architectum, nullam huius prioris epistole mentionem fecisse in Toletane urbis et regni Historia adhuc inedita; cum posterioris Liutprandi ad Tractemundum responsorie non solum meminerit, sed eam quoque uulgari sermone translatam libri . . . capiti inseruerit. Neque item codicem meum  Estepanum illam habere, qui hanc habet, ea forma, quam statim ostendemus.

34. Iam enim, ad responsionem Liutprandi uenientibus ea manifestioribus adhuc signis falsam, siue, quod temperantissime dicimus, maiori ex parte auctam et adulteratam sese prodit. Si quid enim ex ea germanum, et Germanum, hoc est e Germania missum, superest, id totum e Latino uulgare fecit Hieronymus Romanus iam laudatus, partemque historie sue Toletane esse uoluit. Quibus Hispanis eius translationis uerbis omnino respondet epistole codicis mei Estepani textus: fortissimum ut hinc argumentum nascatur, hunc primum esse conceptum siue Liutprandi ipsius, siue quod magis est, eius qui Liutprandum fingens sub larua ista posteritatis exhibere se ausus fuit. Quod cum representari omnium oculis magnum rei preiudicium contineat: age, hic triplici columnari ordine Hispanam primo loco Higuere translationem; secundo Latinum simplex  Estepani codicis: tertio demum adulteratum et auctum Liutprandi uulgarium editionum textum dabimus. Quoque magis etiam non accurate collaturis, statim diuersitas et in ea patescat dolus: quidquid  uulgaris textus tertio loco ponendi a duobus aliis non abscedit, eodem charactere; quod uero abscedit, diuerso alio edi curauimus.



[1Kb] 35. Ex Historia Toletana lib. Xu, cap. 11, translatio Hispana epistole.


Al santo Padre y señor Agismundo  obispo de Iliberia, toda salud.

Gusto recibi   que haya uenido à sus manos nuestra Antipodosis, en la qual unas ueces uso de uerso, otras de prosa. Y no menos me fue agradable lo que al presente me mandays, que en la libreria del monasterio de Fulda, à donde desterrado me detengo, busque el Chronicon de Dextro, que continuo Maximo arzobispo de Zaragoza à ruego del obispo Agebado, y si me pareciese, lo continuase hasta nuestros tiempos. Porque me decis que teneis gran falta de algunos libros, y  que uiuiendo entre Sarracenos barbaros e inhumanos a duras penas alcanzais lo necesario para el sustento de la uida. Dolime de uuestra suerte, que paseis la uida con tanta aspereza; mas puesto en tantas angustias y apreturas, una cosa sola os consuela, que como buen pastor, estais para consolar y socorrer uuestras oueias, y que cada dia traheis el alma en los dientes por su causa. El Chronicon, que me pedis, hallè en esta libreria de Fulda escrito en un libro de pergamino antiquo; y  añadile, como mandais, las cosas que sucedieron en nuestros tiempos, esto es hasta el año de 960. Y huelgome, que quando partì de Toledo para Italia, à donde fui subdiacono en tiempo del santo arzobispo de Toledo Bonito, truxe conmigo algunos libros de historia, en los quales estaua por su orden la succesion de muchos obispos de España, los quales tambien hallê en esta libreria, que segun creo fueron trahidos de España aqui por mandado del santo emperador  Carlo Magno, que le ofrecio el santo arzobispo de Toledo Elipando despues de haber hecho de ueras y con efecto penitencia del error que tu uo cerca de la adoption de Iesu Christo hecho hombre. Encomendad a Dios à este uuestro sieruo desterrado.


Finis epistole.



Codicis Estepani Dextri, Maximi, et Liutprandi Chronicorum epistola Latina.


Eutrandi Ticinensis diaconi, et subdiaconi Toletani, sancto patri Regimundo episcopo Eliberitano Eutrandus inutilis seruus S. . . .

Gratum mihi fuit  quod Antapodosis nostra,  in qua nunc carmine nunc prosa ludimus, tandem ad manus tuas peruenerit. Nec minus iucundum est quod modo iubes ut in Fuldensis monasterii bibliotheca, ubi nunc exsul commoror, quererem tibi Chronicon Dextri, quod Maximus Cesaraugustanus episcopus rogatu Argebati episcopi  et si uacaret, ad nostra tempora producerem. Nam dicis laborare uos maxima quorumdam librorum penuria; inter barbaros enim et inhumanos Saracenos  non suppetit copia rerum ad uitam necessariarum, nedum ut habeatis bonorum librorum copiam. Dolui quidem uicem tuam, quod ita duriter uitam exigas. Sed solatur in tantis angustiis constitutum, quod sicut bonus pastor ouibus tuis es solatio, et auxilio, qui quotidie mortem subis omnium causa. Chronicon quod petis, in hac bibliotheca reperi in uetusta membrana descriptum; adiecique, ut iussus sum, annorum seriem ad hec usque tempora, hoc est  usque ad eram CMLX. Et gratulor mihi, quod cum Toleto, ubi sub sanctissimo presule Toletano Bonito subdiaconus fui, in Italiam proficiscerer, aliquos historie libros mecum asportaui, in quibus ordine erat series collecta multorum Hispanie episcoporum, quos in hac bibliotheca, iussu, uti credo, S. Caroli Magni imperatoris ex Hispania allatos, quos, ut aiunt, illi obtulerat sanctissimus Elipandus archiepiscopus Toletanus postquam illum erroris  sui de adoptione Christi serio penituit. Feci quod iussisti, beatissime Pater. An uero conatus responderit, tu uidebis qui iussisti. uale, et seruum hunc exsulem exsul Deo commenda.


Finis epistole.



uulgaris Liutprandi Chronici Latina epistola.


Admodum reuerendo, et totius sanctitatis pleno Tractemundo episcopo Iliberitano in Hispania Liutprandus, non meis meritis Ecclesie Ticinensis leuita, salutem, et omnimodam obseruationem.

Gratum mihi fuit  quod Antapodo is nostra, in qua nunc carmine, nunc prosa ludo, tandem ad manus  tuas peruenerit. Nec minus meo sedet animo, quod meam rerum gestarum in Europa historiam perlegeris, que mihi quodammodo placere incipiunt, cum tibi uiro recto doctoque quodammodo probari uideo. Sequererque tuam in hac parte sententiam, nisi scirem amorem interdum cecutire; quamquam te tam ceco iudicio liberum faciunt integritas uite tue et amor ueri, qui semper tuis intimis hesit sensibus ab adolescentia. Postremo non minus iucundum mihi fuit quod modo iubes, ut in Fuldensis monasterii bibliotheca, ubi nunc exsul bibliothecarius immoror, queram tibi Chronicon Dextri, quod Marcus Maximus monachus Benedictinus, postea episcopus Cesaraugustanus prosecutus. Et insuper obnixe petis, ut ad nostra tempora seriem annorum perducam. Nam dicis maxima uos laborare quorumdam librorum penuria; etenim inter barbaros et inhumanos Saracenos copia non suppetit rerum ad uitam transigendam necessariarum, nedum, ut habeatis bonorum librorum supellectilem.  Dolui quidem uicem tuam  quod adeo dure uitam exigas in hac urbe Betice non infima. Nec enim ita duriter, sed paulo melius agebamus, quum Toleti quondam conuiximus. Leniebat enim feroces barbarorum animos, hinc presulum Toletanorum singularis auctoritas, illinc uero mirabilis bonitas et patientia: auctoritas,  partim amplitudinis antique adhuc remanente nitore, partim quod ea niteretur fauore regum Ouetensium catholicorum, qui litteris crebris commendabant Toleti rem, auctoritatem, bonamque tractationem, tum fidelium omnium, tum maxime Toletanorum antistitum. Eratque hoc  uelut quoddam frenum, ne, quod liberet, illis omnino licere putarent. Quod non accidit episcopis in Betica constitutis, quibus omnibus potentissimus imperator presidet. Sed soletur te  in tantis angustiis constitutum, quod tu, ut bonus pastor, ouibus tuis et solatio et auxilio es, qui quotidie libenter mortem subis illorum causa. Fac, obsecro, ut libros eos conciliorum  et epistolarum decretalium, et nomina sanctorum martyrum Hispanorum ad sanctissimum pontificem re et nomine uere Seruumdei transmittas. Porro Chronicon, quod petis, in huius bibliothece reperi uetusta membrana descriptum, adiecique, ut iussum est abs te, annorum seriem ad hec usque tempora, id est ad annum 960. Et gratulor mihi, quod cum Toleto, ubi sub sanctissimo presule Toletano Bonito subdiaconus fui, in Italiam proficiscerer, aliquot historie libros mecum asportaui, in quibus ordine erat series collecta multorum Hispanie episcoporum, quos et in hac bibliotheca reperi, iussu, ut credo, Caroli Magni imperatoris ex Hispania allatos, quos, ut aiunt, sibi obtulerat sanctissimus Elipandus episcopus Toletanus, postquam illum erroris sui de adoptione Christi serio et uere penituit: ad quem manifestandum concilium episcoporum suffraganeorum et abbatum collegit, et coram omnibus, abiurato publice errore, fidem S. R. E. confessus est, ut tu melius  nosti. Igitur feci quod iussisti  an uoto conatus responderit, tu uidebis qui iussisti, et seruum hunc exsulem in oratione Deo commenda. uale.

Incipiam tamen ab anno 606, era DCXLIu, et ordinem in scribendo sequar, quem secutus est Maximus. Hinc per eras Hispanorum more, illinc per annos Christi: nichil de consulibus, aut de egiris Maurorum; perducamque hoc Chronico nostrum usque ad annum 960.


Finis epistole.

36. Hucusque triplex epistole Liutprandiane textus, Higuere Hispanus ex Latino, Latinusque, tum codicis nostri Estepani, tum uulgatus editionum. uides iam, lector ueri amans, Hispanam translationem non uulgatis, sed Estepanis Latinis adherere semper, paucissimis exceptis. Unde necesse est ita primitus  a recenti conceptu seu inuentione epistole quam Higuera seruabat, eam fuisse formatam; immane autem distare ab his Latinum duabus editionibus repetitum eiusdem epistole contextum: quo liquet manifeste secundarum hunc esse auctoris sui curarum, siue reformate compositionis fetum a prima sui editione uere alterum. Non coniectura hic opus est, sed oculorum examine his, qui Toletanam hanc historiam ms. in Toletano Iesuitarum collegio seruatam adire uelint; aut qui consulere exempla eius, quorum aliquot Matriti in excellentissimi comitis uillumbrosani non ita dudum demortui, magni Castelle senatus presidis, bibliotheca est; aliudque apud comitem de Mora olim fuit.

37. Egregieque id confirmamus ex eo quod Didacus Murillo Franciscanus, Historie Deipare uirginis de Pilari auctor, qui ante publicatum Liutprandi Chronicon, paulo post sparsam apud nos inuentionis famam, communicataque a Hieronymo Romano inuentore  quibusdam eius familiaribus amicis, et inter hos laudato Murillo, ex eo nonnulla, historiam predictam in publicum edidit; non hanc laxiorem et longiorem, que postmodum edita fuit, epistolam, sed breuiorem illam, et pressiorem, quam ex codice Estepano nostro produximus, de Liutprando agens, et hoc eius opere, apologetico suo prologo intexuit. Quam inde Rodericus Carus in notas ad Dextri Chronicon , et Franciscus Biuarius in commentarium suum ad idem Chronicon transtulere: id quod reuera fuit sequentes, non decepti; neque mutilam, quasi integram  representantes.

38. Manifestata iam epistole huius a se ipsa diuersitatis, indeque resultantis falsi suspicionis aut uerius comprobationis exceptione, uerbis eius censoriam admouere uirgam non grauabimur. Plane iisdem ea urgetur uitiis falso, affectate et absurde dictorum, quibus altera. In primis falsa sunt, Antipodosis nomen, diuersitasque ab Historia, uti iam diximus. Falsum  quod precetur Tractemundum, ut, quod ait, »libros hos conciliorum et epistolarum decretalium, et nomina sanctorum martyrum Hispanorum ad sanctissimum pontificem, re nomineque uere Seruumdei transmittat.« Nam si Seruusdei  anno 947 in uiuis esse desiit, Liutprandus autem hec scribebat in Germanie exsilio, post historiam conscriptam, legationemque Constantinopolitanam priorem, contractamque Berengarii aduersus se indignationem: que omnia, ut e superiori uite ac rerum eius narratione constare cuiuis poterit, annus ut minimum nongentesimus quinquagesimus quartus precessit. Si duo hec, inquam, uti uerissima admittimus, alterutrum affirmare nos oportet: supposititiam et falsam esse epistolam, aut Seruodei tandiu post mortem consignari hos quos memorauit libros Liutprandum uoluisse. Neque enim  eo idonee recurret aliquis, ut ignorauerit Liutprandus Seruidei mortem post tam longum tempus; siquidem ipse in Chronico, cuius anteambula est epistola, Seruidei obitum anno predicto, et uisitani loco eius subrogationem referat. Meridiana luce clariora hec sunt.

 39. Falsum quoque et contradictorium est quod ait in fine: »Post hec misi hec Heronio (siue Heromo [ episcopo Bracarensi.« Additionem ad Chronicon Maximi usque ad annum 960 intelligo. Quidnam enim aliud? Confirmat quidem id dictum idem Liutprandus in Aduersario 32: »Ego Chronicon meum, inquit, quod miseram Tractemundo, etiam transmisi partem illius Heronio Bracarensi seni pontifici sanctissimo, et scripsi illi sequentem epistolam.« Sed et ipse  tenore ipso epistole ad Heronium directe, quam subiungit, sese falsum et immemorem planissime ostendit. Epistolam Toleti datam era CMLXXXI finis eius docet. Hic est annus huius seculi quadragesimus tertius, quo in uiuis erat Ioannes Seruusdei episcopus Toletanus, cuius nomine saluere iubet Heronium. Hic tamen annus tot annis precessit exsilium Liutprandi Germanicum, et inuentionem in Fuldensi bibliotheca Chronicorum Dextri et Maximi,  continuateque ab hinc, ubi finiuit Maximus, ab eo historie; ut nonnisi a uecordi et insano homine annus iste subscribi potuerit epistole, cum qua tum predictam continuationem ad Heronium mittit, tum quoque remisse iam eiusdem ad Tractemundum meminit. Miserum, qui nec uerum dicere, nec fallere nouit!

40. Absurda et incredibilia sunt, Liutprandum in responsione ipsa epistole Tractemundi misisse ad eum trecentorum annorum non breue ieiunumque aut unius gentis, sed prolixum, et exterarum quoque rerum successibus locuples Chronicon: quod non sine iugi studio ac diligentia confici ualuit multorum mensium. Absurdum, quod Oueti reges adhuc appellatos finxerit: qui uel Gallicie, uel Legionis fere ante seculum appellabantur, ut constat ex Ioannis pape epistola ad Alphonsum Magnum apud Sampirum, et ex his que Ambrosius Morales non semel cum aliis notauit . Absurdum ac  temere dictum est, idcirco uexari a Mauris Granatenses Christianos, quia potentissimus imperator, cum hec Liutprandus scriberet, episcopis omnibus in Betica constitutis presideret: quasi Abderraghman Almanzor, de quo intelligit, sub ditione sua non haberet omnes Hispanie urbes que Mauris in Betica et eo, quod nunc est Castelle regnum, parebant. Absurdum est, quod mittere se ait ad Tractemundum cum aliis »nomina sanctorum martyrum Hispanorum:« quasi hoc aliud alicuiusue pretii futurum esset, misso Dextri Chronico, quod merus albus est Hispanorum martyrum. Nec iniuriosus audiam, absurdis iam predictis aliud subiungens, quod scilicet in continuatione sua secuturum se ait annos Christi, et eras Hispanorum, »nichil de consulibus,« aut hegiris Maurorum adiecto: quasi consulum ratio et computum eo adhuc tempore, quo ipse sumit in  manus Maximi telam, hoc est anno Domini 606 adhuc in usu esset.

41. Affectationes intolerande sunt, et impotentiam genii auctoris produnt, sub persona ipsa manifestare se quodammodo gestientis. Euincunt id cuncta que ueteri tele, ut uidimus, assuuntur: quod scilicet, ubi Maximus Cesaraugustanus episcopus Chronici auctor olim laudabatur, adiecta fuere Marci prenomen et monachi Benedictini conditio, iuxta perpetuum infixumque Toletano ludioni propositum de Marco Benedictino cum Cesaraugustano antistite Maximo, uti iam loco suo notauimus, coagulando. Item importuna Toletanorum presulum pristine auctoritatis et nitoris mentio, que Maurorum etiam dominantium ferocitatem quodammodo leniebat. Nec minus, quod fingat ad Tractemundum una cum ceteris transmissum conciliorum et epistolarum decretalium uolumen: ad id respiciens, quod sub Isidori Mercatoris collectione pro antiquo et germano diu uenditatum fuit; cuique iam hodie ab aliquo eruditorum, quasi  legitimo antiquitatis monumento uix applauditur. Denique putidissime inculcatur Elipandi penitentia et concilium ab eo Toleti coactum: quod non ignorare Tractemundum infulsa illa sepiusque tota epistola repetita parenthesi  Liutprandus ipse agnoscit. Sed iam ad ipsum Chronicon impressionem transferamus.



CAPUT III.


Chronicon ipsum, ut in fragmento manuscripto quodam nostro exstat, uiginti trium annorum tantum, cum edito et uulgari confertur: unde additiones et interpolationes deinde facte falsi conuincuntur sublata et mutata notantur. Historie Toletane auctor Higuera usus fuit, cum hanc scriberet, fragmento nostro non Chronico integro uulgato.

42. Animaduertendum est ante omnia, in codice meo Estepano, qui iudicio nostro uera aut uero proxima Dextri, siue alterius, Maximique Chronica representat  , legi fragmentum satis breue continuationis eius ad Maximi Chronicon, que Liutprando tribuitur.

Nempe incipit ab anno 606 hoc modo:

»Suinthila regno pulsus moritur, sublatoque Helladio, rege iam Sisenando, succedit Iustus archidiaconus, et Ioanni Cesaraugustano Braulio.«
AERA CAESARIS. 	ANNUS CHRISTI.
DCXLIu. 	DCuI.
»Toleti nascitur preclaris parentibus Ildephonsus, qui postea fuit Toletanus episcopus.« 	
»Toleti synodus cogitur.« 	
DCXLu. 	DCuII.
»Mahometus uirus erroris sui infusurus in Hispanias uenit. Cordube, Hispali, Toleti incipit seminare. Ab Aurasio pellitur Toleto. 	
»uictericus catholicos persequitur,« etc., usque ad annum 629 et quam subiicimus clausulam. 	
DCLXuII. 	DCXXIX.


43. Quibus uerbis fragmentum Maximo appensum, uigenti trium annorum tantum, absoluitur. Idque maxima ex parte a prioribus his uulgate editionis annis diuersum; quippe in quo uel singula capita, pluribus demptis, additis, mutatis interpolata, uel ex integro intermista alia, leguntur. Quod facile is deprehendet, qui in calce huius partis bibliothece appendices ueterum aliquot monumentorum, et in his hocce cum Dextri et Maximi Chronicis Estepani exempli consulere uelit.

44. Exhibebimus autem hic, lectoris compendio, unum aut alterum exemplum, interpolatorum scilicet primum esto caput ipsum fragmenti.



[1Kb] In Estepano est.


»Toleti nascitur preclaris parentibus Ildephonsus, qui postea fuit Toletanus episcopus.«



In uulgatis uero.

»Toleti nascitur S. Ildephonsus clarissimis parentibus Stephano et Lucia die 18 Decembris, in domo que nunc est Toleti Muzarabum nobilium. Ille uero postea fuit Toleti episcopus.«

Que quis non uidet eo consilio addita fuisse ad simpliciorem narrationem, ut fides epigrammatis de Stephano et Lucia parentibus S. Ildephonso a Iuliano tributi  ; utque fama  de Mendozarum comitum de Orgaz ab Ildephonsina stirpe descendentium origine testimonio isto Liutprandi confirmarentur?



[1Kb] In Estepano.

Aera DCLII, anno 614.

»Mortuo Aurasio inuitus sufficitur in sede  Toletana Helladius.«



In uulgaribus.


Aera DCLI, anno 613.

»Mortuo Aurasio, sanctissimo doctissimoque  pontifici succedit in sede Toleti S. Helladius, uir eximius, et pius, monachus Benedictus. Aetate iam ingrauescente ad superos euocatur.«

uiden' ut monachatum Helladii et quorumcunque aliorum summorum hominum Benedictinum uindicandi cupiditas, toto Chronico, et consecraneorum Liutprandi Chronicis perpetua et emicans, uestigia sui manifesta huic loco impresserit?



[1Kb] In Estepano.

Aera DCLX, anno 622.

»Maximus ex monacho Cesaraugustanus episcopus habetur clarus.«



In uulgaribus.

Aera DCLX, anno 622.

»Marcus Maximus monachus prius Benedictinus, et post episcopus Cesaraugustanus, celebris post mortem habetur.«

Prius ignorabatur Maximum prenomen Marci habuisse, monachumque ordinis Benedictini fuisse,  atque isto anno adhuc uiuere; quippe qui anno 624, mortuus sit, ut infra ad hunc annum refertur. Quibus omnibus posteriores cure  renuntiauere.



[1Kb] 45. In Estepano.

Aera DCLXII, anno 624.

»Reuersus Hispali Ildephonsus. Eum Helladius diaconum facere uolebat. Ille uero cedens seculo uitam agit in cenobio Agaliensi, quod in suburbio Toleti est, ut nosti, septemtrionem uersus, non procul a flumine Tago, et a Pretoriensi templo S. Leocadie circiter 300 passus distat,  quod ego dum fui Toleti frequenter inuisi.«



In uulgaribus.


Eadem era et anno.

»Reuersus Hispali cum esset Ildephonsus Toletum, eum archidiaconum suum Helladius facere uolebat. Ille uero secedens sedulo uitam agit in monasterio Agaliensi, quod in suburbio Toleti est septemtrionem uersus, non procul a Tago flumine, et a Pretoriensi templo S. Leocadie extra  muros in planitie; quod ego, dum Toleti fui, frequenter inuasi. Est etiam alterum, Agaliensis huius quasi colonia, ad pagum Benalgouiam a Mauris dictum, tribus milliaribus a Toleto distans. Sed in priori, quod non procul eremitorio S. Susane prope Tagum fuit, S. Ildephonsus uitam egit. Quod, ut dixi, inuisi, cum fui subdiaconus Toleti sub Bonito, primo huius nominis Toletano archiepiscopo, prius abbate Agaliensi.«

 46. Insignem factam accessionem uides, lector, restrictiori de Ildephonso et monasterio eius narrationi. Legebatur scilicet prius, diaconum facere uolebat, hoc est sacris ordinibus eum initiare. Placuit postea, archidiaconum facere uolebat, hoc est ea dignitate in Toletana eum Ecclesia ornare. Legebatur prius, cedens seculo, quasi diceret, religioso statui tunc primum se mancipasse Ildephonsum postquam Toletum rediit. Placuit postea hec uerba sic mutare secedens sedulo, fortasse ut intelligeremus, a puero in urbe Hispali, dum apud S. Isidorum detineretur, iam olim monachum esse professum. Quam item ea que deinde sequuntur de Agaliensi monasterio, et eius colonia quodam altero, utrobique Tractemundo ingesta qui conscius rei erat, putida sunt et inepta! Nimirum inculcata, ut recens harum nugarum artifex sententiam suam de antiquo loco huius monasterii sub mangonio Liutprandini nominis uenditaret.

 47. Plura quoque ueteris scripture iussa sunt loco cedere, nusquamque apparere: exempli gratia:


Ex era DCXLu, anno 607.

»uictericus catholicos persequitur.«


Aera DCXLuII, anno 609.

»Synodus Lucensis in Hispania. Illi prefuit Aurasius.«


Aera DCLXII, anno 624.

»Tonantius Palentinus episcopus moritur.«


Aera DCLXIu, anno 626.

»Kalendis Ianuarii Fulgentius Astigitanus moritur.«


Aera DCLXuII, anno 629.

»Suinthila regno pulsus moritur, sublatoque Helladio, rege iam Sisenando, succedit Iustus archidiaconus, et Ioanni Cesaraugustano Braulio.« Et alia his similia preteriri indigna.

48. Quedam et in alium fere sensum, quam olim fuerant, reformata obseruabis.



[1Kb] Aera DCLII, anno 614.


»Sanctus uir uincentius episcopus Carthaginensis Rome moritur.«



Aera DCLuI, anno 618.

»Ciuitas Assota episcopis destituitur.« Et postea era DCLXI: »Sedes Assote Bigastrum transfertur.«



In uulgatis.


»uincentius Carthaginis Spartarie episcopus moritur.«



In uulgatis editionibus.

»Assota ciuitas in contestanis, et in confinio Batestanie, que quondam sedes episcopalis fuit, destruitur.« Et mox: »Sedes Assotana Bigastrum, que Murcia est  transfertur.« Sed de his satis.

49. Alio etiam ariete non minus robusto et ualido quassatur Chronicon, atque eo quidem eiusdem Liutprandi ui et humeris librato. Illum intelligo Liutprandum, qui primum e Germania in Hieronymi  Romani peruenit manus, quoque usus hic fuit in exornandis Toletane sue historie rebus. Plane huius historie cap. 1 libri II hec uerba leguntur de Maximi Chronico, et Liutprandi continuatione, que e uernaculis Latina damus: »Et his finem imposuit Chronico suo Maximus Cesaraugustanus. Utemur autem nos, quousque pertinget, continuatione, quam Eutrandus fecit Toletanus subdiaconus, ac Ticinensis alme Ecclesie diaconus multa uir doctrina et litteris; quamuis hec ualde sit, ab eo quod is reliquit, deficiens ac diminuta.« Non potuit magis aperte designari fragmentum nostri codicis, nec reprobari uulgatum Chronicon, omnibus idem numeris, si approbasset fidem suam, absolutum. Et iam sepius monuimus, cum hec Higuera scriberet, supellectilem omnem Chronicorum et Aduersariorum quatuor auctorum Dextri, Maximi, Liutprandi, et Iuliani, e Germania et forsan aliunde ad se transmissorum, in sinu et ulnis fouere, atque eorum, per  totam hanc historiam testimonia producere. Colligemus et ea loca eiusdem historie, quibus uel silentur ea que in uulgatis sunt, minime uero in codice nostro; uel que ex Liutprando referuntur, non secundum uulgarium editionum, sed secundum nostri codicis tenorem.

50. Lib. II cap. 2 mentionem facit habiti Toleti concilii tempore Witterici Gothorum regis, »cuius, ait, Eutrandus, siue Liutprandus, meminit, absque eo quod ultra quidquam adiungat.« uerba eius accipe que representat codex meus: Toleti synodus cogitur, ad eram nempe DCXLIu, siue annum 606. Huius autem rei non ullum uestigium in uulgaribus.

51. Paulo post in eodem capite 2 de Gundemari electione in regem Gothorum ac Witterici successorem agens: »Electionem, ait, diximus, quia S. Isidorus et Liutprandus ita simpliciter de huius successione loquuntur, ut nec notare pretermisissent, si is per uim aut tyrannidem intrasset. Habeo quoque  pro certa re coronatum eum in Toletano templo ab Aurasio pontifice, uti decessores eius duo fecerant.« Ecce Liutprandi uerba ad eram DCXLuIII: »Mortuo Toleti Witterico subrogatur Gundemarus.« Simplicius nichil enuntiari potuit. At quod Higuera, duntaxat ex more antecessorum regum, circa coronationem colligit, id ipsum iam in uulgato expressum legitur Liutprando: »Mortuo Wicterico succedit Gundemarus. Ab Aurasio Toletano, ut olim imperatores Greci a patriarchis Constantinopolitanis, inungitur in ede SS. Petri et Pauli Toleti.«

52. Nec ultra dictam eram DCLXuII, siue annum 629, ab auctore huius historie ulla fit Liutprandi mentio, cuius nempe fragmentum apud eumdem existens ad hunc annum usque pertingebat. Nusquam autem historia meminit earum rerum ad Toletanam urbem pertinentium, que in uulgatis nunc presentia, in nostri tamen codicis fragmento desiderantur. Nempe era DCXLIu, S. Adelphii Toletani et Metensis archiepiscopi mentio. Aera DCXLIX Adeodate monialis  Benedictine Toletane ad quam S. Gregorius scripsit. Aera DCLX templi S. Thyrso martyri a S. Leandro Hispalensi Toletana in urbe dicati. Huc usque e laudata historia, et ex eo quod fuit apud historicum Liutprandi fragmento desumpta, a nobis contra uulgare huius Chronicon, ut logici loquuntur, ad hominem argumenta.



CAPUT Iu.


Topicis quibusdam locis genius et propositum Pseudo-Liutprandini ostenditur Chronici. Primum equiuoco nominum uel uirorum aut locorum abusus, exteros homines conciliaque Hispanie attribuit. Exempla in SS. Magno, et Columbano, et Gallo, in S. Fara Galliarum moniali. In concilio Augustano. Quandoque etiam sine occasione equiuoci. Exempla in uerano et Ostano episcopis, Adeodataque, ex epistolis S. Gregorii pape nota uirgine.

53. Dabimus nunc ueluti quodam specimen totius  Chronici, atque eius inuentoris consilium tanquam in speculo representabimus, capita colligentes, siue topicos quosdam locos credulis imponendis lectoribus: quos maxïme auctor persuadere uoluit, sartosque tectosque ab omni recentiorum oppugnatione, iudicio suo, ueluti quodam trabali clauo affixo, relinquere.

54. Audisti sepius cum circa Dextrum et Maximum nostra hec lucubratio uersaretur, de precipuo consilio Hieronymi Romani de la Higuera. Consilium, inquam, magnificandi Toletanam omnem rem, in primisque ecclesiasticam: primatialem perpetuam et patriarchalem amplissime, suisque contente opibus Ecclesie, dignitatem, collatis undique argumentorum copiis uindicandi atque asserendi: Hispaniam quoque honoribus et uiris illustribus, quomodocunque quesitis, atque aliunde extortis, ditandi atque illustrandi; Benedictinumque omni laude maiorem ordinem, siue iure siue iniuria, mirisque  modis extollendi. Nec enim commodius et aptius poterat ei, quam procurabat Toletanis rebus a se confictis haberi fidem, consulere, quam prodigalitate ista spargendi atque eiiciendi per omnium prouinciarum, urbium, locorum, sodalitatem, ut ita dixerim, sinum, uetera ista et pretiosa uirorum eminentissimorum, rerumque olim pie aut magnifice gestarum gaza. Huic scilicet consilio intentus multipliciter sibi munire hanc uiam contendit. Locos iam ostendimus, ad quos inuentiones et cogitata eius omnia facile reducuntur.

55. I. uirorum sanctitate illustrium, qui alio natales referunt, in Hispania constituit, sicuti et res gestas, equiuoco nominum aut locorum abusus. Quod ipsum facit in exteris conciliis Hispanie tribuendis.

II. Etiam absque equiuocis, locorum aut nominum pretextu, uirorum sanctitate illustrium in fastis ecclesiasticis celebratorum patriam, aut mortem  Hispanie adiudicat.

III. Rebus apud nos in historia controuersis ambiguisque soluendis ac determinandis iudicem sese inuocatus et importunus ingerit, affectationem ubique nouitatemque manifestans.

Iu. Iis autem que non satis expressa sunt in ueteribus monumentis lucem declarationemque gestit inferre: quo locis personisque a se nominatis honorem et splendorem, sibique fidem ab obnoxiis conciliet.

u. Euentibus, quorum in ueteribus inscriptionibus apud nos exstantibus obscurior aliqua memoria superest, clariorem pseudo-historie facem immittere conatur.

uI. Carmina a se composita pro sustinendis suis fictionibus, nomine antiquorum inscripta signataque commendat, quo tutius fallat.

56. Uniuscuiusque horum locorum seu capitum exempla quedam, non omnia, sed conspicua magis, subiicere est animus. Ludit, inquam, in equiuoco  nominum, uel uirorum, uel locorum, ut aliarum gentium homines sanctitate celebres in martyrologiis laudatos, ad nostram gentem referat.

57. Primum exemplum S. Magnus esto, S. Galli discipulus. Locus huic datus fuit in fastis Ecclesie die Septembris 6, Bede scilicet in antiquis, Maurolyci, Galesini, Ferrariique in recentioribus. Galesinus adiunxit: »Ad Fauces S. Magni confessoris,« etc. Fauces hodie Fuescen, oppidum est Sueuie, non obscurum, aiente Philippo Ferrario  geographie totius peritissimo »ad Lycum fluuium ad montium angustias constructuri, inter Campidoniam, a qua quinque millibus passuum Germanicorum distat, et Laude cum opp. Tirolensis comitatus occurrens, ubi cenobium Faucense celebre Constantiensis diecesis.« Unde hic in elogio suo ita: »Apud Fauces in Sueuia S. Magni primi Faucensis abbatis.« Et Ioannes Trithemius : »Abbas, ut fertur, in Faucibus,« etc. Sed quid adhuc his duorum seculorum egemus testibus, cum uita exstet S. Magni a Theodoro scripta eius sodali, et ab Hermenrico Elewangensi monacho emendata et distincta  : in qua diserte narrat historicus cap. 7, lib. II, B. Magnum ab episcopo Augustane urbis Wichperto rogatum, quo in loco morari uellet, »Domino auxiliante, respondit, directus sum ad locum qui uocatur Fauces, ubi prope sunt fontes Alpium Iuliarum,« etc.

58. Ibi construxisse monasterium, eique prefuisse constat ex his que sequuntur. Nam et cap. 12 eiusdem II libri ita incipit: »Beato itaque Magno morante in cenobio, quod sibi parauerat ad Fauces, per uiginti quinque annos magnas uirtutes ibi operatus est.« Nec inde discessit toto uite tempore, ut  ex cap. 13 aperte constat. Hanc uitam a se scriptam una cum Magni cadauere Theodorus discipulus sepulcro indidit. Cui quidem appendicem adiunxit Hermenricus Elewangensis monachus, Lantonis episcopi Augustani iussu, qui B. Magni corpus multis uenerandum signis suo tempore cum libro uite inuentum, sublimiorem ad locum transtulit. Hec ueritas est ab equali scriptore posteris tradita. Confirmat Ekkhardus San-Gallensis monachus in libro De casibus monasterii S. Galli, his uerbis: »In quam  S. Magni brachium Adalberone episcopo dante, et prosequente, de Faucibus sumptum,« etc. Ad quem locum Melchioris Haiminsfeldii notam consule. Quam quidem ueritatem impetere frustra conatus fuit Liutprandus, ista concipiens : »Ad Fauces Hispanie in Lusitania, uulgo Garganta-la-olla, Magnus, cognomento Ioannes, abbas floret.«

59. Nec eo contentus auctor, Lantonem etiam  Augustane in Sueuia urbis nobilissime decimum sextum episcopum in Cesarauguste seu Emerite-Auguste episcopum transformare uoluit, Iuliani auctoris Liutprando gemelli his uerbis usus : »Bento [potius Lanto] episcopus Cesaraugustanus, uel Augustanus, auctoritate Adriani pape«  »refert in numerum sanctorum S. Magnum in oppido Lusitanie ad Fauces.« Et tamen corruptum hodie legi hoc testimonium ex Higuere nota ad Liutprandi superius liquet. Eo enim laudato, Lantonem hunc Emerite-Auguste fuisse episcopum tempore captiuitatis monet. Hec tamen suspiciunt qui exornandis hisce nugis se addixerunt, uiri alias doctissimi, Thomas Tamaius ac Laurentius Ramirezius, nec hiscere contra audent. Ioannes quoque Tamaius, qui curiose omnia collegit, nichilque doli suspicatus, quidquid scriptum reperit Sibylle folium credit, et in meris fabulis  cum uero conciliandis ingeniosulum se ostendere satagit: dum ait, utriusque oppidi, et Sueuici et Hispanici, ad Fauces dicti, fines Magnum lustrasse, acta eius in hunc sensum compingens.

60. Aeque tamen falsum est id quod de SS. Columbani et Galli, quos magistros secutus fuit S. Magnus, in Hispanias aduentu, appulsuque ad Brigantinum portum Gallecie, que tunc parebat Gunzoni duci; uisitataque ab iis ecclesia in castro Arbone, Lucensique episcopatu a S. Gallo repudiato, que tunc urbs Martia Constantiensis a Constantio Augusto dicta est, uti etiam montes Asturum Alpes Rhetice, ex Iuliani ludicris aduersariis  refert. Omnia enim hec auctor ex actis S. Magni extorta fabule sue deseruire uoluit. In cap. 4 libri I, fluuii oppidique quod Brigantium olim nuncupabant; postea laci Birgantini, et Arbone loci mentio fit. »Perrexerunt ergo ad lacum Brigantium, auctor uite ait, in cuius littore inuenerunt locum antiquum destructum, qui uocatur Arbona,« etc. Et  cap. 8: »Non post multum uero temporis beatus Gallus diuina pietate conualescens, postquam filium ducis Gunzonis a demonio liberauit, oblatumque sibi ab eodem principe Constantiensis Ecclesie pontificatum humiliter recusauit,« etc. Omnia hec leguntur non minus diserte in uita S. Galli abbatis auctore Walafrido Strabo.

61. Alphabetariis pueris nota dicimus, sed que inculcari oportet. Brigantinus, siue Acronius lacus, nunc de Constanza, et ipsa celebris urbs Constantia, sicut et Brigantium  et Arona  oppida ad eius oram, ipsa illa sunt, quorum in S. Magni actis memoria exstat; quin ad Brigantinum nostrum portum, la Coruña nunc seu Betanzos, et Arone fictitium Hispanicum locum recurrere opus sit, auresque dare fabule. Lucum-Augustam  Gallecie urbem in Martiam Constantiensem, et Asturum montes in Rheticas Alpes  transformant. Quod nonnisi Iulianee geographie periti sciunt ac refellere superuacaneum.

62. Fara, alias Burgundofara, sanctimonialis Gallica, illustris est in memoriis huius gentis omnibus. Sigebertus : »uirgo Christi Fara claret in Francia, cuius sanctitatem imitatus frater eius Faro, ex comite clericus, et ex clerico factus Meldensium episcopus, claret.« Ideo Gallie Meldensique territorio frequenter martyrologi Faram assignant, Usuardus , uincentius Bellouacensis , Equilinus , Trithemius , Andreas Saussaius , et in primis Romanus die 7 Decembris: »In pago Meldensi S. Phare uirginis.« Omnes uiderunt acta eius et S. Faronis germani fratris Meldensis episcopi; atque hec ultima apud Surium 28 Octobris. Itemque S. Eustachii  Luxouiensis monasterii abbatis, a Iona Bobiensi monacho equali scripta, ut mox dicemus.

63. Ex omnibus his monumentis liquidum redditur, Faram, alias Burgundofaram, uti se ipsa in testamento uocat, Agnerici Burgundionis ac Leodegunde nobilissimorum patrum prolem, germanos habuisse, si S. Faronis acta sequimur, Faronem ipsum, Walbertum et Chalnoaldum; si testamentum ipsius Fare, quod e tabulario Fare-monasteriensis  monasterii exceptum San-Marthani fratres publicauere , Faronem, Chagnulphum  Burgundum  et Agnetrudem. Fara autem Deo sponso sibi electo, contra licet nitente Agnerico patre, in religioso habitu sese tradidit, Eustachio, siue Eustacio abbate Luxouiensi, S. Columbani discipulo, magne doctrine et sanctitatis uiro consilium et auxilium prebente. Ipsaque  sibi et sodalibus, quas magno numero undique collegit, monasterium Eboriacum edificauit in Briegio pago  quod hodie exstat, abbatia ordinis Benedictini in diecesi Meldensi prouincie Brie. Omnia ex actis constant.

64. Monasterium uero ita describunt laudati San-Marthani fratres , et Augustinus Lubinus . Meldensis autem urbs, Meldi Plinio, Melda etiam ad Matronam, seu la Marne fluuium, Meaulx, siue Meaux hodie; a quo pagus  Meldensis, non ab Usuardo tantum, ne diuersum iisse eum existimes, sed et in testamento iam laudate sancte uirginis Fare, Meldicensis audit ciuitas. Cuius quidem fratres eius germani Walbertus, et post eum Faro, episcopi fuere, urbs Melodorum eadem dicitur a Iona in uita S. Eustachii Luxouiensis.  Ionas hic Segusianus patria, monachus fuit Robiensis monasterii a S. Columbano fundati, in quo uixit sub Attala Columbani successore et aliis abbatibus: de quo plura Bollandus, siue Antuerpienses Iesuite, sanctorum strenui uindices, in uita S. Attale 10 et  S. Eustacii 29 Martii. Idem enim scripsit acta SS. Columbani, Eustacii, Attale, Bertulphi abbatum, et sancte nostre Burgundofare, perperam Bede attributa, et in huius Operum tomo III edita. Cuncta hec suis diebus edidere memorati Patres. uitam autem Burgundofare ex editionibus Bede ac Surii emendatiorem dedit Ioannes Mabillonius inter Acta Sanctorum ordinis Benedictini : qui potius est liber De uirtutibus et rebus mirabilibus in Eboriacensi monasterio a Fara fundato tempore illius factis. Id quod indicat ea adhuc in uiuis agente scriptum a Iona fuisse. In uita autem S. Eustacii refertur monasterium ab illo edificatum Fare in paterno eius solo inter Mugram et Albam fluuios, de quibus Mabillonius in Notis. Meminit horum omnium fratrum Carolus Le Cointe in Annalibus ecclesiasticis Francorum .

65. Huic tamen equalium scriptorum roborate monumentis, recentiorumque nulli non certe historie Burgundofare, seu Fare uirginis in Gallia nate,  in Gallia sub Luxouiensi abbate Eustacio monasterii Eboriacensis non longe a Meldensium urbe fundatricis, et in Gallia tandem ad superos euocate, opponere ausus fuit nomina supposita Liutprandi et Iuliani. Audisis, lector, hominis inuentum. Liutprandus ait ad eram DCLXXuII : »S. Fara uirgo Benedictina fugiens patrem Tudem uenit. Ab episcopo Tudensi Anastasio edificatur monasterium. Moritur anno 650.« Et Iulianus in Chronico : »In Gallecia oppido Meladensi, uel Melducensi, sancta Fara uirgo Benedictina monialis sub Heraclio imperatore.« Et alibi  : »Monasterium sancte Fare prope Tudem ad Aquascalidas diruitur a Mauris anno 670.« Ubi Meldensem Gallie urbem in Meladense, seu Melducense Gallecie oppidum, Eustacium Lexouiensem abbatem in Anastasium Tudensem episcopum, eo fine inter subscriptiones conciliorum Toletanorum huius eui quesitum, ueluti Circes uirgula transformata legimus.

 66. Cui statuminando multiplici errori cum idem Higuera, tum Ioannes Tamaius, symbolam unusquisque suam contulere. Prior scilicet laudato Placentine Ecclesie peruetusto martyrologio, ex eoque his uerbis: »Tude in pago Meladensi S. Fare uirginis.« Ad hunc codicem sese referuntur Sandoualius in Historia Tudensi , et Ioannes Tamaius in Martyrologio , et in uita S. Epitacii ; atque item Thomas Tamaius in notis ad Liutprandum. Nullus autem uidit, sed a solo Higuera hoc laudatum Placentinum fuisse Martyrologium constare poterit ex notatis alibi ab eodem Sandoualio , qui in fontibus ipsis Higuere ipsius uiuentis ebibit hos latices. Mos autem fuit illi, dicta sua commendatis huiusmodi manuscriptis libris Hispanarum ecclesiarum confirmare. Sed utinam soli. Nam et Ioannes Tamaius e libro suo Auli Hali pematum, qui omnes Martyrologii Hispani   paginas implet; quique illi cuncta, quecunque uoluit, subministrare consueuit, epigramma nobis protulit, quo Faram gente Gallecam, Tude monacham, Anastasio Tudensi episcopo cenobium eidem construente, atque eius in eo gloriosam  mortem, adstruere uoluit eiusdem farine cum historicis nostris peta. Adi, si tanti est, Sandoualii et Tamaii loca et nomina in Gallecis quesita, de quibus ne labasceret omnino dictorum fides, Liutprandianis et Iulianeis conformia illa esse argutati sunt. uere enim tedet nos hic ultra morari.

67. Nec dum finis Liutprando in ludendo et ludificando lectores uno spectro nominis. Aera CMLXXXIX ita legimus: »Concilium habitum in Hispania in urbe Cesaraugustana, dictum uulgo Augustanum, uiginti quinque episcoporum.« Insanum hoc est prorsus, nedum falso ac ridicule excogitatum, quode cum non auderet ultra loqui addictus partibus, sic Thomas Tamaius censuit: »De quo serie et uere ueterem iudiciorum formulam pronuntio, N. L. .« Audiamus tamen Higuere notam. Manu ducet ea nos quo tendimus: »Concilii Cesaraugustani, ait, cuius hic meminit Liutprandus, meminit Onuphrius anno Domini 951, et sic gestum fuit sub Ioanne Toletano pontifice.« Onuphrius sane  ipsi his uerbis non sponte illusit , Augustanum concilium, hoc est in Augusta Germanie urbe coactum intelligens, de quo sic Hermannus Contractus eodem anno 951: »Synodus uiginti quinque episcoporum apud Augustam uindelicam coram Ottone rege colligitur.« Melius anno 952 uti est in Chronica, ut uocant, Austriali Matthei Marescalci de Bappenheim canonici Augustani, quam edidit Freherus : »Synodus XXu episcoporum sub Ottone rege colligitur.« Exstatque eadem synodus in conciliorum editionibus  cum prefatione, in qua nomina corum qui interfuerunt, Italie, Gallie, Germanieque pontificum sub ditione Ottonis degentium referuntur. Incauto tamen homini uisum fuit licere sibi ex Augustana Cesaraugustanam conficere, quasi unico Panuinii testimonio ita breui fides eius, et loci, quo celebrata fuit, constituta esset.

 68. Eiusdem commatis est, quod S. ueranum episcopum Tarraconensem laudat in Carpetania tractuque Aurelianensi exsulem era DCCLXXXII . Cui consonat Iulianus in Chronico . Ad que adnotatores tractum Aurelianensem territorium oppidi Oreia in regno Toletano intelligunt; eque Tarracone, uexationes Maurorum euitaturum episcopum ueranum, in Toletum urbem, tanquam in asylum se contulisse aiunt; aliaque apud Ioannem Tamaium uidenda , cum solemni Auli sui Hali carmine. Inde autem fabule locus, quod Octobris die 19 in Martyrologio Romano sic legatur: »In territorio Aurelianensi depositio S. uerani episcopi.« Quem inter plures huius nominis indicare ausus non fuit Baronius . Sed quid Aurelianensis tractus nomen cum Oreia oppido? cum Aurelie in Hispania nullus meminerit geographorum, neque in priscis monumentis ullum uestigium exstet?

 69. Similiter S. Ostanus episcopus fingitur Aucensis in Hispania, interfuisseque concilio Ouetensi, ac decessisse in tractu Biuariensi 30 Iulii. Liutprandus era CMXXXIII . Quibus adiunxit glossographus eius Iulianus, Biuar  intelligendum esse, Didaci Roderici cognomento Campiatoris patriam. Unde occasio, queris? Quod scilicet hac die apud Usuardum, ex quo Romanus desumpsit, legatur memoria »in territorio uiuariensis Ostani presbyteri et confessoris.« De quo Galesinus et Molanus ad Usuardum, ubi ait eius exstare acta. Equilinus certe non presbyterum, sed episcopum appellans in fine catalogi , ubi cateruatim de his agit, quibus de nil ultra quam nomen minime uero res gestas nouerat: occasionem dedit fabricandi apud nos Aucensem episcopum, qui nunquam fuit, eum ipsum quem presbyteri tantum titulo notum, Usuardus octaui seculi auctor posteris commendauit. Nec Ouetensi concilio, quod  celebratum fuit sub Alphonso III rege, anno 901, interfuit Ostanus aliquis Aucensis episcopus; omnes enim eo uenientes nominat Sampirus Astoricensis, atque inter alios Ioannem Ocensem, qui dubio procul Aucensis est.

70. Eodem hec ambitio prepostera de mortalibus exteris Hispanie formandi ciues, impulit ad S. Gregorii epistolarum libros; cumque ibi habiles et paratas huic rei nuncupationes quasdam inuenisset: more suo egit, tumque Adeodatam, nec non Dulcidium, ad quos litteras dedit sanctissimus pontifex, alio id est ad Italos pertinentes, genti nostre inseruit. Adeodata femina fuit Deo deuota, cui inscripte sunt libri uII epistola quinquagesima quinta, et libri uIII sexagesima secunda, quemadmodum commendatoria eius est ad uenantium Lunensem episcopum libri uII epistola uicesima octaua. In hac ultima uenantium adhortatur Gregorius, ut apud matrem Fidentiam causam agat Adeotate, ut scilicet, quod innuitur, alimenta subsidiaue  alia ei prestet, ut in habitu religioso se exhibere possit; sin minus sponte facere uelit, Adeodatam in iudicio tueatur, eamque in omnibus habeat commendatam.

71. Luna urbs in Tuscie Ligurieque confinio ad Macram fluuium hodie excisa, in cuius locum Sarzana successit, quemadmodum Lunensis uicem iam intrauit Sarzanensis episcopus. Unus ex his uenantius fuit, agnitus uti talis ab Ughello in Italia sua sacra : ad quem Gregorius papa, tanquam ad proprium Fidentie, fortasseque et eius filie Adeodate antistitem, officii excitatorias dedit predictas litteras. Sed certum quoque est Adeodatam in Sicilia, in urbe scilicet Lilybetana  monasterium fundasse, atque in eo abbatissam egisse. Id enim constat ex duabus aliis epistolis 63 et 64 eiusdem Gregorii, quarum prior ad Decium episcopum Lilybetanum, et altera ad Hilarium notarium inscripta legitur. Accedit  quod ad Adeodatam Gregorius ait  se commisisse causam Decii episcopi  Ioanni episcopo et Leontio glorioso: qui mihi Ioannes Syracusanus, aut alter Panormitanus est episcopus, et Leontius exconsul in Sicilia per hoc tempus ius dicens, ad quos frequentes sunt pape sanctissimi date littere. Abi nunc, et aures Liutprandi nugis prebe: »Adeodata uirgo sanctissima Toletana, inquit  monialis Benedictina floret, ad quam hodie S. Gregorius scripsit.« Simile credimus, quod de Dulcidio ait paulo inferius . »Dulcidius diaconus Cesaraugustanus floret, quem S. Gregorius in epistolis mirum in modum commendat.« Nulla quidem ad Dulcidium Gregorii epistola; nec uacat utrumne aliqua de Dulcidio sit, querere.



CAPUT u.


 Liutprandus pro nostratibus uenditat eos qui fama sanctitatis alibi claruere. Exemplum primum in S. Babyla martyre. Higuere et Ioannis Tamaii codices suspectissimi. Secundum in Raymundo Metellinensi pastore, qui Raymundus uere fuit ordinis Calatrauensi institutor, Cisterciensis monachus. Tertium in Anacirardo Augie-Diuitis monacho. Quartum in Cornelio Proculo et Cornelio Basso, qui ex lapidibus inscriptis noti duntaxat sunt. Quintum in Genisio martyre. Arelatensi Genesio dicata, non alicui Hispano qui non fuit, uideri omnia huius nominis apud nos templa.

72. Taxabimus aliis adhuc hominis cupiditatem, in ascribendis Hispanorum sanctorum albo iis qui uere nostrates non sunt. Solet enim eos, quibus Hispani ueteres locum aliquem dicauere sacrum, Hispanie ciues statim asserere, Babylas pontifex fuit Antiochenus et martyr die Ianuarii 24, Grecorum omnium patrum, nec semel Latinorum, monumentis celebratissimus; apud nonnullos tamen distinctus ab  altero Babyla ludimagistro: de quibus, ne actum agam, adiri Baronius et Bollandus hac die  poterunt. Babylam certe pontificem S. Eulogius noster in his laudat  qui sponte martyrio se obtulerunt, quemadmodum et SS. Sebastianus, Thyrsus, Adrianus, Eulalia, et alii. Hunc, nec alium exstitisse Babylam Baronius contendit.

73. Sed cum nouisset prope Odon oppidum agri Matritensis eremitoriolum de san Babilès nuncupatum exstare, gratum se oppidi huius incolis facturum existimans si anxietate illa res querentium gestas Babyle Antiocheni, et alterius fortasse ludimagistri, abusus, postremum hunc, nothum a Baronio martyrem reputatum, uindicaret; notisque loci ac temporis modique martyrii illigatum assereret: his uerbis imposuit, quidquid intimabitur, facile credituris : »Per hec tempora S. Babylas episcopus, uirinensis et Pampilonensis  animo uidendi captiuos et miseros Muzarabes Toletum uenit et inde ad Odonem  oppidum, et prope in eremitoriolo  pueros docet primas litteras; et uenit cum duobus fratribus, qui fiunt eremite, et postea omnes martyrium patiuntur.« Male editum fuit uirinensis, pro Iruniensis, quomodo appellatum fuisse aliquando Pampilonensem episcopum, ab Iruna uernacule lingue appellatione, que bona urbs sonat, certa res est  . Iulianus eamdem ludens fabulam : »S. Babylas episcopus Pampilonensis capta Pampilone uenit in Carpetaniam, et prope populum Odonem docet pueros; et cum illorum LXXX a Saracenis patitur martyrium 20 Octobris.«

74. uellent ita factum, qui laruatis his auctoribus non minus quam Pythagore auditores eius deferre amant, ac duplici argumento pro Babyla hoc Hispano utuntur. Primum est  sanctum Eulogium nostrum Memorialis sanctorum lib. I hunc inter eos laudasse, qui martyrio sponte se obtulerunt. Sed hoc plumbeum est telum; nam et Sebastianus, Adrianus  et Thyrsus exteri MM. una laudantur. Secundum est, cultum olim proprio ut uocant officio Babylam in Hispania, quod in Breuiario Isidoriano legitur. At nos id quoque argumenti in contrarium torquemus; cum hymnus officii predicti ad Antiochenum episcopum Babylam dirigatur, uti notauit Ioannes aduersus Thomam Tamaium . Ait enim:

Formam exempli Babylas antistes, etc.
Et postea:

Hic uir uirtute fidei munitus
Antiochenam rexerat arcem,
Spreuit profanum atriis a sanctis
   Numerianum.
Unde procliue est credere, huic, quem peculiari memoria Ecclesie nostre fasti dignati sunt, eremitorium istud, quo de locuti sumus, fuisse olim dicatum; frustraque alium nos querere nostrum ciuem, quem antiquitas ignorauit; nec si fuisset Antiocheno, idest  extero, postposuisset. Huic etiam sponte adiudicamus Ecclesiam de san Babil, iuxta oppidum Sanguesa in regno Nauarre cuius meminit Garibaius lib. XXI Hist. Hispan., cap. 6.

75. Contendit tamen ut solet Ioannes Tamaius uno partium studio, tertium Babylam apud nos fuisse, ab Antiocheno episcopo qui cum tribus, et ludimagistro eiusdem urbis qui cum octoginta quatuor pueris  mactatus fuit  diuersum: eumdem tamen cum LXXX pueris martyrio impensum; profertque et hic manuscriptum suum codicem, atque ex eo hymnum, qui pro omnibus Liutprandi Iulianique mendaciis fideiubet, uersibus stribiligine sua uerum auctorem suum prodentibus. Falsus quoque est Liutprandus in distinguendo, tanquam diuersi fuerint loci, Pampitonem ab Iruna, si uera scribit Garibaius, Cantabricarum et Nauarrearum originum callentissimus, lib. XXII cap. 16 et alibi. Nullam igitur, spero, fidem his nugis prestabunt qui semel animaduerterint consilium hominis occasione sibi data sacre alicuius edis obscure ambigueue nuncupationis, pro insinuandi fabulis suis pia impietate, ut sic dicam, turgentibus, abutendi.

76. Eodem ille confisus equiuoco nominis e duobus sanctis unum atque eumdem facere pro ludo habuit. Celebrantur nempe apud Bellouacensem Ecclesiam apostoli, ut uocant, sui atque primi episcopi S. Luciani,  qui cum S. Dionysio in Galliam uenerat, octaua die Ianuarii martyrium  . Nunc non querimus quisnam Dionysius annuntiauerit Gallis, aut quo tempore, Christianum Euangelium. Quidquid enim sit, acta Luciani martyris ab Odone I, eiusdem urbis Bellouacensis presule, ut fama est, sub Carolo Caluo scripta, dubitare non sinunt de eiusdem, cum agone, tum agonis sociis, nempe Maximiano  et Iuliano, de quibus accurate Bollandus in notis diei uIII Ianuarii; qui et Xu. Septembris, et XuI Octobris factam fuisse horum trium sociorum corporum quamdam translationem ex ueteribus mss. martyrologiis obseruat.

77. Diuersus omnino est ab hoc Luciano Bellouacensi Lucianus martyr uicensis Catalonie urbis, qui cum Marciano sodali triumphauit in Decii persecutione. Quorum similiter acta germana, ut uidetur, sincereque antiquitatis, ac solemnis tunc temporis forme in conscribendis huiusmodi religionis causis  consignata notis, in uicensis eiusdem Ecclesie breuiario, et in antiquissimo libro Sanctorali, ueteri gentis lingua, qua utuntur et Galli Prouinciales, conscripto; et alia ualde antiqua relatione in archiuo Ecclesie iam dicte conseruata ad manum habuit, que in historia sua Catalonie Sanctorum  representaret uir eque doctus ac pius Antonius uincentius Dominicus ordinis Predicatorum, ex eoque Hieronymus Puiades in Chronico suo eiusdem principatus lib. Iu, cap. 55.

78. Et tamen haud ueritus fuit, tanquam omnes umbra essemus, hec Pseudo-Liutprandus effutire uerba : »Sancti, Luciani pontificis et martyris, comitis sancti Dionysii Areopagite, ossa Bellouaco ad urbem uicensem translata sunt.« Eodem scilicet fallendi genio, quo gemellus eius Pseudo-Dexter animabatur, cum scriptum reliquit ad annum 308: »Reliquie sancti Luciani episcopi uicum  transferuntur;« sexcentis  tamen et amplius annis ante memoratam a Liutprando translationem. He sunt, quibus mendaces deprehenduntur, note. Frequenter enim mentiri solet iniquitas sibi, de quo sacre nos littere admonent.

79. Neque contentus adnominationis hoc uelamento abuti, absque ullo etiam nostre gentis celites ex alienarum gentium celitibus facit, aut qui nusquam noti sunt, pro notis laudat. Paulum scilicet Iaccetanum  episcopum. »Memoria, inquit  S. Pauli episcopi Iaccetani, qui Romam dum uisitat, cum aliis duobus sub Decio martyrium patitur sexto Idus Februarii.« Oculos nempe habuit ad hunc diem 8 Februarii in Martyrologio Romano, in quo Rome SS. martyrum Pauli, Lucii, et Cyriaci memoriam ex codice monasterii S. Cyriaci restituit Baronius. Quem Paulum Galesinus episcopum fuisse addidit. In Florentini antiquo Martyrologio »Rome« legitur: »Depositio S. Pauli episcopi.« uidesis ibi Florentinum, et in opere magno De actis sanctorum Bollandum. Qui omnes conqueruntur nusquam de loco episcopatus significari. Qua data porta ruit noster, et Iaccetanam urbem  tanquam ex cortina pronuntiauit.

80. Celestinum, SS. Saturnini et Neapoli Romanorum martyrum socium, laudat Baronius, et Galesinus die 3 Maii. Alibi tacetur locus, nempe in Martyrologio Florentini, de quo plura hic in  Notis. Hunc fingit Pseudo-Liutprandus  in Hispania fuisse consularem, eiusque memoriam apud nos floruisse.

81. »Anacirardum, ait , eremitam ex Germania uenisse in Lusitaniam, et in ripa fluminis Tagi prope ciuitatem Scalabim sancte uixisse, reuersumque ad Italiam, non longe a lacu Tigurino uulneribus confectum, et martyrizatum 4 Februarii.« Fingit hic se huius rei haud conscium Higuera, et Anacirardum eumdem facit cum Lietphardo, cuius Molanus die 4 Februarii meminit; aut certe alterius quam Higuere illa nota est huic loco affixa. Nam Liutprandi gemellus Iulianus , parum mutato nomine Hancarardum uocat, atque eadem de illo refert, adiiciens singularia hec: »Manent aliqua uestigia aduentus huius sancti abbatis in Lusitaniam in oppidis eiusdem prouincie Ataugia et Meinardo.« Cuius obseruationis interpretationem  si querimus, Ioannes Tamaius succurrit, Atouguia oppidum prope Scalabim, siue Santarem ciuitatem Tago adiacere: in quo subodoratus fuit Angie maioris, siue Reichenaugie, quod Germanice diuitem insulam sonat, insignis monasterii, hoc uestigium nominis, quod insinuauerat falsus ille chronologus, atque item ait prope idem oppidum esse uallem de Bollardo dictam, hoc uocabulum uix distare a Meinardo subiungens, quod uerum et uulgare magis sancti eremite nomen fuit.

82. Sed relinquo libens non insanis lectoribus Tamaianam hanc coniectationem Alpinis frigidiorem niuibus diiudicandam. Plane huius sancti Heluetici cremite ac martyris Meinradi, aut Meginradi, monachi prius in Augie-Diuitis monasterio, deinde eremi Nigre-Sylue uiginti sex annorum incole, tandemque a duobus latronibus interfecti, supersunt acta anonymi auctoris, quem Bennonem, secundum huius eremi incolam, non temere iudicauit  Bollandus. Hec acta, cum Surius aliquantulum mutata, tum Christophorus Hartmannus in annalibus suis Einsidlensis S. Meinradi monasterii, quod in in eodem loco eius martyrii postea fuit erectum; tum demum Bollandus nuper laudatus in Actis sanctorum Ianuarii die 21, publicauere. In quibus disertis uerbis habemus notatum, eremitam nostrum priorem a se petitum iuxta Tigurinum, seu Turicinum lacum, eremi locum septem annis habitasse; indeque interius per quatuor milliarium spatium  secessisse in aliam eremi uallem, in qua usque ad mortem solitarius uixit. uerba hec sunt : »Ibi dum per septem annos superni regis militiam exegisset, multitudinem populi ad se uenientis ferre non ualens, mutauit locum; atque a predicti laci littore quatuor millibus distantem reperit planitiem inter montes accessu ualde difficilem. Ibi adiuuantibus uiris religiosis, et maxime quadam abbatissa Heiluuiga nomine, necessaria uoti sui construxit habitacula, atque in eodem loco quod erat reliquum uite permansit.« Quam sit hoc uerosimilius migratione Liutprandiana et Iulianea Meinradi ad Lusitaniam, in qua tunc temporis Christiani Gallecie siue Oueti reges Alphonsus Castus, aut Ranimirus I, aut Ordonius I, qui equales Meinrado uixere, cum Saracenis bellum gerebant, inter quos uix sperare potuit Christianus homo uite quiete ac solitarie copiam, prudentes iudicent.

83. Eadem temeritate quouis fame detrimento  cercenda, e priscis Romani ritus ac temporis ethnicorum inscriptionibus excitat Christianos et apostolicos uiros, et martyres Toletanus fabulator. Nonne enim talia sunt, Cornelium Proculum, et Cornelium Bassum a discipulis S. Iacobi conuersos pontifices martyresque factos celebrari Antiquarie in Betica, quod in Liutprando legitur ? In quo habitus fuit respectus ad inscriptionem duplicem, quarum alteram M. Cornelius Proculus Liuie Auguste, alteram Cornelius Bassus Caio Cesari pontifex uterque Cesarum, quomodo se appellant, dedicauere; quasque uel nunc gemini preseferunt lapides Antiquarie urbis [Tamaius in notis huius loci]  .

84. Et cuinam alii noti sunt SS. Maria, Ioseph, uictor, et Theodorus, Castri Octauiani in Catalonia MM. quorum ad annum 785 siue eram DCCCXXIII, et Genesius Cordube passus sub Nerone, cuius ad annum 668, siue eram 706, Liutprandus mentionem  habet? Certe hunc secundum enixe admodum, propter frequentem Genesii martyris nuncupationem in Hispanis quibusdam Ecclesiis, non iure abrogata siue Arelatensis siue Romani Genesiorum memoria, Hispanum asserere ciuem et martyrem Higuera contendit. Nam et ad partes uenit non semel, Iulianus  laudata ede sacra Toletana Genisii martyris Cordubensis, a quo habemus Hispanum fuisse et militem legionarium in castello Nunetensi ; celebrarique eius festum 20, siue, ut legendum est, die 25 Augusti; corpus autem eius e Corduba Alarcurrim, indeque Toletum fuisse translatum.

85. Hec omnia in Aduersariis . Quibus aperte hunc distinguit a Genesio alio Anastasii socio die 11 Octobris in Rutenio Hispanie  martyre. Cuius in Adu. 326 meminit. Atque idcirco non  debuit uir clarissimus D. Laurentius Ramirezius a Prato ad Franciscum Biuarium de Genesiis scribens, omnia hec Iuliani testimonia de eodem Genesio accipere, differentiamque diei martyrii corrigere uelle: de quo Biuarius in responsione eum admonuit, uariationem Iuliani ad conditionem Aduersariorum que tumultuarium obseruationum formam continent, reiiciens. Quidquid tamen is dicat de quatuor Genesiis, I. Arelatensi, II. Romano, III. Barcinone nato, Mantueque Carpetanorum ceso,  cuius acta profert, Iu demum Cordubensi, de quo nunc agimus: certissimum haberi debet, non alteri quam I Arelatensi exceptori siue notario publice oblatum ab Hispanis cultum in dedicatione ecclesiarum fuisse. Quod maxime de Toletane urbis ac territorii, quo Mantuo-Carpetana, seu Matritensis curia comprehenditur, sacris edibus a Genesio martyre nuncupatis, fateri oportet. Ad Toletanorum enim res et usum precipue spectare quidquid in Gothicos ecclesiastici ritus libros ab Isidoro Hispalensi Hispaniarum doctore uulgo appellatos, cum ab ipso, tum ab aliis Toletanis episcopis fuit coniectum; indeque desumendum antiquorum in soluendis sacris his officiis propositum, nemo inficiabitur.

86. Atqui non de alio quam de Genesio Arelatensi in Breuiario et Missali Gothico ad uicesimum quintum Augusti diem fit mentio: ubi prostat officium proprium huius martyris cum hymno, unde hec  ad rem nostram exscripsimus:


Genesius igitur ille iuuenculus,
Ciuis eximius Arelatis oppidi,
 Aetatis peragens floscula primule
   Iniuncto paret ordini.

Exceptor igitur dum nitesceret,
Ac iussa tabulis publica scriberet,
Afflatus subito munere celico,
   Quo uota cumulat pia.

Extemplo officium abnuit impium,
Et ceris renuit imprimere manum,
Celestis cupiens effici accola
   uita, uotisque, moribus, etc.

Et putasne ad alterum olim directum cultus solemnis officium, alteri autem Genesio dicata fuisse sacra templa, non Matriti tantum, Toletique, aut Cordube; sed et Hispali, et Salmantice, ac forsan alibi? Credant Biuarius, Ramirezius, Tamaius , Argaiziusque superstitiose his falsis historie numinibus assurgentes; non ceteri, quibus intimatum iam sepius fuit deuitare hos scopulos,  quibus iam fere uniuerse antiquitatum nostrarum auctoritas nauem allisimus.





PROLOGUS P. HIERONYMI DE LA HIGUERA IN CHRONICON LIUTPRANDI.


 Ex libro Gothico ex bibliotheca Fuldensi detracto, Wormatiamque allato, exemptum est Chronicon Eutrandi, uel Luitprandi, Toletani quondam subdiaconi, leuite uero Ticinensis. De quo quid auctores dicant, primo dixerim. Meminit eius Onuphrius Panuinius in principio Chronici ecclesiastici, et in ipso Chronico anno 959 his uerbis: »uitichindus monachus Coruiensis, et Luitprandus Ticinensis, historici;« dominus Didacus Hurtado de Mendoca in Memoriali; P. Ioannes Mariana; cardinalis Robertus Bellarminus; Cesar Baronius in Annalibus ecclesiasticis; et Trithemius De scriptoribus ecclesiasticis in hunc modum: »Eutrandus, uel Luitprandus  Ecclesie Ticinensis diaconus, ex Papia ciuitate oriundus, Berengarii regis Italie quondam scriba et secretarius, uir in secularibus litteris satis eruditus, et diuinarum Scripturarum non ignarus, ingenio acer et uehemens, Greco et Latino sermone peritus, et non minus carmine excellens quam prosa, fertur  nonnulla preclara scripsisse opuscula, quibus nomen suum notificauit. A Berengario rege Italia pulsus, uenit in Germaniam; apud Francofordiam positus, scripsit insigne opus, historiam sui temporis, et tyrannidem ipsius Berengarii continens. Quod, quasi pro uicissitudine iniuriarum ab eo perceptarum, prenotauit Antapodosim, id est, Retaliationem, libro septimo. Regnantibus, imo seuientibus de aliis, uidi nichil. Scripsit prefatum uolumen ad Regimundum Illiberitane Hispaniarum Ecclesie episcopum, in quo aliquando carmine utitur, aliquando Greco sermone, multa de Germanorum gestis interserens. Claruit sub Otthone imperatore anno Domini 950.« Nota legendum pro Regimundum, Tractemundum. Erratum est et in Historia, Raimundum, pro Tractemundum.  Meminit et eius Iulianus subdiaconus Toletanus in lib. De ordine archiepiscoporum, in hunc modum: »Anno 946 Bonitus Toletanus episcopus annis duobus sub hoc floruit Eutrandus siue Luitprandus, diaconus Ticinensis, Toletanus subdiaconus, et Tractemundus presbyter, post episcopus Illiberitanus, ab eodem Bonito missus;« uir doctus, cuius etiam testimonio graues auctores utuntur libenter; et in his Gabriel uazquez, in libro De adoratione imaginum; quem cum tanta eruditione quam admiratione doctissimorum, et magna laude egregie Uniuersitatis Louaniensis, ante decem plus minus annos, in lucem dedit. Sed quid moramur in recensendis auctoribus? nullus ipso melius suis se coloribus exprimit. Sic ille in principio Historie in epistola: »Reuerendo totiusque sanctitatis pleno domino Raimundo, Liberitane [lege Tractemundo Illiberitane] Ecclesie episcopo, Luitprandus Ticinensis Ecclesie, suis non meritis, leuites, salutem.  Biennio ingenii paruitate petitionem tuam, Pater carissime, distuli, qua totius Europe me imperatorum regumque facta, sicut is, qui non auditu dubius, sed uisione certus, ponere compellebas. He siquidem res animum deterruere meum, ne id inciperem, [forte, susciperem] copia  dicendi, et detractorum inuidia. Qui supercilio tumentes, lectionis desides, ac  philosophie uestis particulam habentes, totamque se habere putantes, hec mihi sunt insultantes dicturi: Tanta maiores nostri scriptitarunt, ut multo amplius lectores quam lectiones deficiant; illudque comicum garrient: Nihil dicitur quod non fuerit dictum prius. Quorum latratibus hec respondeo, quod philosophi, more  hydropicorum  quo sepius legunt, eo auidius noua queque perquirunt. Qui si perplexa facundi Tullii lectione fatigantur, apertis saltem neniis animentur. Nam, ni fallor, sicut oculorum obtutus, nisi alicuius interpositione substantie solis radiis reuerberatus, obtunditur, ne pure, ut est, uideatur: ita mens academicorum, peripateticorum stoicorumque doctrinarum iugi meditatione infirmatur, si non aut utili comediarum risu, aut heroum delectabili historia refocillatur. Quod si priscorum ritus exsecrabilis paganorum, non solum, inquam, non proficuus, uerum auditu ipso non parum nocuus, Thronus [al. Tonus] memorandus inscribitur; quid istorum imperatorum facta, Iulii, Pompeii, Annibalis, fratrisque eius Asdrubalis, ac Scipionis Africani, insignium imperatorum laudibus cequanda, silebuntur? cum presertim insit iis Domini nostri Iesu Christi, dum sancte uixerint, bonitas recitanda; dum quid deliquerint, salubris ab eodem correctio memoranda.  Nec moueat quempiam, si eneruatorum facta regum, principumue effeminatorum, huic libello inseruero. Una est enim iusta omnipotentis Dei, Patris scilicet, Filiique, et Spiritus sancti uirtus; que hos iuste suis pro sceleribus comprimit, illos meritis dignis extollit. Hec, inquam, est uera Domini nostri Iesu Christi sanctis facta promissio: Obserua, et audi uocem meam, et inimicus ero inimicis tuis; et affligentes te affligam, et precedet te angelus meus . Per Salomonis quoque os Sapientia, que est Christus, clamat: Pugnabit pro eo orbis terrarum contra insensatos. . Quod quotidie etiam qui stertit, animaduertit.« Postea idem auctor loquitur primo capite huius operis, quasi non ignarus rerum Hispanicarum: »Quemadmodum, inquit, tuam, Pater, prudentiam minime latere reor, imo melius scire, sicut ab ipsis, qui uestri sunt tributarii regis Abderahamenis, potestis coniicere.« Narrat enim ibi, quod uiginti Saraceni uenerunt de Hispania in nauicula, et inuaserunt oppidulum quoddam forte, nomine »Fraxinetum«, in confiniis Prouincie et Italie; et uenientibus ex Hispania centum Mauris, illorum auxilio ibi remanserunt. Et lib. u, cap. 3, idem asserit: »Hoc in tempore rex Hugo, datis decem nummorum modiis, pacem cum Hungaris fecit; quos ab Italia acceptis obsidibus expulit, atque in Hispaniam dato eis preduce direxit. Quod uero et ad Hispaniam et ad ciuitatem ipsam,  in qua rex morabatur, Cordubam non uenerint, hec causa fuit: quoniam triduo per inaquosam et asperam uiam ducti, cum timerent se siti perituros, preduce sibi ab Hugone concesso morte tenus uulnerato, celeriori cursu reuersi sunt.« Cardinalis Cusanus in opere, quod De concordia catholica ad concilium Basileense scripsit, citat Luitprandum tanquam auctorem grauem, et maxime uerum. Sed hec instar proemii sufficiant; iam ad rem ipsam.





CHRONICON LIUTPRANDI TICINENSIS DIACONI, TOLETANI uERO SUBDIACONI, AD TRACTEMUNDUM [AL., REGIMUNDUM] EPISCOPUM ILLIBERITANUM. [1Kb]



[PRAEFATIO.]





Epistola Tractemundi [al., Regimundi] episcopi Illiberitani in Hispania ad Luitprandum diaconum Ticinensem et Toletanum subdiaconum.


Sancto et amabili filio LUITPRANDO, olim Ecclesie Toletane subdiacono, Ticinensis uero leuite, TRACTEMUNDUS Ecclesie Illiberitane peccator episcopus,  salutem in Domino nostro Iesu Christo.

Lectis tuis litteris, fili carissime, magna consolatione suffusus sum, sciens te recte ualere, ac in Germanie longa peregrinatione, in patientie perutili exercitatione ualde proficere. Etenim uita nostra militia est  , a multis quidem retro temporibus  grauis et difficilis, et innumeris periculis incommodisque inexcogitabilibus exposita, donec ad littus optatissime patrie peruenire Dominus nobis concedat. Quod autem desideras scire de me, sic habeto: nos uersari in isto oppido Granatensi Illiberitane nostre ciuitati proximo  , inter fideles Muzarabes, qui cum improbis Saracenis  conflictantes, quotidie morimur; sed gratias Deo Patri, et Domino nostro Iesu Christo, eius Filio, qui dat ferre posse, et inter tot aduersa fidem catholicam uiriliter confiteri. Quotidie crebro pro meis omnibus ouibus oro; diebus Dominicis ad patientiam constantiamque eos exhortor; aliquando legi facio epistolam S. pontificis Adriani pape, quam de hoc argumento ad Egilonem predecessorem meum  sancte memorie pontificem misit, que in Tabulario nostre Ecclesie reuerenter seruatur, sicut aliorum Romanorum pontificum, et diptychon sacrum et episcoporum huius Ecclesie; que Cecilium habuit primum pastorem, S. Iacobi, cum uenit in Hispaniam Ierosolymis, indiuiduum comitem; iugisque memoria sanctorum martyrum, qui in persecutionibus Ecclesie pro fide catholica constanter passi sunt; nec desunt, quos Saraceni mactatos, et in occisione gladii necatos ad celos transmittunt in dies. Ora pro me, fili carissime. Gratanter accepi librum tuum, id est, rerum gestarum in Europa Historiam, et preterea Antapodosin tuam carmine prosaque contextam, ut fecit olim sapiens Betius in libro De consolatione philosophica. Quem librum  Betii Seuerini  diligenter nos duo percurrimus Toleti, cum ego presbyter essem, tuque subdiaconus illius sancte Ecclesie Toletane: que semper uera fuit filia primogenita Ecclesie sancte Romanensis, et cum patriarchalibus, post Romanensem, merito comparanda: cuius pastor, totius est Hispanie primas et patriarcha. Plane libri, quos misisti, crebram sapiunt lucernam, et tuum felix redolent ingenium. Heu! scito nos maxima rerum omnium necessariarum commoditate destitui; nam  egre sustentamus uitam in hac flebili duraque captiuitate, nedum, ut liceat nobis aliunde magnam librorum importare supellectilem. Quapropter, fili carissime, obsecro te, et per nostram ueterem amicitiam impense obtestor, ut uitam S. Iacobi Hispani, in Piceno sancte mortui primo Nouembris, et Metasthenis Perse librum De Monarchiis, ubi in Persarum ponit Darium, Cyrum, Cambysem et Artaxerxem, post alterum Darium Longimanum, et sicubi in Germanie bibliothecis delitent Dextri Marcique Maximi scripta in membranis chronica, que nusquam in Hispaniis reperire potui, exscripta ad me quamprimum mittas, et de tuo addas ab anno 612, ubi finiuit Maximus, usque ad tua tempora, hoc est, ad annum 960. Multum fortassis te  onero, sed tibi perfacile erit hoc officium, mihi certe iucundum, ne dicam amori in te meo pene debitum. uale, fili carissime, et pro hoc sene prolixius Deum ora.



Responsio Luitprandi  .

Admodum reuerendo, et totius sanctitatis pleno TRACTEMUNDO [al., REGIMUNDO] episcopo Illiberitano in Hispania, LUITPRANDUS, non meis meritis Ecclesie Ticinensis leuites, salutem, et omnimodam obseruationem.

Gratum mihi fuit, beatissime papa ac domine multum obseruande, quod Antapodosis nostra, in qua nunc carmine nunc prosa ludo, tandem ad manus tuas peruenerit; nec minus meo sedit animo  , quod meam rerum gestarum in Europa Historiam  perlegeris. Que mihi quodam modo placere incipiunt, cum tibi uiro recto doctoque quodam modo probari uideo, sequererque tuam in ea parte sententiam, nisi scirem amorem interdum cecutire; quanquam, quod de tam ceco iudicio liberem, faciunt integritas uite tue et amor ueri, qui semper tuis intimis sensibus ab adolescentia hesit. Postremo non minus iucundum mihi fuit, quod modo iubes, ut in Fuldensis monasterii bibliotheca  queram tibi  Chronicon Dextri, quod Marcus Maximus monachus Benedictinus, postea episcopus Cesaraugustanus, prosecutus est. Et insuper obnixe petis, ut ad nostra tempora seriem annorum perducam: nam dicis maxima uos laborare quorumdam librorum penuria. Etenim inter barbaros et inhumanos Saracenos copia non suppetit rerum ad uitam transigendam necessariarum, nedum ut habeatis locupletem librorum supellectilem. Dolui quidem uicem tuam, reuerendissime Pater, quod adeo dure uitam exigas in hac urbe Betice non infima: nec enim ita duriter, sed paulo mollius [al., melius] agebamus, cum Toleti quondam conuiximus. Leniebat enim feroces barbarorum animos, hinc presulum Toletanorum singularis auctoritas, illinc uero mirabilis bonitas et  patientia. Auctoritas, ut tu bene nosti, partim amplitudinis antique adhuc remanente nitore, partim quod ea niteretur fauore presidioque regum Ouetensium catholicorum, qui litteris crebris commendabant regibus Toleti rem, auctoritatem, bonamque tractationem, cum fidelium omnium, tum maxime Toletanorum antistitum: eratque hoc, ut bene nosti, uelut quoddam frenum, ne, quod liberet illis, omnino licere putarent. Quod non accidit episcopis in Betica constitutis, quibus omnibus potentissimus imperator presidet. Sed soleris te, Pater optime, in tantis angustiis constitutum, sicut bonus pastor  ouibus tuis es solatio et auxilio, qui quotidie mortem libenter subis, illarum causa. Fac, obsecro, ut libros hos conciliorum, et epistolarum decretalium, et nomina sanctorum martyrum Hispanorum, ad sanctissimum pontificem, re nomineque uere seruum Dei, transmittas. Porro chronicon, quod petis, in huius bibliothece reperi uetusta membrana descriptum; adiecique, ut iussum est abs te, annorum seriem ad hec usque tempora, id est ad annum 960. Et gratulor mihi, quod, cum Toleto (ubi, sub sanctissimo presule Toletano Bonito [ in Italiam proficiscerer, aliquot historie libros mecum asportaui, in quibus ordine erat series collecta multorum Hispanie episcoporum: quos et in hac bibliotheca reperi, iussu, credo, sancti Caroli  Magni imperatoris ex Hispania allatos, quos, ut aiunt, illi obtulerat sanctissimus Elipandus archiepiscopus Toletanus, postquam illum erroris sui de adoptione Christi serio et uere penituit  . Ad quod manifestandum, concilium episcoporum suffraganeorum et abbatum collegit; et coram omnibus abiurato publice errore, fidem sancte Romane Ecclesie confessus est, ut tu melius nosti. Igitur feci quod iussisti, beatissime Pater; an uoto conatus responderit, tu uidebis qui iussisti; et seruum hunc exsulem in oratione Deo commenda. uale.

Incipiam tamen ab anno 606 era 644, et ordinem  in scribendo sequar, quem secutus est M. Maximus; hinc per eras, Hispanorum more; illinc uero per annos Christi  producamque hoc nostram Chronicon usque ad annum 960. Post etiam misi hec Heromo episcopo Bracharensi.



CHRONICON LUITPRANDI.



AERA DCXLIu. ANN. CHRISTI DCuI.

1. [1Kb] Toleti nascitur S. Ildefonsus preclarissimis parentibus, in domo Stephani et Lucie, 18 die Decembr., in domo que nunc Toletanorum Muzarabum nobilium; ille uero postea fuit Toletanus archiepiscopus.

2. Floret Metis S. Rufus, patruus sancti Adelphi, antea abbatis Agalliensis, et archiepiscopi Toletani, post, episcopi Metensis: qui patruo Rufo uir sanctus successit.



DCXLu. DCuII.

3. [12Kb] Mahumetus uirus erroris sui fundens per Hispanias, Cordube, Hispali, Toleti cepit seminare: ab Aurasio Toletano archiepiscopo Toleto pellitur: catholicique doctores uerbo scriptoque nefarium errorem persequuntur.



DCXLuI. DCuIII.


4. [1Kb] Theodoricus, Mediomatricum rex, Hermembergam sponsam suam intactam Wicterico regi Wisigothorum patri remittit cum muneribus; quod pater egre fert.



DCXLuII. DCIX.

5. [1Kb] Fl. Claudius, S. Masone, episcopi Emeritensis ex sorore filius [leg. nepos], et Claudii Emeritensis uiri clarissimi, floret.

6. [1Kb] Ad Segontiam Celtiberorum urbem Wicterici regis duces cum Romanis congressi, eos omnino prelio fundunt.



DCXLuIII. DCX.

7. [1Kb] Gregorii pape Magni tempore Isidorus Romam petit; et honorifice susceptus a Romano pontifice, reuersus domum in pretio est.

8. [7Kb] Mortuo Wicterico succedit Gundemarus; ab Aurasio Toletano  inungitur in ede sanctorum Petri et Pauli Toleti.

 9. [1Kb] Rex catholicus Gundemarus Toleti iubet concilium contrahi: contrahit autem Aurasius.

10. Dignitas patriarchalis Toletane sedis imminuta, pristine dignitati restituitur, ut ad eius obedientiam rediret Carthaginensis prouincia, in quam tota Carthaginensis et Toletana fuerat diuisa.



DCXLIX. DCXI.

11. [1Kb] Adeodata uirgo sanctissima, Toletana, monialis Benedictina, floret; ad quam olim S. Gregorius scripsit.



DCL. DCXII.

12. [1Kb] Gundemaro succedit in solio regni Gothici Sisebutus, uir doctus et pius, et in rebus gerendis satis expertus.



DCLI. DCXIII.

13. Bonifacio pape succedit in sede Petri papa Deusdedit.

14. Memoria est S. Pauli episcopi Iaccetani, qui Romam dum uisitat, cum aliis duobus sub Decio martyrium patitur sexto Idus Februarii.

15. Floret memoria Mediolani S. Anatalonis episcopi, discipuli S. Barnabe.

16. [1Kb] Mortuo Aurasio, sanctissimo doctissimoque pontifici, succedit in sede Toletana S. Helladius, uir eximius; et prius monachus Benedictinus: etate iam ingrauescente, ad superos euocatur.



DCLII. DCXIu.

17. [1Kb] Dulcidius diaconus Cesaraugustanus floret, quem S. Gregorius in epistolis mirum in modum commendat.



DCLIII. DCXu.

18. [1Kb] uincentius, Carthaginis Spartarie episcopus, moritur.

19. [1Kb] Toletani celebrem mentionem habent S. uincentii episcopi et martyris, qui predicat Meuie.

20. Murila, episcopus ualentinus, attulit ex Gallia corpus S. uincentii leuite, martyris Aginnensis, ualentiam.

21. [1Kb] Mahumetus pseudopropheta Cordube predicat.



DCLIu. DCXuI.

22. Marcus Maximus, Cesaraugustanus episcopus, ex ordine sancti Benedicti, scriptor Chronicorum, eximius concionator, uir pius et doctus, qui uitam S. Benedicti scripsit carmine, et multa prosa et uersu, sancte moritur.

23. Ioannes exarchus populari tumultu perimitur.

24. [1Kb] Extruso per uim Isidoro episcopo Hispalensi, uiro doctissimo sanctissimoque, Gordianus in sede  Hispalensi per uim intruditur: S. Isidorus Malace exsulat, papa Deusdedit scribit epistolam ad Gordianum intrusum.



DCLu. DCXuII.

25. Deusdedit hoc anno moritur: succedit Bonifacius.



DCLuI. DCXuIII.

26. Opera Sisebuti regis Wisegothorum catholici, sedes Hispalensis S. Isidoro amico suo cum honore restituitur.

27. [10Kb] Assota ciuitas in Contestanis, et in confinio Bastetanie, que quondam sedes episcopalis fuit destruitur.

28. [1Kb] Illici sancta Corona uirgo Benedictina floret.



DCLuII. DCXIX.


29. Mahumetus libros erroris sui in Arabia uulgat.



DCLuIII. DCXX.

30. [1Kb] Mortuo Sisebuto rege Wisegothorum catholico, die octaua Nouembris, suffectus est illi Suintila.

31. [1Kb] Isidorus Hispalensis episcopus secundo concilio Hispali collecto preest, sub cuius disciplina multum Ildefonsus proficit.



DCLIX. DCXXI.

32. Bonifacium papam sequitur in sede Petri Honorius.

33. [2Kb] Ad Fauces Hispanie in Lusitania, uulgo Gargantalaolla, Magnus cognomento, Ioannes abbas floret.



DCLX. DCXXII.

34. [1Kb] Marcus Maximus, monachus prius Benedictinus, et post episcopus Cesaraugustanus, celebris post mortem habetur.

35. Mire floruit S. Celestinus, uir in Hispania consularis, martyr sub Iuliano, Rome in carcere mense Maio mortuus cum aliis.

36. S. Leander, uiso Constantinopoli templo S. Thyrsi, fecit aliud Toleti.



DCLXI. DCXXIII.

37. Exacto Adalbaldo exarcho Rauennate, regnat in Italia Ariobaldus primus rex Longobardorum.

38. [41Kb] Sedes Assotana Bigastrum, que Murcia est, transfertur.



DCLXII. DCXXIu.


39. [1Kb] Moritur in prelio Heraclius imperator Romanus.

40. [1Kb] Reuersus Hispali Ildefonsus Toletum; eum archidiaconum suum Helladius facere uolebat. Ille uero cedens seculo, uitam agit in monasterio Agaliensi, quod in suburbio Toleti est  septentrionem uersus  non procul a Tago flumine, et a Pretoriensi templo S. Leocadie extra muros in planitie; quod ego, dum Toleti fui, frequenter inuisi. Et etiam alterum, Agalliensis huius coloniam ad pagum Buralganiam [leg. Benalfauiam] a Mauris dictum, plusquam tria milliaria a Toleto distans. Sed in priori  S. Ildefonsus uitam egit; quod, ut dixi, sepius inuisi, cum fui subdiaconus Toleti sub Bonito I huius nominis Toletano archiepiscopo, prius abbate Agaliensi.

41. [1Kb] Tonantius, episcopus Palentinus, uir sanctus, moritur.



DCLXIII. DCXXu.

42. [1Kb] S. Helladius, episcopus Toletanus, uite sanctimonia et eleemosynarum in pauperes misericordia clarus habetur.



DCLXIu. DCXXuI.

43. Primogenius patriarcha Gradensis floret multum.



DCLXuII. DCXXIX.

44. Imperator Heraclius, repetita cruce, ex Perside in sanctam urbem Ierosolymitanam triumphans intrat.



DCLXIX. DCXXXI.

45. [11Kb] Protasius, episcopus Ambraciensis in Lusitania, prope Laconimurgum mirificis floret uirtutibus.



DCLXX. DCXXXII.

46. [3Kb] Prima die Maii moritur sancte compositeque Toleti Arthuagus, monachus Augustinianus, Scisle Toletane.

47. [1Kb] Hoc tempore floret Orosius, episcopus Elborensis, in Carpetania.

48. [6Kb] Iustus, diaconus secularis S. Helladii episcopi Toletani, Hispaniarum primatis  eidem sancto pontifici molestus ludibriis, dicteriis, et malo lingue, infelicissimo genere mortis malam uitam finiuit, episcopus Gallus.

49. [2Kb] Hoc anno die 18 mensis Februarii sanctissimus pontifex, Toletanus Helladius, grandeuus, sancte decedit.

50. Fides Christi a discipulis S. Iacobi primo centenario predicata, Canarie crescit. Patitur S. Auitus in Canaria, et in insulis adhuc durat.

51. Eligitur presul Toletanus S. Iustus, monachus Benedictinus, ex monasterio Agaliensi, rector patrimonii; hic longe alius a seculari. Qui uir sanctus, pius, innocens et optimis moribus instructus, preest tres annos suis monachis.

52. [1Kb] Sub hoc preside Iusto, rege Wisegothorum Sisenando, coacta est Iu synodus Toletana, 62 episcoporum uirorum excellentium grauitate, litteris et moribus; prefuit S. Isidorus.



DCLXXII. DCXXXIu.


53. Honorius papa obiit III Idus Octobris; sedit in Petri sede annum unum, menses septem, dies uero octodecim.



DCLXXIII. DCXXXu.

54. Alexandria et Aegyptus a Saracenis [al, a Saracenorum duce] dure capte.

55. [2Kb] Iustus, archiepiscopus Toletanus, monachus Benedictinus, uir magne religionis, sancte moritur tertia die Septembris.

56. [1Kb] Sisenandus, rex Wisegothorum catholicus, moritur Toleti 22 Septembris; sepelitur in ede S. Leocadie pretoriensi.

57. [1Kb] Cintila eligitur in locum Sisenandi, sub finem mensis Septembris; uir acer, et armorum exercitatione strenuus.

58. [3Kb] Eligitur Eugenius in locum Iusti, Toletani archiepiscopi.

59. [1Kb] Eugenius die uicesima quinta Octobris consecrat, inungit et coronat regem Cintilam [al., Chintilanem, ex ms.] in presentia multorum episcoporum et aulicorum, in ede S. Leocadie urbane.



DCLXXIu. DCXXXuI.

60. [3Kb] Kalend. Decembr. habita, est u synodus Toletana in basilica S. Leocadie confessoris, anno primo serenissimi regis Wisegothorum Flauii Cintilanis.

 61. [1Kb] Floret Toleti archipresbyter uerecundus, cuius meminit S. Isidorus. Fuit postea idem episcopus Africanus.

62. [4Kb] Festum S. Iacobi, filii Zebedei, hoc anno per Hispanias celebrius agitur, quam multis retro seculis.

63. [1Kb] B. Bonifacius, episcopus Cauriensis, Toleti moritur. In ede S. Iuste a B. Eugenio honorifice sepelitur.



DCLXXuI. DCXXXuIII.

64. [1Kb] Hoc anno sub eodem pontifice, secundo anno regis Cintilanis u Idus Ianuarii, in ede S. Leocadie pretoriensis, collegit rex conuentum aulicorum suorum.

65. [1Kb] S. Isidorus, qui iam obierat die 4 Aprilis anno Domini 635 multis miraculis et gloria refulget.



DCLXXuII. DCXXXIX.


66. Honorio Romano pontifici succedit Seuerinus; Seuerino uero Ioannes Iu, qui hoc anno moritur, Idibus Octobris.

67. uacat sedes annum unum, menses tredecim, dies septem.

68. S. Fara, uirgo Benedictina, fugiens patrem, Tudem uenit. Ab episcopo Tudensi Anastasio edificatur monasterium. Moritur anno 650 [al., 657].



DCLXXuIII. DCXL.

69. [1Kb] Hoc anno, uigesima sexta mensis Iunii, moritur Cintila rex.

70. [4Kb] Succedit Flauius Tulga in regno Gothorum; regnat annos duos, menses quatuor; eligitur die S. Iacobi, patroni Hispaniarum; et eodem die ab Eugenio Toletano consecratur, inungitur, et coronatur in ede S. Marie Toleti.

71. [1Kb] Hoc anno Iustus, Helladii diaconus, propter lingue petulantiam, et morum incontinentiam, a suis clericis  in lectulo laqueo suffocatur. Sunt qui suspicentur hunc episcopum fuisse Accitane ciuitatis, qui interfuit concilio Toletano. Sunt qui alium omnino ab hoc, et admodum diuersum, putent. Omnes quidem consentiunt non fuisse hunc Toletanum pontificem.



DCLXXX. DCXLII.

72. [1Kb] Hoc anno Heraclius imperator, qui crucem Domini restituit ereptam a manibus Persarum, mense Maio moritur.

73. Theodorus, Theodori filius, Ierosolymites, Grecus natione, sedet in sede Petri post Ioannem Iu; sedet annos 6, menses 5.

74. [2Kb] Hoc anno 14 Octobris moritur rex Tulga; Cindasuinthus rex Gothorum eligitur, et in die SS. ducentorum  martyrum coronatur ab Eugenio in ede S. Petri pretoriensi, presentibus episcopis et palatinis. In regno Gothorum regnat annos 6, menses 7 [al. 9] solus cum filiis aliquot.

75. [1Kb] Fridenandus [al., Eufridius diaconus, innixus fauore regis Cindasuinthi, inuadens honorem presbyterii, et quedam predia S. Ecclesie Toletane attributa, fit illorum dominus: qui diuinitus punitus est, ut Gerontius presbyter, male tractauerat Iustum episcopum Toletanum, ut Iustus non monachus, sed diaconus Toletanus secularis, indignis modis tractauerat S. Helladium.



DCLXXXI. DCXLIII.

76. In sede Constantinopolitana ponitur Paulus hereticus.



DCLXXXII. DCXLIu.

77. Synodus Romana contra Paulum patriarcham Constantinopolitanum hereticum contrahitur, et synodi tres Africane collecte contra hereticos Monothelitas.



DCLXXXIu. DCXLuI.

78. [1Kb] Ineunte anno 5 regis Cindasuinthi, die 27 Martii, moritur S. Braulius, episcopus Cesaraugustanus, uir eximie doctrine et sanctitatis, et de clarissima Gothorum stirpe. Et Xu Kalend. Nouemb. cogitur Toleti septima synodus; concurrunt episcopi et uicarii 39.



DCLXXXu. DCXLuII.

79. [1Kb] Prima Iulii moritur Toleti S. Eugenius II, uir sanctus; sepelitur in ede S. Leocadie martyris.

80. [5Kb] Moritur uerecundus, monachus Benedictinus, S. Eugenii diaconus.

 81. [139Kb] Usus erat episcopis mitre qua cum petalo [leg. petaso] usi sunt omnes Apostoli.

82. uerecundus episcopus Uticensis in Africa, uir magnus ingenio et piis editis libris, moritur.



DCLXXXuI DCXLuIII.

83. Martinus, Fabricii filius, Tudertinus, postmodum martyr, sedet annos sex, menses quatuor, dies septem. Succedit Theodoro.



DCLXXXuII. DCXLIX

84. S. Eugenius III litteris et sanctimonia Toleti floret; qui post rexit patriarchalem sedem Toletanam.

85. [6Kb] Synodus Hispalensis contra Monothelitas.

 86. S. Eugenio II Toletano pontifici mortuo Toleti, mense Martio, anno 649, succedit Eugenius III huius nominis, in sede Toletana, uir sanctus et doctus.



DCXCI. DCLIII.

87. [12Kb] Eodem anno, die 16 mensis Octobris, moritur Cindasuinthus, rex Wisegothorum. Succedit illi Recesuinthus filius, qui ab Eugenio episcopo Toletano, Toleti in ede S. Marie, que uulgo uoce Arabica Alficensis nominatur, uel Inferior, coronatur et inungitur.
 [Figure: [Figura] 16Kb]

Abriendo los Monges de Nuestra SENORA de la Antigua de la Ciudad de Abila el Anno de mil i seiscientos, i treinta, los cimientos para una Capilla que haçian en su Iglesia al lado del Euangelio, en el sitio que Antiguamente dicen estaba otra dedicada a S. ANDRES, se hallaron algunos Sepulcros Antiquissimos: i en uno d'ellos un Cuerpo con una Lamina de plomo, de la forma, i con las letras que en esta uanesculpidas. Tienese por cierto ser Iglesia de tiempo de S. SEGUNDO, primer Obispo de Abila, Discipulo de Sant IAGO, hecho el computo de los Annos, i que en la era de DCCXuI, que es el Anno DCLXXuIII se llamaba S. MARIA de la Antigua, despues sedio a los Monges Benitos, que en el Anno de MDCXXX, la poseen, tienen en ella un Priorato sugeto a N. SENORA de ualbanera, auiendo sido antes de la Perdida de Espana Abadia: i tenido en Abila otros quatro Monasterios de su Orden. En otros Sepulcros se hallan Espuelas i Euillas, i piecas de Armas como las talladas, de donde consta que eran Nobles los que se enterraban alli, como tambien se diçe en la Lamina, Hallose una moneda que casi no se diuisan sus lineas, i letras sacose loque se pudo conocer en ella.

 88. Fl. Rodoaldus, Rotarii filius, secundus Longobardorum rex, regnat annis quinque; missus est ad Hispanias.

89. [1Kb] Synodus Rome collecta contra hereticos Monothelitas.

90. [1Kb] Martinus papa martyrio coronatur pridie Idus Nouembr

91. [1Kb] Hoc anno collecta est sub Eugenio III Toletano pontifice, synodus uIII Toletana, anno 5 Recesuinthi.



DCXCII. DCLIu.

92. Fl. Heraclius, Constantino prognatus [lege progenitus, seu Pogonatus , et loco Constantino scribe Constantinus], Kal. Martii a patre imperatore consors imperii nominatur.



DCXCIII. DCLu.

93. Fortis. tricesimus nonus Mediolanensis archiepiscopus.

94. [2Kb] Hoc anno, qui est septimus Recesuinthi regis Wisegothorum, congregatur synodus IX Toletana, sub Eugenio tertio huius nominus



DCXCIu. DCLuI.

95. [1Kb] Hoc anno, qui fuit octauus Recesuinthi, regis Wisegothorum, contrahitur Toleti synodus X.



DCXCu. DCLuII.


96. [5Kb] Hoc anno, die 13 Nouembr. moritur Toleti S. Eugenius III, et miraculis clarus tota Hispania celebris habetur; iacet in S. Leocadia extra urbem; alii uolunt hunc sepultum in domo S. Leocadie.

97. 8Kb] S. Ildefonsus, monachus Agaliensis, uir nobilis et religiosus doctrineque uarie fama celebris, abbas SS. Cosme et Damiani, monasterii diuersi ab Agaliensi S. Iuliani martyris, in demortui locum  uoto Recesuinthi, regis Wisegothorum, et cleri populique Toletani, mortuo sufficitur.



DCXCuIII. DCLX.

98. [1Kb] S. Ildefonsus mores hominum aulicorum deprauatos, et ipsum etiam regem, Christiana libertate reprehendit, et ob id ipsis et regi uisus est acerbus.

99. Nonnullos Iudeos ad fidem conuersos baptizat.

100. [5Kb] Taio, episcopus Cesaraugustanus, gloriosus habetur.



DCXCIX. DCLXI.


101. [10Kb] Hereticos Narbona uenientes, natione Gothos, Theudium et Helladium, per Hispanias tomine [cor. teterrime] uagantes, et de uirginitate beate uirginis Marie temere sentientes, quod more ceterarum mulierum, dilatatis claustris uirginalibus, pepererit Christum Dominum, uerum Deum et hominem, filium suum, sermonibus quatuordecim Ildefonsus, et editis libris  uiriliter confutat; et castigatos iussu regis Recesuindi catholici, seuerissimique [al. serenissimi] principis, tota Hispania cogit exsulare.

 102. [73Kb] Hoc anno, die nona Decembris, apparet S. pontifici S. Leocadia uirgo et martyr  in ede Pretoriensi. Inde cepit Ildefonsus esse regi catholico admirationi, et admirabili reuerentia.

 103. [5Kb] Composuerat S. pontifex ad priuatam deuotionem suam librum quemdam Soliloquiorum cum beata uirgine, que Synonyma dicuntur; post libros et sermones scripsit elegantiori sermone, contra hos hereticos: constat ex litteris Genesii secundi huius nominis Lugdunensis  abbatis Corbeie prius, post episcopi Urcitani.



DCCI. DCLXIII.


104. Reparatus, episcopus tricesimus sextus. Rauennas floret.

105. Theodorus, Tharsensis patria, archiepiscopus Cantuariensis, opinione rare sapientie et prudentie floret.



DCCII. DCLXIu.

106. Synodus Britannica habetur de controuersia Paschatis inter Anglos et Hibernos, siue Scotos.



DCCIII. DCLXu.

107. Flauius Gundebertus [al. Gondebertus], et Flauius Protharisus [al. Portharisus seu Bertarisus], Arebetti [al. Ariperth] regis filii, regnant in Italia annum unum



DCCIu. DCLXuI.

108. Gundebertus [al. Gondebertus] occiditur, Protharisus [al. Bertarisus] fugatur.

109. Flauius Grimoaldus, filiis Ariperth uictis, demum fit Longobardorum rex.



DCCu DCLXuII.

110. [7Kb] Feria quinta in uigilia Exspectationis B. Marie uirginis  festum Incarnationis  celebratur in Hispania, hoc est Xu Kalend. Ianuar. S. Ildefonsus, archiepiscopus Toletanus, uidit  B. uirginem multis angelorum et celicolarum agminibus comitatam in sede eburnea, unde solebat ipse concionari apud populum presidentem [al. predicentem, aut credentem]  in summo templo, eidem uirgini sacrato: que dulciter illum affata, cappa donat celitus elaborata.



DCCuI. DCLXuIII.

111. [1Kb] Elborenses in agro Carpetano Theudium et Helladium, importunos hereticos, ad Hispaniam reuersos, et Elboram repetentes, audacter insanientes ignominiose uerberant et turpiter a suis sedibus amandant.

112. [17Kb] Cordube, Toleti, et in aliis Hispanie locis celeberrima memoria est S. Genesii martyris Hispani, Cordube passi in persecutione seuissima imperatoris Neronis.

 113. [2Kb] Hoc eodem anno appositus est in sacrario S. ecclesie Toletane gladiolus, impensus a rege Recesuintho Gothorum B. Ildefonso, ad rescindendum uelum S. Leucadie diuinitus apparentis. Nunc est in sacrario  S. Iuste cathedralis tempore Maurorum, cum lapide marmoreo candidissimi coloris; ubi descendens de celo sanctissima uirgo Maria pedes posuit, eratque suppedaneum archiepiscoporum Toletanorum, uoluitque B. uirgo decorare, et auctoritatem addere cathedre, que a B. Iacobo semper fuit primogenita filia Romane Ecclesie, et ueritatis magistra; sed bonam partem huius cathedre translatam alio cognoui.

114. [4Kb] Iulianus, qui postea fuit archiepiscopus Toletanus urbis regie, sapientie et sanctitatis opinione cum aliis ecclesie Toletane diaconis, Gudila et Felice, floret.

115. uigesima tertia die Ianuarii mensis, S. Ildefonsus, sapientia, uite sanctitate, et miraculis clarissimus, ad celum emigrauit. In ede S. Leucadie  ad pedes S. Eugenii predecessoris sui sepelitur. Iulianus eius discipulus, et archidiaconus, hec illi carmina sepulcralia condidit, et poni fecit:

 Alfonsi iacet hoc corpus uenerabile saxo,
   Quo Toletana nichil terra tulit melius:
Luciaque, et Stephanus clara de gente Gothorum,
   Sed uirtute magis nobilitante micat.
 Inuenit iuuenis portum, secloque relicto,
   Cenobii cellas Agaliensis amat.
Hincque Toletanam raptatur presul ad urbem,
   Cui fuit in uotis sede latere sua.

116. S. Torquatus fuit inter socios archiepiscopi Accitanensis.

117. [1Kb] Recesuinthus, abbas Benedictinus Bracarensis, floret.

118. [2Kb] Eodem anno Quiricus, ex episcopo Barcinonensi, non multo post, Toletanam Ecclesiam regit; qui ex abbate Agaliensi factus est episcopus Barcinonensis.



DCCuII. DCLXIX.


119. [1Kb] Cesarius, Arcobricensis [al. Arelatensis] episcopus, ex monacho monasterii Lirinensis, discipulus S. Paronii [al. Porcarii], multum floret.



DCCuIII. DCLXX.

120. Petrus, episcopus Achiliensis, multum floret.



DCCIX. DCLXXI.

121. uitalianus papa obiit: succedit illi Adeodatus.



DCCX. DCLXXII.

122. [1Kb] Hoc anno, Kalend. Septembris, moritur Toleti imperator Flauius Recesuinthus; sepelitur in ede S. Leocadie, ubi beata uirgo et martyr dicitur arctata [lege mactata].

123. [1Kb] Eodem anno, sed feria III eiusdem mensis, fuit electus in regem Wisegothorum rex Flauius Wamba, palatinus, de nobilissimo genere Gothorum; et usque ad diem 19 eiusdem mensis dilata est unctio, ut presentibus episcopis et palatinis fieret, die Dominico supradicto sacro Ianuario, et sociis eius, in ecclesia prestantiori, sacrata B. uirginis Marie assumptioni, ecclesia prima Toletana, sanctis Patribus constituta. Coronatur uero, sacratur et inungitur rex per Quiricum archiepiscopum Toletanum, aliis episcopis ministrantibus.



DCCXI DCLXXIII.

124. Ioannes, episcopus Constantinopolitanus, floret.



DCCXII. DCLXXIu.

125. Aribaldus [al. Gaubaldus], Abimoaldi [Grimoaldi], filius, rex quintus decimus Longobardorum.



DCCXIII. DCLXXu.

126. [3Kb] Undecima synodus Toletana Toleti collecta a 17 episcopis, preside Quirico Toletano pontifice, uII Idus Nouemb. anno 4 regis Wambe, in basilica S. Marie.

127. Floret Gratindus, abbas SS. Cosme et Damiani.



DCCXIu. DCLXXuI.

128. [85Kb] Rex Wamba, uicto Paulo, ac profligatis omnibus hostibus suis, gloriosa fruitur quiete: Toletum,  ciuitatem regiam, laxat, ac muris ambit; portam, que respicit septentrionem, S. Thyrso, Toletano ciui, martyrique foris passo, dedicat; similiter et S. Leucadie uirgini et martyri; et eam, que respicit orientem, B. Marciane ciui, martyrique ac uirgini sanctissime: supra portam pontis S. Iuliano martyri Toletano; pontis serrati portam S. Damaso Melchiadique ciuibus Mantue carpetanorum, ac precipue diuo Micheli, huius urbis diuo tutelari, a fundamentis ecclesiarum eius, et angelo tutelari ciuitatis contra demones meridianos.

129. Per hec tempora florebat in Austria [al., in Neustrina, uel, Austrasia, uel, in Aquitania] Pipinus I, cognomine Ubertinus, maiordomus Austrasie, pater Caroli Martelli, dicti Maximi, patris Milonis, cognomento de Angleris, Bernardi et Pipini II regis, et patris Caroli Magni, et etiam aliorum.

130. [5Kb] Habetur concilium Toleti XII, die Nouembris, anno 6 gloriossimi regis Wambani Wisegothorum  Toleti, inquam, quo confluxerunt omnes episcopi Hispanie et Gallie Narbonensis, presidente Quirico metropolitano Toletano, ut totius Hispanie et Gallie Narbonensis patriarcha; diuiseque sunt omnes sedes Hispanie cum suis limitibus et terminis  sic sub Wambane rege dati sunt ueteres singulis sedibus termini. Quos immanitas persecutionum ingruentium, tot bellorum rabies, et iniquitas temporum maiori ex parte deleuerat; ille sua diligentia et studio penitus restituit.

Anno 5 regis Wambanis coacta est Toleti hec magna synodus, in qua diuise sunt sedes per illum, presentibus metropolitanis, et ceteris Hispanie episcopis, abbatibus et palatinis, et illis partiri rex iniunxerat, ut uisum esset, dieceses, presentibus; pro Toletano et suffraganeis, Sullo, Athanegono et Reccaredo; pro Hispali et suffraganeis, Adilogo, Ela, Witiza; pro Bracarensi, Wimaro, uitula, Hicadile; pro Emeritensi, Idigno, Theodulpho, Ostulpho; pro Narbonensi, Salamino, Egisibarino, et Theudegildo: Toletani hinc partiti cum Complutensi, illinc cum Elborensi. Facta est hec diuisionum formula, et expressa litteris per Petrum, S. Leucadie diaconum; et concilium habitum est presente Quirico, urbis regie archiepiscopo, et primate totius Hispanie, tam citerioris quam ulterioris.

Iudices designati sunt pro Toleto, Quiricus archiepiscopus; pro Hispali, Iulianus; pro Bracarensi, Liuba; pro Emeritensi prouincia Stephanus; pro Narbonensi Crescentius. Appellant omnes ad primatem Toletanum: et in causa Toletanorum ad Suasilium abbatem, ex omnium consensu. Prudentia Quirici multe lites suborte compresse sunt. Durat concilium usque ad finem mensis.

131. [1Kb] Pretoriensem sedem SS. Petri et Pauli extra urbem prope uiam ad Talabricam, uel Elboram, distantem fere mille quingentos passus, Wamba rex nouiter episcopali cathedra, Toletano patriarche subiecta, decorat, reclamante Quirico Toletano, et capitulo Toletano et in oppido Aquensi  olim dicebatur Elbora, sede episcopali subiecta Emeritensi, in uillula Aquis  sedem constituit [al., transtulit] episcopalem, consentiente Emeritensi metropolitano, in honorem S. Pemenii [al., S. Pigmenii: de quo uide Baronium die 24 Martii, in Martyrol.], martyris antiquissimi ibidem quiescentis; quod nunc diu permansit.

132. [2Kb] Beatissima sedes de Columna in urbe Cesaraugustana, que constructa est iussu uirginis a B. Iacobo, cum in Hispania predicauit anno 37 a natiuitate Domini, et consecrata eiusdem immaculate conceptioni  hoc tempore celeberrimo multorum peregrinorum contubernio uisitatur.



DCCXuIII. DCLXXX.


133. [4Kb] Decima quarta die Octobris hoc anno datur penitentia regi Wambano  prima hora noctis: Rex in se reuersus tondetur, et accepto habitu monachi Benedictini, cum comite Alberto Pampliegam, eius ordinis precipuum cenobium, letus petiuisse dicitur [al., sed non recte, petiuit et se dicat].

134. [2Kb] Sequenti die, feria secunda, 15 mensis Octobris, uotis omnium palatinorum Eruigius  rex eligitur. Differetur coronatio et inunctio in sequentem Dominicam diem: quam  archipresbyter, uel archidiaconus Iulianus  fecit. Quiricus, uel morte preuentus, uel egrotus, ut communiter dicitur, uel archiepiscopatu Toletano abiens [al., abiecto], propter scelus et imposturam Eruigii, cum Wambane monasterium petit: ubi cum rege reliquum uite laudabiliter confecit.

135. [329Kb] Iulianus hoc anno, uel precedenti, sepeliuit sanctissimum Gudilam, archidiaconum Toletanum,  condiscipulum suum, in monasterio S. Petri et Felicis, Tago flumini incumbenti; cui fecit hoc sepulcrale carmen in sepulcro:

 Gloria Toleti iacet hac sub mole sepultus
   Gudila, pars animi dimidiumque mei.
Qui senis a tenera mores etate tenebat,
   Et iuuenis fecit hic iuuenile nichil.
Spiritus in sacro residebat pectore Christi,
   Exprimit hunc totum, moribus, ore, manu.
Pauperibus cibus est, uiduis solamen, ut egris
   Grata salus; miseris omnibus unus erat.
Mercaris meritis multis, bone Gudila, celum:
   Nos desiderium lancinat usque tui.
Merentesque uocamus eum, quem sustulit ether:
   Prosequimurque piis funera lacrymulis.
 Non uiolas, tenerasque rosas, non lilia cana
   Spargimus ad tumulum, sed bona uola, tuum.
Nos ergo e supera prospecta candidus arce;
   Teque amor, et moueat, Gudila, cura mei.
Menibus a patriis morbos auerte, famemque,
   Hostilesque minas, dogmata falsa, dolos.
Toleti ne temne preces [al., Toletique preces audi], comitisque rogatus,
   Qui tibi dat carmen sat Iulianus amans:
Ossaque Felicis tua sacra condit in ede,
   Cuius mens superis est sociata choris.
[Figure: [ChiRho] 1Kb]

 Obiit in pace seruus Dei, domnus Gudila, archidiaconus sancte Ecclesie Toletane uI Kalend. Septembr. era 718 id est, anno Domini nostri Iesu Christi 680.



DCCXIX. DCLXXXI.


136. [1Kb] Hoc anno, uIII Kalend. Ianuarii, in ede S. Marie Toletane Maioris. sanctus uir Iulianus, iam factus  presbyter, presentibus omnibus sue nouemdecim metropolis episcopis [al., suis nouemdecim metropolitanis], palatinis, et Flauio Eruigio rege, consecratur.



DCCXXI. DCLXXXIII.

137. [2Kb] Anno 11 regis Eruigii, u Idus Ianuar., habita est in urbe regia Toleto, in basilica SS. apostolorum Petri et Pauli, synodus Toletana, preside metropolitano urbis regie Iuliano, primate Hispaniarum, Iulianoque sedis Hispalensis episcopo, Liuba Bracarensi, Stephano Emeritensi, Argebato Illiberitane ciuitatis episcopo, uiris doctissimis sanctissimisque: admisit alios triginta episcopos, uicarios tres, abbates quatuor, palatinos quindecim.

138. Isidorus Setabtanus, qui interfuit concilio XuI Toletano, composuit ordinem concilii, et collectionem Conciliorum, que dicitur Isidori piscatoris uel Mercatoris, in Chronico; quo cognomento uocatus est Isidorus super Isidori nomen.

139. [1Kb] Pridie Nonas Nouembr., anno eiusdem regis Iu, habita est synodus decima tertia Toletana sub eodem Iuliano, a uiginti octo episcopis, octo abbatibus, uiginti sex palatinis, uiginti septem uicariis episcoporum absentium; et inter hos Gratianus [al., Gratinus] presbyter, et uicarius Argebadoni Illiberitani.



DCCXXII. DCLXXXIu.

140. [1Kb] Anno u regis Eruigii, in ede Pretoriensi suburbana sanctorum apostolorum Petri et Pauli, eodem preside, habita est decimaquarta synodus Toletana.



DCCXXIII. DCLXXXu.

141. [Deest Leo I papa. D. L. . . . . scripsit ad episcopos Hispanie, ad Eruigium regem, et ad Toletanum pontificem comitemque Simplicium, de concilio sexto Constantinopolitano recipiendo.



DCCXXIu. DCLXXXuI.

142. Benedictus papa, adhuc electus, scribit Petro Regionario [deest de recipienda eadem uI synodo generali].

143. [1Kb] Patres concilii decimi quarti Toletani scribunt Apologeticum a S. pontifice Iuliano compositum; in eoque concilio approbant, quod senserat et scripserat sanctus pontifex Iulianus.

144. Quando legati concilii decimi quarti Toletani ferentes Apologeticum, uenerunt cum illo Romam, ubi erat papa Benedictus. Legatorum nomina hec sunt: Benedictus presbyter, Innocentius diaconus, Constantinus subdiaconus [in aliis, Benedictus fuit postea episc. Pacis Aug.], post episcopus Pacis Auguste, uincentius [al., Innocent] episcopus Dumiensis, Constantinus Egabriensis [al., Constantius Egitanensis]. . .

145. [Deest Ioannes u; hic enim Benedicto successit. D. L.]. . . Papa posuit canones concilii XIu Toletani in conspectu S. Petri.

146. S. Asodi uel Asodani, corpus, passi Gaze, transfertur Romam, et Antiquarie in Betica durat memoria Cornelii Proculi, et Cornelii Bassi, pontificum cesorum, a discipulis S. Iacobi ad finem conuersorum.



DCCXXu. DCLXXXuII.

147. [1Kb] Hoc anno rex Eruigius, positus Toleti in ultima egritudine, posuit in regni solio gloriosissimum filium,  uel generum, Egicanem, die 17 Kalend. Decembr. feria u et altera die feria uI, id est XuI Kalend. Decembr. accepit penitentiam, et a iuramento fidelitatis et obedientie sibi prestito absoluit omnes seniores; qualiter dicti seniores accederent ad accipiendum in dominum et regem dictum principem Egicanem, ut acciperent et iurarent; accipiente iuramentum regium, uel pro rege, domino Iuliano, Toletano primate. Unctus autem est sub eodem patriarcha in ede sanctorum Petri et Pauli intra urbem, uIII Kalend. Decembr. et coronatus est era 725, in presentia multorum presulum, abbatum et palatinorum.



DCCXXuI. DCLXXXuIII.

148. [12Kb] Anno primo ineunte regis Egicanis, u Id. Maii habita est Toleti decima quinta synodus in ecclesia pretoriensi, id est, suburbana, uersus septentrionem, SS. Apostolorum Petri et Pauli, presente eodem Toletano primate Iuliano, Suniefredo Narbonensi, Floresindo Hispalensi, Faustino Bracarensi, Maximo Emeritensi, Ioanne sedis Illiberitane, et aliis 55 episcopis, 11 abbatibus, uicariis episcoporum 5, et 17 uiris palatinis.



DCCXXuII. DCLXXXIX.


149. [1Kb] Hoc anno misit dominus Iulianus, Toletanus archiepiscopus, Hispaniarum primas, concilium, de creta et carmina ad papam Sergium, et imperatorem; et ab utroque litteras accepit.

150. Hoc anno habita est sancta et uniuersalis synodus Nicena 350 episcoporum contra hereticos Iconomachos.



DCCXXuIII. DCXC.

151. [1Kb] Hoc anno, postridie Nonas Martii, obiit Toleti sanctus et sapientissimus pontifex Iulianus, qui inter alia scripsit Chronicon regum Wisigothorum, ab era 450 ad tempora regis Egicanis. Cetera addidere Felix et Guntericus archiepiscopi Toletani. Sepultus est sanctus pontifex Iulianus in ede S. Leucadie; que domus illius fuit. Posuit ei Felix, episcopus Toletanus, hoc carmen sepulcrale:

 Assequeris sanctum in cathedra, Iuliane, Quiricum,
   Optimus in uita, clarus in eloquio.
uita decens, et larga manus, et cura fidelis,
   Atque Dei zelus [al, cetus], iudiciique iubar,
Fecit ut Hispane genti sat amabilis esses,
   Ordinibus cunctis, plebibus atque uiris.
Deseris ecce solum [al., heu! solium], sed te Deus intulit astris:
    Et tua sat tanto uita beanda loco.
Inter apostolicos resides, Iuliane, maniplos,
   Robur apostolicum conficis, atque decus.
Felicis memorare tui, Pater alme, Leuite,
   Ut prece sit dignus seruus honore tua.
Et tua membra damnus tumulo; Leucadia ciuis
   Corporis est custos; hic sua cuna fuit.
[Figure: [ChiRho] 1Kb]

 152. Obiit in pace sanctissimus pontifex Toleti Iulianus pridie [al., postridie]. Non. Mart. Sedit in patriarchali solio annos 10, menses 11, dies 9; decessitque gloriosi regis Egicanis anno 5, era 728. Felix Leuita, qui succedit in eadem sede.

153. [64Kb] In eo tempore fuerunt in Hispania decem lingue, ut sub Augusto et Tiberio: I, uetus Hispana; II,  Cantabrica; III, Greca; Iu, Latina; u, Arabica; uI, Chaldea; uII, Hebea; uIII, Celtiberica; IX, ualentina; X, Cathalaunica. De quibus in III lib. Strabo, ubi docet plures fuisse litterarum formas et linguas in Hispaniis.

154. Hoc anno, Kal. April. in templo S. Marie, presentibus suffraganeis episcopis, consecratus est episcopus Tolet. Sisebertus  abbas, acutus ingenio, mediocri litteratura, sed regia cognatione, cum Wambane rege coniunctus, ualde arrogans, et rerum nouarum studiosus; licet fuerit in fide catholica stabilis, et acris eius defensor; ideoque a dignitate postea amotus.



DCCXXIX. DCXCI.

155. [1Kb] Kalend. Nouembr. hoc anno regis Egicanis 4 habita est synodus in urbe Cesaraugustana.



DCCXXX. DCXCII.

156. [4Kb] Sisebertus ueste, quam beatus Ildefonsus diuinitus acceperat, contradicente clero Toletano, uult indui; et precipitatus amentia, contra regem nouis rebus studet.



DCCXXXI. DCXCIII.


157. Anno 6 gloriosi regis Egicanis, uI Nonas Maias habetur XuI synodus Toletana, 59 episcoporum, in basilica sanctorum apostolorum Petri et Pauli, feria uI die S. Athanasii pontificis et confessoris; in qua  deponitur Sisebertus presul Toletanus, quod rebus nouis studeret contra regem et prolem regiam, uidelicet Flogellum, Theodomirum, Liubilanem [al., Labilanem], uugiosanam [leg. Liubigithonem], Theclam, ceterosque Egicanis regis filios, quos interimere conatus est, rebus suis omnibus exutus, anathemate percussus, et usque ad mortem communicatione sacre Eucaristie et conuictu catholicorum priuatus, ad monasterium S. Petri Caradinensis, sine suffragio et loco, omnibus suis bonis confiscatis, in exsilium perpetuum detruditur.

158. [3Kb] Felix, Iuliani discipulus, iam creatus Hispalensis episcopus, uir grauitatis et eximie prudentie laude clarus, uoto regis et metropolitanorum, Toletane sedi preficitur, suffragio pariter totius concilii; qui Chronicon S. Iuliani doctoris sui, Toletani archiepiscopi, nonnichil auxit.



DCCXXXII. DCXCIu.

159. [2Kb] Hoc anno, u Id. Nouembr., anno 7 regis Egicanis, habita est sub Felice, Toletano preside, synodus Toletana XuII in ede S. Leucadie.



DCCXXXIu. DCXCuI.

160. Hoc anno, abdicato imperatori Iustiniano succedit Leo.



DCCXXXuI. DCXCuIII.

161. [1Kb] Hoc anno, Flauius Witissa, cum potestate regis, uiuit in Gallecia, sic ordinante patre rege Egicane.

162. [1Kb] Floret Toleti Iulianus Lucas, qui multa de utroque Beroso collegit, et concinnauit [al., continuauit].

 163. [12Kb] Floret Corduba, quam Perse condiderunt, quasi mensium summitatem; et Saldubam, quasi Salemdubam, summitatem pacis.



DCCXXXuIII. DCC.


164. Decentius, episcopus Segobiensis, floret: sub quo excisa est a Mauris Segobia, et multi monachi Benedictini a Mauris occiduntur: in his passus S. Fructuosus.

165. [1Kb] Hoc anno sancte moritur Felix Toleti, qui scripsit uitam S. Iuliani, Toletani archiepiscopi, magistri sui, Iu Nonas Iunii; sepelitur, more maiorum, in basilica S. Leucadie, ubi uirgo nata fuisse dicitur et educata. Guntericus, eius archidiaconus, posuit illi hoc carmen:

 Te tenet, alma Pater Felix, Leucadia uirgo
   Corpore; sed uolitans spiritus astra tenet.
Nil tulit Hispanus grauius te aut rectius orbis;
   Felix, pastor erat, dum tibi uita fuit.
Iria, Toletum, patrem prius Hispalis ipsa
   uidit, et alloquio est sat recreata tuo.
Hec postrema tibi dat Guntericus amanti
   Carmina, tristitiam testificata suam.
Si possem lacrymis mercari aurique metallo,
   Mercarer, Felix, ne morerere diu.
 Eriperis patrie, senioque malisque grauatus:
   Grande opere pretium plebibus unus eras.
Quas tamen e supera poteris statione leuare,
   Alfonso meritis Helladioque minor.
Gothica res, nisi fallor ego, minitata ruinam,
   Eius et immensa mole laborat opus:
Da uires, gentique tue patrieque fauelo.
   Carmen Isidori triste, minasque tene .
[Figure: [ChiRho] 1Kb]

166. Obiit sancte memorie pontifex Felix, archiepiscopus Tolet., Hispaniarum primas et patriarcha, anno ultimo gloriosi regis Egicani, sub die 4 Nonas Iulii, era 738 currente: fuit eximius peta, magnus concionator, acerrimus defensor fidei, cliensque B. uirginis Marie.

167. [6Kb] Eligitur in sede Toletana Gundericus ex episcopo Seguntino, comes discipulusque cum Felice, cum fuit archidiaconus Toletanus et archipresbyter. Ipso die S. Ioannis Baptiste, 24 die mensis Iunii, ponitur a suffraganeis et palatinis in sede Toletana.

 168. Gothi destruunt Lacobricam, prope Bursadam [al., Bursandam, et al., Ursandam P. H.], hoc est Molinam, ubi Sertorius uicit Metellum, Romanum ducem.



DCCXXXIX. DCCI.

169. [1Kb] Hoc anno Egica, rex Gothorum, moritur Toleti, u Idus Nouembr., et sepelitur in ede S. Leucadie Pretoriensi extra muros, prope Tagum, cum suis maioribus.

170. [1Kb] Succedit illi in regno Wisigothorum Flauius Witiza, filius eius; consecratur, inungitur, coronatur  die lune 17 Kalend. Septembr. a Gunderico, Toletano pontifice, et presentibus episcopis metropolitanis et palatinis, in ede S. Marie. que de Alficen modo dicitur.

171. Gundericus, Toletanus archiepiscopus, cum suis suffraganeis sacrat ecclesiam S. Torquati, discipuli S. Iacobi, quem cum aliis undecim fecit in Hibernia ex comitibus discipulos, quasi apostolos. Hec una fuit ex septem que Toleti remanserunt, ex pactis conuentis cum Mauris, et modo manet.



DCCXLII. DCCIu.

172. [1Kb] Gunderico, Toletano pontifice, et Hispaniarum ac Gallie Gothice patriarcha preside, Faustino Hispalensi, cum aliis quatuor metropolitanis et multis episcopis ac palatinis, in basilica Pretoriensi urbana sanctorum Petri et Pauli, anno 4 regis Flauii Witicanis, uIII Kalend. Nouembr. concilium Toleti celebratur:  ubi de fidei custodia et morum agitur reformatione, per illos sanctissimos pontifices, zelo, fide et mirabili sanctimonie luce in tota Hispania fulgentes.

173. [1Kb] Gundericus, Toletanus presul, sapientia, prudentia, et  miraculorum gloria preclarus, ualde resistit libidini et petulantie regis Witize scelestissimi.



DCCXLIu. DCCuI.

174. [2Kb] Rex Witiza se effrenate precipitans per omne genus flagitii, legem nequissimam tulit; ut more Saranorum cuilibet laico et clerico liceret, quotquot posset alere, uxores et concubinas impune domi sue retinere.



DCCXLu. DCCuII.

175. [1Kb] Gundericus primo blande deprauatis legibus regis Witizanis resistit, mox palam publicis sermonibus et interminatione anathematis ferendi deterret.



DCCXLuI. DCCuIII.

176. [1Kb] Hoc anno, Iu Kalend. Ianuarii, sanctus pontifex Gundericus, etate, malis erumnaque confectus, sancte placideque quiescit in Domino. Sepelitur in domo natali S. Leucadie uirginis et martyris; lugentibus eum tanquam patrem, et lumen amissum uiduis, egenis et orphanis effertur. Posuit illi carmen sepulcrale Synderedus, eius archidiaconus, peta non inuenustus; quod hoc est:

 Gunderice Pater, uiduis pes, lumen egenis:
   Orphanus hoc omnis presule letus agit.
Nactus es, o genitor, scopulose tempora uite;
   Heu nocuit multum consuluisse bene!
Omnibus ipse malis exemptus in ethere gaudes,
    Atque ibi fers zeli premia digna tui.
Discipulus tibi dat carmen, pro more, magistro,
   Synderedus amans: quod cape, queso, libens.
Esto memor nostri, gentis me nor esto Gothorum,
   Rex Witiza diu regnet, et astra petat.
[Figure: [ChiRho] 1Kb]

 Obiit sanctissimus pontifex Gundericus in pace, etate confectus, annos natus 85, Iu Kal. Ianuar., era 746.



DCCXLuII. DCCIX.

177. [1Kb] Succedit illi in sede regia sanctus uir Synderedus, patria Romanus; sed in ecclesia S. Marie Maioris Toletane per omnes gradus et ordines usque ad presbyterarum etiam euectus, ipsa die Circumcisionis Domini; in ede maiori S. Marie, presente ipso rege Witizane, metropolitanis, et episcopis, ac palatinis presentibus sacratur, et cum gaudio recipitur.

178. Confirmauit hic pontifex, quod Gundericus uiuus fecerat. Qui moniales S. Benedicti longe ab urbe degentes in solitudine prope uiam, que ducit Elboram, uel Talaueram, ad urbem transtulit, in edem SS. Petri et Pauli Pretoriensem.

179. Hac per Gundericum facta translatione, ei fauet honorans Synderedus memoriam magistri et antecessoris sui.

180. [1Kb] Hoc anno iubet Witiza ciuitates muratas muris nudari, arma deiici, preter Toletum, Legionem, Asturicam; quod sibi persuaderet in omni casu sibi fore fideles.

181. [1Kb] Constantinus papa monet Witizam, ut legem abroget de ducendis uxoribus per sacerdotes; alioquin  eum regno priuatus: ille uero impatiens ire, nichiloque melior factus, minatur sanctissimo pape, se propediem Romam cum exercitibus aditurum, eamque captam exspoliaturum sanctis suis ornamentis, ut olim fecerant maiores sui, uel dirutam desolaturum.

182. Concordius, Toletanus diaconus, composuit homiliam in laudem S. Turibii, ex monacho Benedictino pontificis Palentini; que sic incipit: In nostrum.

183. Synderedus, episcopus Toletanus, iubente rege Witizane, male tractat presbyteros sancte ecclesie Toletane, qui se flagitiosis regis conatibus uiriliter opponebant [al., quia se flagitiosis regis conatibus uiriliter opponebat].

184. [1Kb] Witize consilio impulsuque Synderedus Toletanus patiturus ut Oppas [archiepiscop. Hispalensis] frater Witizanis  moribus nichilo Witizane melior, inuadat constupretque castissimam sanctissimamque, et immaculatam sedem Toletanam, que eo usque uno legitimo consociata sponso, sanctissime felicissimeque uixerat; nunc infeliciter, Oppane constupratore.



DCCXLIX. DCCXI.

185. [2Kb] Rodericus Palatinus, de regio sanguine Gothorum, fauentibus nonnullis gentis sue et generis, inuadit regimen contra Witizanem; ille uero uel morbo, uel cede, Toleti decedit, anno 10 regni sui uicesima die mensis Decembr., exosus Deo hominibusque tyrannus; et sepelitur, sine lacrymis, in ede S. Leucadie Pretoriensi in urbe.

186. Synderedo Romam profecto, nolenteque ferre uim tyrannicamque oppressionem Oppanis intrusi, metuque Saracenorum irruentium, relicta sede Toletana, Romam petit.

187. Succedit in sede Toletana, Synderedo Romam  profecto, archiepiscopo Tolet. die 22 eiusdem mensis  Suincredus, presente Oppane, rege Roderico, et episcopis et palatinis.

188. [32Kb] 188. Rex Rodericus, in principio regni sui, lege lata legem Witizanis de clericis uxorandis, et alendis simul [al., secum] compluribus uxoribus, abrogauit, et Oppanem Ecclesia Toletana depulit; Cabam Florindam, filiam comitis Africe limitanei Iuliani, uiolat. Arabes Hispaniam adeunt.



DCCL. DCCXII.


189. Seniores ecclesie Toletane, mortuo Suineredo, Iulianum, cognomento Urbanum, Toletane sedi preficiunt, etate confectum, discipulum S. Ildefonsi Toletani.

190. Coacta est Londini in Anglia synodus pro sacrarum imaginum defensione, ut synodus Constantinopolitana prima.



DCCLI. DCCXIII.

191. Synodus Romana prima pro defensione sacrarum imaginum.



DCCLII. DCCXIu.

192. [3Kb] Die 11 Nouembr., et Dominica, Rodericus, ultimus Gothorum rex, curru subuectus eburneo, trahentibus  sex candidissimis equis, serico auroque uenustus [al. uestitus], a Saracenis prelio uictus est post octo dies, post uarios ancipitesque bellorum casus; et ex eo tempore paulatim uenerunt Hispanie in manus Arabum uictoriis insultantium et grassantium.

193. In Betonia, oppido Sarandule, ad montem quemdam, ubi a primis Christiane religionis in cunabulis constructum erat templum S. Saluatoris celeberrimum, multi ex uariis partibus confugiunt pontifices; qui plebes eo confugientes docebant, et sacramentorum eduliis nutriebant; et a Mauris obsessi, dum sacris operarentur, seruata in puteo profundo sanctissima eucaristia, omnes necati sunt. Erant ex iis Cauriensis, Elborensis, Ciuitatensis, Salmanticensis, uisensis, Lamicensis, et non pauci sacerdotes et diaconi sanctissimi.



DCCLIII. DCCXu.

194. Hoc anno imp. Constantinopolitanus Anastasius coactus, imperio se abdicauit XIu Kal. Septembr.

195. [1Kb] Per hec tempora S. Babylas, episcopus uirinensis et Pampilonensis  animo uidendi captiuos et miseros Muzarabes, Toletum uenit; et inde ad Odonem oppidum; et prope in eremiteriolo pueros docet primas litteras; et uenit cum duobus fratribus, qui fiunt eremite; et postea omnes martyrium patiuntur.



DCCLIu. DCCXuI.

196. Hoc anno succedit in sacrosancta Petri principis apostolorum sede Constantino pape Gregorius huius nominis secundus.

197. Eodem anno synodus Romana sub Gregorio papa secundo.



DCCLu. DCCXuII.

198. [11Kb] 198. Hoc anno Iulianus, cognomento Urbanus, cum principe Pelagio, aliisque ducibus palatinis, Toleto in Asturias asportant arcam sanctarum reliquiarum, et corpora SS. Iuliani, et Compluto Asturii, cognomento Serrani, sanctissimorum olim episcoporum Toletanorum, metuentes ne capta al. captiuitate] ciuitate per Saracenos illas irreuerenter et impie tractarent.



DCCLuI. DCCXuIII.


199. [1Kb] Eodem etiam anno, mensis Iulii die 4, quidam de genere sancti Ildefonsi, primi nobilesque palatini, qui putauerant aliquando posse Toletum defendi, ac ob id detinuerant eius ad Asturias translationem; iam defensione diffisi, effodiunt corpus sanctissimi consanguinei, ciuis et patroni Toletani, et ad urbem Zamoram efferunt; ibique cum thesauro celesti remanent; et illis morientibus memoria corporis excidit.



DCCLuII. DCCXIX.


200. [2Kb] uigesima quarta die mensis Maii, festo sancti Urbani pape et martyris, Feria sexta occupant Arabes Toletanam urbem, sub ea pactione, ut septem ecclesie remanerent pro Christianis Muzarabibus, ibidem manentibus, cum graui etiam tributo.



DCCLX. DCCXXII.

201. [1Kb] Synderedus, olim archiepiscopus Toletanus, interfuit et confirmauit quoddam concilium Romanum sub Gregorio papa II, nec multo post Rome grandeuus moritur, dolore confectus malorum Hispanie; ac in basilica Petri sepelitur.

202. [3Kb] Florebat ciuitas Granata, que et Illiberis Florentina; cuius prima domina Natta dicta quia . . . . .



DCCLXII. DCCXXIu.

203. Beba Anglo-Saxo, monachus Benedictinus, floret.

204. Ioannes Mansur, Damascenus, uir doctus et pius.



DCCLXIII. DCCXXu.

205. Synodus Orientalium contrahitur in Tyro, pro defensione sacrarum imaginum, Ioannis Damasceni opera.



DCCLXIu. DCCXXuI.

Hoc anno habita est sancta ecumenica synodus Romana contra hereticos Iconomachos.



DCCLXu. DCCXXuII.

206. Flauius Eutychius patricius succedit in officio Paulo exarcho Rauennatum; fuit uir egregius et prestans. Toleti celebris est memoria sanctorum Iusti et Abundii sub Numeriano in Betica passorum, a tempore S. doctoris Isidori, qui illos eleganti hymno decorauit.



DCCLXuII. DCCXXIX.

207. Synodus Constantinopolitana contra imagines.



DCCLXuIII. DCCXXX.

208. Gregorius II obiit Rome III Idus Februarii.



DCCLXIX. DCCXXXI.

209. Gregorius III succedit in sede Petri Gregorio II.



DCCLXX. DCCXXXII.

210. Synodus collecta Auguste in Germania a S. Bonifacio.



DCCLXXII. DCCXXXIu.

211. Theodorus episcopus XLIu Mediolanensis, et S. Bonifacius, primus Archiepiscopus Moguntinus, florent.

212. Urbicarius, primus archiepiscopus uiennensis, celebratur.



DCCLXXuIII. DCCXL.


213. Gregorius III obiit Iu Kalend. Decembris.

214. Leo imperator obiit Constantinopoli XIII Kalend. Iulii.



DCCLXXIX. DCCXLI.

215. Zacarias monachus, ex presbytero cardinali creatur papa Kalend. Decembr. consecratur III Nonas Decembr.

216. [6Kb] Quarta die Octobris moritur Toleti sanctus uir Iulianus, cognomento Urbanus, uir plus, doctus et excellentis spiritus; nec multo post S. Euantius archidiaconus.



DCCLXXXII. DCCXLIu.


217. [1Kb] In Carpetanie finibus multe uirgines moniales Benedictine, ne uiolarentur a Mauris, a Deo consecute sunt ut a terra absorberentur; quedamque campanula statis diei horis, qua uocante conueniebant ad preces, auditur.

218. [2Kb] Hoc loco nonnulli ponunt Suineredum, et annos 11 dicunt ab illo gubernatam sanctam Ecclesiam Toletanam, in miserrimo temporum et rerum afflictarum quidem successu.

219. [3Kb] In Carpetania, tractuque Aurelianensi S. ueranus exsulat, episcopus Tarraconensis. Colitur die 19 Octobris.

220. Pelagio diuinitus in spelunca liberato, succedit filius Froila; Froile uero Aldefonsus catholicus gener.



DCCLXXXIu. DCCXLuI.

221. [4Kb] Petrus, cognomento Pulcher, regit Ecclesiam Toletanam post Concordium, et prius alios annos quinque. Fuit hic scriptor nobilis, et acerrimus fidei defensor.

 222. [1Kb] Hoc tempore scribit etiam Toleti, iam etate ingrauescente, diaconus Iulianus Lucas, qui de rebus Hispanie libros edidit.



DCCLXXXuI. DCCXLuIII.

223. [1Kb] Etiam florebat Toleti sanctissimus uir Odoarius [al. Frodoarius] episcopus Accitanus, et Ioannes episcopus Hispalensis, qui sacras Scripturas de Latino transtulit in Arabicum, que iam in Hispania lingua uulgaris erat; in exiguo fuit usu lingua Latina.

224. S. papa Adrianus scribit ad Egilanem episcopum Illiberitanum, ex abbate monasterii Agaliensis Toletani.

225. S. Urbicius asportat corpora sanctorum martyrum Iusti et Pastoris intra urbem Complutum, id est, Guadalfaxaram, ex Campo laudabili, ubi prius sepulta fuerant et reperta diuina reuelatione ab Asturio Serrano; translata primum in Galliam, deinde prope ciuitatem Hoscam.

226. [10Kb] Egile, abbatis Agaliensis, et episcopi post Illiberitani, Toleti celebris est memoria. Hic in urbe Tadere, seu Secura, natus.

 227. [3Kb] Sub Egila floruit Toleti uenantius monachus, qui fecit Homiliam S. Adelphi, Toletani pontificis; que falso ascribitur Petro episcopo Rauennati.

228. [1Kb] Passus est Ledesme, que Latine Bletissa dicitur, S. Nicolaus, puer undecim annorum, dictus, cum erat Saracenus, nomine patrio Halli, Alcamanis Saraceni reguli filius, Galafri regis Toleti frater; Galliane, coniugis Caroli Magni, patrui [al. patruus], et cum eo duo presbyteri Muzarabes Christiani, Nicolaus et Leonardus, pridie Kalend. Nouembr.



DCCXC. DCCLII.

229. [1Kb] Cixilla, Petri Pulchri archidiaconus, fit Toleti pontifex. Preest annos 21 sub Iuceph [al. Iuphed] et Abderamam, regibus Toleti.



DCCXCIu. DCCLuI.


230. [1Kb] Hoc anno delatum est corpus S. Leucadie uirginis et martyris, Toletane ciuis et patrone, Ouetum Toleto per Argericum abbatem Agaliensem, et Petrum abbatem S. Leucadie, et Andream Muzarabem Abenlupi Ficulnei filium, et alios uiros Toletanos primores.



DCCCIX. DCCLXXXI.

231. [5Kb] Sub hoc tempus uenit Toletum Carolus Magnus sub rege Galafrio, eiusque filiam Gallianam, Christianam factam a Cixillane pontifice Toletano, duxit uxorem; pro qua singulare certamen iniuit cum Bradamantio, regulo Complutensi, uel Guadalfaxare, uaste molis toruique uultus gigante; quem in prelio uictum interfecit.

232. [1Kb] S. Urbicius, S. Bafardi [leg. Bassacii] abbatis Benedictini discipulus, in ualle-nocea [lege ualle-Nocita, et uide Fr. Diegum in Antiquit. Hosce lib. II, c. 33, fol. 275, col. 2. D. L] floret: colitur Kalend. Nouembr.

 233. [1Kb] Toleti conditum est templum S. Thyrsi uernule Christi, ciuis Toletani, passi Apollonie in Grecia, prope Mezquitam maiorem; consecratumque est a Domino Cixillane archiepiscopo Toletano, cum magno periculo.

234. Abdalla, primus rex Secure, mirifice floret opibus et fama.

235. Petrus, abbas Agaliensis, Toleti in pretio habetur.

236. [5Kb] Celeberrimus habebatur in Hispania Cixilla, quod anno 776 contraxit concilium Toleti ex mandato litterisque Adriani pape contra Egilanem episcopum Illiberitanum, nolentem die Sabbati a carnibus abstinere; concurrunt ad concilium ex omnibus Hispanie partibus.



DCCCXX. DCCLXXXII.

237 et 238. [1Kb] Elipandus, archidiaconus Cixilanis pontificis Toletani, succedit in sede patriarchali Toletana pro domino Cixilane, magistro suo; ad annum 810 preest.

239. Mala persuasione Felicis Urgelitani pontificis, magistri sui, labitur in fedum de Adoptione Christi errorem; sed epistolis Adriani pape et Caroli Magni Pipini Francorum regis filii, ad mentem et uerum sensum Ecclesie redit.

240. Florebat Toleti Ioannes presbyter, doctus et sanctus; ad quem mittit litteras Adrianus Papa Romensis.

241. [1Kb] Hoc tempore Muzarabes Toletani grauiter premuntur a Mauris, impositis nouis uectigalibus.

 242. Hoc anno fui Lugduni, et ex conuictu cum uiris et tabulariis eius Ecclesie, cognoui duos fuisse Genesios; alterum seniorem, ante circiter 200 annos [imo leg. qui ante non multos annos], uel saltem 140 [al. 150], alterum [qui paulo prius] decesserat, dictum Abhelardum, consanguineum Caroli Magni, qui monachus Benedictinus maluit quietem, quam negotia.

243. Hic ipse interfuit concilio Francofordiensi: et non assensit errori Gallorum et Germanorum, asserentium sacras imagines habendas, non colendas. Contra quem senserunt omnes doctores Hispanie.

244. [6Kb] Magia per demones Toleti docetur in spelunca, quam dicunt uulgo Herculem condidisse; unde diuulgari cepit per Hispanias, et dicitur Scientia Toletana.

245. Catholico regi succedit Froila, Froilani Aurelius, Aurelio Silo, Siloni Alfonsus Castus, huic Mauregatus.

246. [1Kb] Silo rex mortuus est, sepultusque Prauie in templo S. Ioannis Baptiste, quod ipse condiderat.



DCCCXXI. DCCLXXXIII.

247. Siloni succedit solus in Ouetensi regno Alfonsus Castus, strenuus uir, et pudicitie studiosus.

248. Mauregatus, patruus Alfonsi regis, uir spurius, contra regem Alfonsum rebellauit periculose.



DCCCXXIII. DCCLXXXu.


249. In Castro Octauiano prope Barcinonem sancta Maria, Ioseph, uictor, et Theodorus, sancti Dei.

250. Hoc anno Elipandus Toletanus pontifex miserat legationem ad Carolum Magnum, et librum, in quo petit uehementer ab eo, eum legi faceret.



DCCCXXIu. DCCLXXXuI.

251. [1Kb] Toletani grauissime ferunt iugum Maurorum.

252. [2Kb] Synodus uniuersalis Nicee septima habita, tercentum et quinquaginta episcoporum, contra hereticos Iconomachos congregata; in qua interfuit Pantaleon episcopus ualentinus ex Hispania, et Theodorus presbyter Bade prope Carthaginem Spartariam , olim dicta Thyar. Interfuit etiam Nicephorus presbyter S. Marie de Columna ecclesie Cesaraugustane, et Agapius S. Thyrsi monasterii Toletani abbas, pro domino Elipando pontifice Toletano, eiusque uicarius.

253. Hoc anno moritur degener rex Mauregatus; ex equo celo serusque [al suisque] exosus, sepelitur uero Prauie.

254. Et Abderahmam, Maurorum imperator, moritur Cordube post annos 29 imperii Saraceni.

255. Hoc tempore Zuleiman rex Toleti fit etiam rex Cordube; succeditque in imperio Mahumetano totius Hispanie patri suo Abderahmam, ipse natu maximus.

256. Moritur admodum senex post triginta annos Turpinus, qui scripsit grauiter uitam Caroli Magni; posuitque eum Adrianus [al. Gregorius] papa pro sancto Rebobero exsule.



DCCCXXuIII. DCCXC.

257. Socrates, Sozomenus, Philippus, scriptores ecclesiastici, et doctrina Ioannis Cassiani monachi, florent.



DCCCXXXI. DCCXCIII.

258. Adrianus papa synodum contrahit Rome [al. Francfordie].



DCCCXXXIII. DCCXCu.

259. [1Kb] Elipandus archiepiscopus Toletanus, hoc anno Toleti synodum contrahit petitione sancti regis Caroli Magni, et hortatu Gumesindi archidiaconi Toletani, discipuli sui, et Lupi uiri Muzarabis, Toletani primarii, die 13 mensis Aprilis, die Dominico, in die festo S. Hermenegildi regis et martyris, apud S. Iuste secretarium: ad quam conuenerunt multi episcopi et abbates, et coram illis dixit Elipandus, se stare determinationi sancte Ecclesie Romane circa determinationem negotii de adoptione Christi  idque cum lacrymis tam eius quam aliorum.

260. [2Kb] Peracto concilio, egit gratias Elipandus Carolo Magno; scribitque sancto pontifici Adriano, qui uehementer gauisus illi gratulatur: mittitque Elipandus multos libros Gothice scriptos ad Carolum.



DCCCXXXIu. DCCXCuI.

261. Defuncto papa Adriano, succedit illi Leo III papa. Hoc anno habetur in Germania synodus Aquisgrani.



DCCCXXXu DCCXCuII.


262. Constantinus imperator coactus est ab Irene abdicare; que regit imperium cum multa laude.



DCCCXXXuII. DCCXCIX.

263. [1Kb] Corpus S. Iacobi, Zebedei filii, quod ubinam tumulatum iaceret, multos annos penitus ignorabatur, a Theodomiro Iriensi pontifice diuinitus patefit.

264. uenerunt auxilio regis Alfonsi, cognomento Casti, quidam duces, comes Cenomanensis, Anselmus comes palatinus, Rolandus frater Abhelardi, cognomine Genesii; et postulauerunt corpus S. Leucadie uirginis et Martyris, Toletaneque ciuis, Toleto delatum Ouetum; et rex non potuit ullo modo negare. Delatum est ad urbem Suessonum, et post ducentos annos a quodam comite Montis Henao, in Hannonia, Suessonibus ad Cellense monasterium S. Gisleni, episcopi et confessoris.



DCCCXXXuIII. DCCC.

265. [1Kb] Hic annus felix fortunatusque fuit orbi quidem Hispano, Carolo Magno regente Rome imperium occidentis.



DCCCXXXIX. DCCCI.

266. Collecta est in Germania synodus Saliburgensis.



DCCCXLI. DCCCIII.

267. Moritur Constantinopoli sanctus patriarcha Tharasius, maximus fidei defensor, uII Kalend. Martii.



DCCCXLIu. DCCCuI.

268. Nortingus episcopus hac tempestate floret.



DCCCXLuIII. DCCCX.

269. [1Kb] Hoc anno Elipando archiepiscopo Toletano, uiro prudenti, humili, ac in zelo fidei catholice feruenti, sancte mortuo sufficitur archidiaconus eius Gumesindus. Ipse uero cum pauperum et uiduarum lacrymis sepelitur in ecclesie S. Iuste secretario.

270. Gumesindus successor ac discipulus illi posuit ex more Gothico carmen sepulcrale.

271. [11Kb] Multi ex Hispania, precipue Toleto, ex Muzarabibus, pressi iugo Saracenorum, quesitis occasionibus, clanculum, ut possunt, ad Gallias confugiunt.

 272. [2Kb] Hoc anno comes Suessonensis ab Alfonso impetrat corpus S. Leucadie; defertque Oueto Suessonem.



DCCCLIu. DCCCXuI.


273. Hoc anno cogitur in Germania synodus Triuiacensis [al., Aquisgranensis].

274. Hoc etiam anno contrahitur synodus ad uillam Theodonis.



DCCCLu. DCCCXuII.

275. [4Kb] Carthagine Spartaria habetur in pretio memoria sancti abbatis et episcopi Abhelardi, cognomento Genesii, ex genere Caroli Magni imperatoris, qui post ibi fuit.

276. [4Kb] In honore precipuo habetur per Hispanias Epistola catholica S. Iacobi Zebedei filii, quam scripsit duodecim tribubus per Hispaniam dispersis: quod ex apostoli Iacobi discipulis acceperunt posteri; ab his S. Melantius, usque ad hec tempora; hinc Dexter, Maximus, Isidorus collegerunt. Et habetur in Missa sancti Iacobi a Pater noster, a discipulis sancti Iacobi incepta, a Melantio aucta [al., ab eius discipulis incepta, a Mantio, et ab aliis aucta]: ubi citantur testimonia huius Epistole, tanquam Iacobi Zebedei; que Missa toti Hispanie et Gallie Narbonensi communis fuit. Que uidere non potuit Eusebius Cesariensis, et ideo Ierosolymitano Iacobo, ut notiori, illam attribuit.

277. Hoc tempore Nicander peta Hispanus Toleti floret.

 278. [1Kb] Artinodus [al. Erthinodus] monachus Gothus Augustinianus, in Scisle Toletano monasterio huius ordinis, ut martyr, in pretio habetur.

279. Stephano Quinto succedit in sede Petri Paschalis.



DCCCLuIII. DCCCXX.

280. Gratiosus episcopus XLIu, Rauennas multum floret.



DCCCLXIu. DCCCXXuI.

281. Dum sanctus Abhelardus, cognomento Genesius, erat in exsilio apud Carthaginem Spartariam, apud insulam Eron  multis ultro citroque missis litteris se consolantur, ipse Gumesindusque Toletanus archiepiscopus, qui ex eodem erat genere et gente progenitus.



DCCCLXuI. DCCCXXuIII.

282. A Machometo Toleti rege edificatur mirus pons super Tagum ad alueum [al. columnam] S. Leucadie pretoriensis.



DCCCLXuIII. DCCCXXX.

283. [4Kb] Gumesindo archiepiscopo Toletano succedit in sede Wistremirus archipresbyter Toletanus, uir sanctus, pius, et in pauperes egregie propensus; sedet annos 28 sub gubernatore ciuitatis Toletane Ambrosio.

284. [13Kb] Erigitur [al., eligitur] Toleti academia philosophie, medicine et astrologie, eo concurrentibus Hispanie doctissimis.



DCCCLXXIu. DCCCXXXuI.


285. [2Kb] In territorio Zamorensi, oppido Albugensi, floret, opinione rare sanctitatis, Seculina uirgo Benedictina.



DCCCLXXuI. DCCCXXXuIII.

286. Aluarus et Isidorus, fratres S. Eulogii, qui post fuit electus archiepiscopus Toletanus, ad Boioariam exsulant.



DCCCLXXuIII. DCCCXL.

287. [2Kb] Theodemirus monachus Benedictinus, episcopus, Calagurritanus, Claudio Taurinensi episcopo succedit.



DCCCLXXXII. DCCCXLIu.

288. Hoc anno fit iudex Muzarabum Gundericus Toleti, uir pius, iustus et Deum ualde timens.



DCCCLXXXIu. DCCCXLuI.

289. Martinus Secundus, Romani pape fama [al., frater] in Gallecia floret.

290. [2Kb] S. Aluarus, socius S. Eulogii, mirifice floret Cordube.

291. S. Fructuosi memoria celebris habetur apud Ligures.

292. [12Kb] Contra Claudium episcopum Taurinensem Iconomachum scribit S. Wistremirus archiepiscopus Toletanus.



DCCCLXXXuI. DCCCXLuIII.


293. 3Kb] S. Blasius, episcopus et martyr, qui in Hispania apud Centumfontes, oppidum Celtiberie, passus est tempore persecutionis Neroniane, anno sexagesimo septimo; miraculis celebris [al., crebris] micat.



DCCCLXXXuIII. DCCCL.

294. [1Kb] S. Anacirardus eremita ex Germania uenit in Lusitaniam, et in ripa fluminis Tagi, prope ciuitatem Scalabim, sancte degit; et reuersus ad Italiam, non procul a lacu Tigurino, uulneribus confectus, martyrizatur die 4 Februarii.



DCCCXCu. DCCCLuII.

295. [1Kb] Patitur Cordube Rodericus et Salomon, domo Lusitanus, prope urbem dictam in Betica Tuccim uetus, aliquibus Fossina.

296. Hoc anno Wistremirus, Toletanus primas, iubet deponi Samuelem episcopum Illiberitanum, propter nefandam uitam: quod exsequitur Dauid Hispalensis archiepiscopus; sufficit illi Geruasium.

297. [1Kb] Hoc anno sufficitur per Toletanum Wistremirum, defuncto episcopo Urcitano  Genesius, alias Abhelardus episcopus, qui fuerat Lugdunensis in Gallia, uir sanctus, Milonis cognomento Bernardi filius, frater uero Rolandi, ducis Palatini.

298. [1Kb] Wistremirus uir sanctus  Lupi Ficulni frater,  domo Toletanus, ex ipsis eius Muzarabibus natus, senio confectus moritur. Sepelitur in ede S. Iuste. Succedit illi Bonitus, qui posuit sepulcrale carmen:


. Obiit in pace S. uir Wistremirus 31 Decembris .



DCCCXCuI. DCCCLuIII.

299. [1Kb] Eligitur in concilio episcoporum Toleti sanctus Eulogius.



DCCCXCuII. DCCCLIX.

300. [4Kb] Bonitus, sancte Ecclesie Toletane archidiaconus, eligitur Toletanus pontifex. De hoc dicitur iuisse ad patriam suam Clarummontem Aruernie, et ibi fuisse donatum ueste celesti a beata uirgine Maria: sed Toleti scriptis litteris ad Samsonem Cordubensem, ipse eum absoluit.

301. Leander, trigesimus sextus abbas Agaliensis, floret.



DCCCC. DCCCLXII.

302. [1Kb] Iulianus succedit in sede Toletana sancto uiro Bonito. Fuit doctus, ut illa ferebant tempora. Synodum cegit.



DCCCCIII. DCCCLXu.

303. [1Kb] Iuliano succedit Petrus, uir pius. Cegit synodum.



DCCCCIu. DCCCLXuI.

304 Succedit Petro alter Petrus in sede Toletana, uir bonus.

305. Floret memoria sancti Crescentis in Cesarone, et uienna, ubi fuit episcopus.

306. Floret in monte Serrato sanctus Ioannes Guarinus eremita.



DCCCCuII. DCCCLXIX.


307. [1Kb] Sub id tempus Dulcidius, presbyter Toletanus, ex Berta Osorii Gunderici sorore natus, orator regis legionis ad imperatorem Cordube.

308. Hoc anno fit translatio reliquiarum sancte Obdulie Palma Toletum.

309. [2Kb] Toletum fertur Indiculus luminosus, quem sanctus Bonitus scripsit Cordube.

310. Obiit Cordube sanctus uir patricius Aluarus die 4 mensis Maii.



DCCCCXX. DCCCLXXXII.

311. [1Kb] Marinus Columbi filius ex Gallecia, matre Hispana, et patre Fabricio, ex diacono cardinali consecratur papa 



DCCCCXXI. DCCCLXXXIII.

312. Theophylactus archiepiscopus Bulgarorum floret.

313. [1Kb] Habebatur pro martyre in Hispania comes Milo [al., Rolandus comes, cuius fuit pater Milo] de Angleris, cognomento Bernardus, leuir Caroli Magni; qui Milo cum filio Abhelardo, cognomento Genesio, uenit in Hispaniam, et recta adiit Alphonsum Castum, Legionis et Oueti regem catholicum, et detulit corpus S. Leucadie Suessiones [al., Suessonibus], ut refert Nitardus, nepos Caroli.

314. Selua, Abbas Agaliensis, Toleti mirifice floret.



DCCCCXXuIII. DCCCXC

315. Ioannes episcopus Toletanus nouem menses sedit.

316. [2Kb] In oppido Prunis, uel Pruse, in Carpetania, Raymundus Metallinensis pastor Lusitanus, mirus in pauperes, sanctus floret.



DCCCCXXX. DCCCXCII.

317. Ioanni Toletano succedit in sede Bonitus secundus, uir egregie mentis, et satis prouidus in pauperes et suos.



DCCCCXXXIII. DCCCXCu.

318. [1Kb] S. Ostanus [al., Ostianus], episcopus Aucensis in Hispania, interfuit concilio Ouetensi; moritur in tractu Biuariensi die 30 Iulii. Relatus inter sanctos in catalogo numeratur.

 319. Cordubenses Muzarabes edificant intra urbem templum; dubium ne Genesio martyri, ibidem passo in persecutione imperatoris Neronis, an Abhelardo, cognomento Genesio, consanguineo Caroli Magni, episcopo abbatique glorioso.



DCCCCXXXIu. DCCCXCuI.

320. [1Kb] Martinus [alii legunt Marinus, ex Iuliano. uide que diximus ad n. 311. D. L.] et Romanus, natione Galleci, mittuntur a Ioanne papa ad Alfonsum regem Legionis et Oueti



DCCCCXXXuIII. DCCCC.

321 [1Kb] Prunis [uide supra n 316 D. L.] in Carpetania moritur sanctus Raymundus Pastor, uir pius, simplex, mansuetus, largissimus in pauperes.



DCCCCXL. DCCCCII.

322. [1Kb] Bonito de uiuis sublato, sufficitur in sede Toletana patriarchali archidiaconus eius seruus Dei, non minus opere quam nomine; qui librum scripsit, quod Filius Dei Christus uidet in celo faciem Patris. Sedet annos septem.

323. Sancti Luciani pontificis et martyris, comitis sancti Dionysii Areopagite, ossa Bellouaco ad urbem uicensem translata sunt. Alii putant Leuciani reguli Carpetanorum corpus, passi cum Quiteria, cum corpore S. Marci [al. Martiani, al. Martie] allatum.

324. Opinio fuit, in Hispania predicasse Iacobum sanctum Euangelium. a fratre Ioanne nondum scriptum, ut docet Chrysostomus, et clare diuinitatis adyta orbi predicasse.

325. Corpus sancti Leuite uincentii Agenensis [al., Nonnagenensis] ualentia delatum per quosdam: nunc seruatur in Algaruio.



DCCCCXLIII. DCCCCu.

326. Due Remenses synodi de diuersis rebus collecte.



DCCCCXLuIII. DCCCCX.

327. [1Kb] Orontius episcopus Toletanus annos 19 sub Abderragmane et Almansore Toletum gubernantibus



DCCCCLII. DCCCCXIu.

328. [1Kb] Orontius congregat Toleti concilium episcoporum.



DCCCCLIu. DCCCCXuI.

329. Rhegino abbas Pruniensis, Benedictinus historicus.



DCCCCLuI. DCCCCXuIII.

330. Aegidius, Tusculanus episcopus, Ioannis pape legatus apostolicus, Polonos ad fidem Christianam conuertit.

331. Obiit uir sanctus Rudesindus pridie Nouembris; sepelitur Dumii.



DCCCCLX. DCCCCXXII.

332. Rodulphus Burgundio contra Berengarium imperatorem creatur imperator; durat in imperio annos quatuor.



DCCCCLXII. DCCCCXXIu.

333. Christiani Muzarabes miseris modis a Saracenis tractantur eo tempore; quorum odium id declarat.

334. Floret S. Eugenia uirgo et martyr; que in territorio Cordubensi urbe Utica  passa anno 923 patribus Cordubensibus Christianis, decollata est. Christiani Muzarabes, ob memoriam martyrii, posuerunt cenotaphium uersibus acrostichis.



DCCCCLXuIII. DCCCCXXX.

335. Thecla uirgo Benedictina floret sanctitate, Conche camporum.



DCCCCLXIX. DCCCCXXXI.


336. [4Kb] Hoc anno corpus S. Cyriaci [Forte legendum Cyrici, pueri, filii S. Iulitte D. L.] repertum est a quodam bubulco: quod ab Hispanis ad Gallias prius allatum fuit.



DCCCCLXX. DCCCCXXXII.

337. [1Kb] Basilius sedet in sede Toletana annos 23 uir probus.

338. Hoc anno rex Toleti Mezquitam maximam amplificat.

339. Basilius scribit ad Siluanactum et Florecindum presbyteros.

340. [1Kb] Marinus diaconus Hispanus, Gallia ueniens, mittitur a Ioanne papa ad presulem Toletanum, qui libros Gothicos Missales, breuiarios, sacramentales, oratorios, examinans, catholicos inuenit.



DCCCCLXXIu. DCCCCXXXuI.

341. Basilius Toletanum concilium contrahit; quo prouidetur, ne Christiani detrimentum acciperent conuictu Saracenorum.

342. [1Kb] Basilio succedit Bonitus Tertius: sedet Toleti annos duos.



DCCCCLXXu. DCCCCXXXuII.

343. [6Kb] Ioannes, Seruus Dei succedit in sede; annos decem sedet.

 344. [1Kb] Sub hoc, et in hoc anno, multi martyres passi sunt in Hispania, et nonnulli degenerauerunt a fide. Qua de re exstat epistola elegantissima, zelo et feruore fidei plena, quam scripsit sanctus Ioannes Seruus Dei, Toletanus primas, ad omnes Hispanie Muzarabes; ut primas et patriarcha totius Hispanie, scripsit ad omnes Ecclesias Hispaniarum.



DCCCCLXXXII. DCCCCXLIu.

345 Quem ego subdiaconus Toleti cognoui, ac uirum sanctum et spiritu Dei feruentem expertus sum Toleti. Epistola incipit: Multorum relatu. Scripsit et ad Marinum, antequam esset pontifex Toletanus; responditque ei Marinus papa, missis etiam litteris amoris et beneuolentie plenis.

346. Celebratur memoria in Hispania sancti Agathangeli, passi cum S. Clemente Ancyrano episcopo. Fuit Agathangelus patre Romano Illici natus in Hispania.

347. Bletise florebant corpora trium sanctorum Pastorum.



DCCCCLXXXu. DCCCCXLuII.

348. [1Kb] Obiit sanctus pontifex Toletanus, Ioannes, cognomento Seruus Dei; et sepultus est in ecclesia S. Luce euangeliste.

349. Succedit ei in sede patriarchali uissitanus, uir magni consilii, et rare pietatis in omnes afflictos Muzarabes.



DCCCCLXXXuI. DCCCCXLuIII

350. Synodus Ingelhermensis in Germania 34 [al., 31] episcoporum.



DCCCCLXXXuIII. DCCCCL.

351. Berengarius rex Italie iunior hoc anno creatur.



DCCCCLXXXIX. DCCCCLI.

352. [339Kb] Nunilo et Alodia hoc anno patiuntur, me uiuente, in castro Wergeti, id est, Castellon; in castris uinariis in Batestania.

 353. Concilium habitum in Hispania in urbe Cesaraugustana, dictum uulgo Augustanum, uiginti quinque episcoporum.



DCCCCXCI. DCCCCLIII.

354. Adelagus [lege Adelgarius] Bremensis archiepiscopus, sedis apostolice legatus, uirtute, doctrina et religione multum floret.



DCCCCXCIII. DCCCCLu.

355. Bruno, Otthonis Magni imperatoris frater, archiepiscopus Coloniensis, uir in omnibus preclarus habetur.

 356. Agapeto pontifici succedit in sede S. Petri Ioannes XII.



DCCCCXCu. DCCCCLuII.

357. Concilium coactum hoc anno in urbe Rauennate.



DCCCCXCuI. DCCCLuIII.

358. Concilium Ingelheimense episcoporum sedecim.



DCCCCXCuIII. DCCCCLX

359. [1Kb] Smaragdus, Serlofridegodus [lege Ceolfridus] Angli, monachi Benedictini, uiri moribus egregiis prestantes, theologi insignes.

360. [1Kb] uite que adduntur Chronico De uiris illustribus Ildefonsi, composite sunt a Felice Toletano archiepiscopo, que incipiunt: Quamuis superius plurimi. Scripsit duodecim uitas, Xisti pontificis Romani; Macrobii diaconi; Philastrii Brixiensis episcopi; Theodori Mopsuestensis episcopi; Tyrannii; Rufini; uerecundi [al. uergundi] Uticensis in Africa episcopi, olim archipresbyteri Toletani; uictorini episcopi Legionensis; Idacii Lamicensis episcopi; Eusebii Dorolitani episcopi; Cerealis Castulonensis; Ferrandi Carthaginis Africe diaconi; Petri Ilerdensis episcopi, et Marcellini schismatici presbyteri.

361. [1Kb] Sanctus Iulianus scripsit uitam sancti Ildefonsi; Felix preterea scripsit uitam sancti Iuliani Toletani episcopi, idemque adiecit Chronico, quod sic incipit: In nomine Domini: Incipit Chronicon, quod sanctus Iulianus composuit. Illud: Natus [al., nactus] est autem Witiza, alii tribuunt Gunterico. Nihil de additione certe hactenus reperitur.

362. uelascus episcopus Aluendensis, [al., Albigensis] scripsit uitam Salli abbatis Aluendensis [al., Salui ab. et episcopi Albigensis] eius discipulus, ad cuius pedes iacet.

363. S. Godina, S. Geruasius, in Lusitania obiere hoc anno, prima die Octobris.

364. [12Kb] Scripsi ego uitam S. Petri, archiepiscopi Compostellani, cognomento Mansonii, Itali martyris [lege fil. Martini].

 365. [1Kb] Pars librorum moralium, que adducta fuerat ab ipso Leandro, Constantinopoli ad Hispanias allata est. Pro reliquis libris missus est Taio [al., Tico; D. L. Diximus supra, n. 100, de isto Taione Casaraug. episc.]; et hec  amissa est. Hec solum pars erat Rome; postea reliqui libri aduecti sunt, quorum meminit S. Isidorus in Leandro.

366. [36Kb] Multas habent Diptychas Ecclesie Hispanorum, que sibi cognite sunt. Toletana a tempore captiuitatis  habet illud principium, quod alie omnes ab anno 360, Pro spiritibus pausantium sanctorum episcoporum Hilarii, Athanasii, Martini, Ambrosii, Augustini, Fulgentii, Leandri, Isidori, Dauid, Iuliani, item Iuliani, Petri, item Petri.

A Felice usque ad Iulianum post Bonitum III ponuntur epicopi, qui maxime iuuerunt rem Hispanam, scilicet Hilarius Pictauiensis episcopus, Athanasius Alexandrinus, Martinus Turonensis, Ambrosius Mediolanensis, Augustinus Hipponensis, Fulgentius ex Carthagine Spartaria Astigitanus, Leander, Isidorus, Dauid Iulianus Hispalensis, Iulianus Toletanus doctor, Petrus Ilerdensis, Petrus Pulcher; idque more Grecorum, qui in principio Diptycharum episcopalium, aliarum Ecclesiarum premittebant aliquos insignes pontifices, cum quibus eorum Ecclesie Antistites aliquando communicauerunt. Id etiam fecere episcopi Aethiopes.

367. [3Kb] Solus Toletanus episcopus, ut primas Hispania, habuit olim ius pallii in Hispania.

 368. [1Kb] Etiam in media captiuitate semper seruata est obedientia, et reuerentia ab Hispanis pontificibus Toletano pontifici, ut patriarche, et totius Hispanie iam inde a principio Ecclesie Primati.





LIUTPRANDI ADuERSARIA.

 1. Duplex Legio: altera dicta Septima, Gemina, Pia, Felix, que Gothis flos ciuitatum est; et hec fuit regia sedes, episcopalisque, nulli subiecta pontificum Hispanorum, preterquam Romano pape. Altera, quam Urbicus fluuius lambit, et Benauentum dicta: hec paruit episcopi Asturicensi ; hec dicta Legio Urbica.

2. Legio Gemina, sedes episcopalis, paruit Bracarensi ad tempora sancti Lucii pape, qui creditur exemisse Legionensem episcopum a Bracarensi, quia contra uicinum Basilidem Asturicensem episcopum lapsum, mirabiliter dictis, scriptis factisque laborarat.

3. [14Kb] Aque Quintiane in Galleciis Lucensibus   sunt in monte Tebiceio fons quidam, qui fluit ac refluit, et fluctus habet instar Oceani, prope fluuium Loriam : quem cum uidisset Q. Metellus pretor, ante Christi natalem anno 140 miratus, ei proximoque oppido nomen imposuit, uocauitque Aquas Quintianas. Fluuius Loria uisus prope labitur in Simliam [al., Silum] flumen.

4. Aera DCCCLXuIII a natiuitate Domini 830, uixit sanctissima uirgo Lumbrosa ex oppido Cea, que frequentabat pareciam in diruto monasterio sanctorum martyrum Facundi et Primitiui cum Muzarabibus Christianis in magna uite sanctitate. Iacuit in illa parecia, donec per Alfonsum regem reparato monasterio; illuc ea translata est. Obiit non multo prius reparatione. Frequentantur eius reliquie  maxima populi ueneratione; colitur die 1 Nouembris; iacet in tumulo super duas columnas.

5. Carthagine Spartaria sanctus Constantinus confessor, uir clarissimus, multorum uirtutum gloria clarus, migrat confessor sub ualeriano 11 die Martii. Eodem die passio sanctorum martyrum Heraclii et Zozimi passorum pro Christi fide ibidem.

6. Dum transirem Pyreneum in confinibus Hispanie, reperi quod S. Felix colitur in ciuitate Spalatensi, uel Ispalensi; qui missus ab Hispanis episcopis huc, predicansque Euangelium, sub Diocletiano  martyrium consummauit XII Kal. Iunii. Sunt qui putant hanc eamdem ciuitatem esse Spartulacensem; non recte ii: nam in oppido Anzanego [al., Onzanego] sanctus episcopus et martyr colitur. Hic Felix creditur fuisse qui cum aliis tredecim episcopis confessoribus interfuit concilio nationali Illiberitano, et prefuit episcopus Accitanus; missus uero ab Hispanis episcopis, propter feruentem eius caritatem, prudentiam, scientiam et leporem, ad confirmandos in fide populos Hispanos, iuitque ad Celtiberos uascones, et Pyreneum accolentes.

7. S. Patricius, qui celebratur XuII Kalend. Aprilis, non fuit episcopus Aruernensis; sed creditur Malacitanus, qui interfuit concilio Illiberitano: postea, dum iret alio, uenit Aruerniam, et obiit.

 8. Heraclee in Hispania, que ciuitas Calpe dicitur, passionis recolitur triumphus S. Ianuarii Sarabriensis [al., Salariensis, et Salernensis] episcopi cum sociis, 7 Ianuarii: cuius meminit Dexter, aitque passum sub Diocletiano. Fuit episcopus, qui interfuit Illiberitano.

9. Quam Latini Murciam, Gotthi uocauerunt Bigastrum, Mauri Acatha, anno 900, ut coniicitur. uenit illo episcopus Bergare Thyestes, et mortuus est, iacetque ibi [al., estque martyrizatus ibi].

10. Melantius, uel Melanius, natus in maiori Britannia, uenit Romam, et a sancto Stephano missus Rothomagum, ibi aliquantulum temporis episcopale munus exercuit: post, nescio qua causa, uenit Athenas, et cum Sixto pontifice uenit Toletum, ubi  successit in episcopali sede Palmatio, uel Paulato. Interfuit concilio Illiberitano, post anno 305 uenit Rothomagum, et in 310 sanctissime mortuus est, ibique sepultus XI Kal. Nouembr.

11. uille Cassine, quam Mauri uocauerunt uillam, Castin, in confinibus Carpetanie, S. Nicasius, primus episcopus Rothomagensis, cum sociis patitur XI Octobris sub Domitiano, dum ibi predicat: misit Fescenninus, iussu [al., misso Fescennino, iussu, etc.] Domitiani, qui eos in Hispania occideret.

12. Anno Domini 302 Constantio Chloro et Galerio Maximino Cesaribus, coss. quartum, die 3 Aprilis,  die ueneris sancte, uel passionis Domini, per totum orbem indicitur persecutio, et anno 16 Melantii Toletani pontificis, iisdem consulibus, mense et die, diruta est Ecclesia Toletana B. Marie uirginis Assumptionis, a sancto Elpidio erecta, et a B. M. Marcello spatiis ampliata; solo equata est a [legi uidetur Teucris, sed libenter legam Duumuiris], iussu Diocletiani sub P . . . Daciano Hispanie preside, qui demolitioni prefuisse dicitur. Ex tunc creditur per orbem sacra synaxis fieri solita in speluncis, ut Rome in cemeteriis, Augustobrige  in antro, Toleti in spelunca, que uulgo dicitur Herculis, opere Romano, Libane in Celtiberia in speluncis, quas a cauitate foratas uocant, et sic in aliis antris.

 13. Dici non potest, quanta deiectio Christianorum animis accesserit hac demolitione et librorum incensione. Toletanos libros loco tuto posuit sanctus uir Melantius, et animabat Christianos ad tolerantiam cruciatus. Durauit demolitio sexdecim annos, donec anno 318 lex data est a Constantino, qua iussit restitui bona, fundos, solaria sanctis ecclesiis. Tunc reparata est S. Marie de Columna matrix orbis ecclesia, cuius imaginem et columnam Christiani absconderant, iuuante ualerio episcopo, et uincentio archidiacono. Toleti restituta est ecclesia Assumptioni sancte Dei Genitricis dicata; et denuo [al., de nouo] sancte Leucadie recens martyri, ciui et patrone, altera.

14. Non pretereundum est in iisdem aduersariis  meis, Camerinum, uel Marinum, uel Tamerinum, Toletanum pontificem, ad Sardiniam delatum cum aliis, adhuc durante persecutione Diocletiani 21 Augusti passum.

15. S. M. Pomponius Ianuarius episcopus Salariensis [al., Sarabriensis, uel Salanensis] fuit uir consularis, interfuitque, ut dictum est, concilio Illiberitano; predicansque in Heraclea ciuitate freti Herculei, per dira tormenta cum sociis pro Christi fide triumphauit.

16. [2Kb] S. uitalis, quem a fonte baptismatis sustulit sanctus Sebastianus, e Thermeda in Carpetanis Romam miles profectus, relictis filiolis, Iusto et Pastore, Complutensibus, 3 [Lege 2, ex Mart. Rom. 2 Iulii] mensis Iulii anno 290, prope Paduam [al.  Capuam] passus est.

17. Nicomede passus est in persecutione Diocletiani sanctus Flauius Antiochenus, uir consularis, et episcopus Illiberitanus [al., Illitercitanus], qui concilio  interfuit Illiberitano habito anno 299, uel circiter: qui negotiorum grauium causa Nicomediam delatus, cum fratribus Augusto et Augustino 7 Maii martyrium passus est.

18. Anno 313 Constantino et Licinio Augustis, consulibus tertium, sub Melchiade papa coactum est Toletanum concilium uniuersale totius Hispanie, preside Camerino, uel Tamerino, uel Marino Toletano: interfuit Leontius Bracarensis, Benedictusque Tarraconensis [al., Tabelonensis], Sabinus Hispalensis, Marcus Emeritanus; et alii complures episcopi sancti; mittunt conciliarem epistolam ad Melchiadem, quibus ille respondit.

19. Turibius notarius S. Leonis, archidiaconus Tudensis, succedit Ceponio episcopo Tudensi; moritur  uero uI Kalend. Nouembr. transflatus anno [al., era] 528. Is autem fuerat antea Tudensis [al., Iracensis], cum scripsit Idito.

20. Concilium primum Bracarense [al., Emeritense] habitum est Bracare, nondum ea parte Gallecie que est a Compostella in potestate Sueuorum, habitum anno 3 Richilanis, 2 Sueuorum regis, Idibus Martii, era 481. Pancratius erumnis confectus moritur anno 444; successit illi in sede Bracarensi Balconius uir pius, et zelo Dei plenus.

21. Predicationibus sancti pontificis Balconii et aliorum episcoporum, pullulantibus erroribus Priscilliani, Galleciamque uastantibus, Reciarius fit ex gentili Christianus, et mirifice fouet Ecclesias, et  catholicos, quibus publice predicatur fides catholica; et dat facultatem cogendi concilium ad Aquas Celenas ueteres, uti dictum est.

22. Fluminis Tenedi aque, presertim prope Guardiam oppidum, qua flumen labitur in Oceanum, quia lutulente sunt, et cenosis impedite uadis, Celene dicuntur quasi nigricantes, et Hispanorum more oppido nomen dedere, ut alias Sucro, uaccea, et Eminius.

23. uarada municipium est antiquum Carpetanie, in uia Toleto Complutum sic: Toleto Illescam XXIIII M. P., Titultiam M. P. M., uaradam uIII M. P. M., Complutum XXX M. P. et uiam uarada Segouiam f. c. [id est facere curauit] M. Fuluius Nobilior proconsul. Hic, scilicet uarade, recolitur memoria Nerei, Saturnini,  et 365 martyrum, qui erant in estiuis in hoc municipio sub persecutione Diocletiani, passorum 16 die Octobris. Crediderim hos passos Clunie, et reliquias aliquas illinc huc allatas, et ibidem aliquot  annis in Hibernis [al., Titulia uel Tulliani] uixisse concorditer.

24. [1Kb] Muris, oppido in Gallecia, in populis Tamaricis, ubi ex mari exundantique flumine fiebat peninsula, de qua Plinius lib. Iu, cap. 20, sanctus Theodorus monachus cultus est, uita miraculisque clarus, 2 Aprilis.

25. Ouetum  tempore Maurorum allata est arca Toleto cum reliquiis plurimis, et cappa, qua beata uirgo donauit sanctum Ildefonsum [scriptum erat Elephonsum] Toletanum antistitem, que fuit  candidissimi coloris, et corpora sanctorum Asturii, cognomento Serrani, et Iuliani, Toletanorum episcoporum.

26. In Gallecie ciuitate, Luco Augusti, memoria sanctorum martyrum Procli et Hilarionis sub Traiano passorum; quorum reliquie et Acta alio translata dicuntur.

27. Floret memoria sanctitatis, apud Lucum Augusti, sancti pontificis Odoriis [al., Odornis], qui reparauit hanc ciuitatem et ecclesiam, et illi sedem restituit anno 744, annis 27 post uastationem huius ciuitatis; moritur post sanctissime.

28. Acharte uel Murcie mansit episcopus, et templum ecclesiaque [al., Arcisa] tempore Maurorum.

 29. Ante Hispaniarum uastationem a Mauris, in ecclesiis cathedralibus eucaristia semper patens erat. Quam consuetudinem seruarunt antique Ecclesie, ut Toletana, Bracarensis, Lucensis, et alie, que non capte a Mauris, sed uel deserte uel admisse . . . . In aliquibus Ecclesiis, ubi frequentissimi Saraceni degebant, et Ecclesie erant debiles, id aliquando fiebat, sed raro.

 30. uia Antonini Emerita. Augusta Cesaraugustam, sic: Castra Iulia, uel Trogilium  M. P. M. XuII, Lacippeam XL M. P., nunc Madrigaletum [al., Mudrage]; Laucianam [al., Leucipam] XXIIII M. P. M. uillare Pedrosi Mauris; Augustobrigam M. P. M. XXII Caleram; Toletum M. P. M. Lu [al., LuII].

31. Itinerarium, quod Antonini Augusti nomine circumfertur, mire corruptum est, additis et subtractis mansionibus non paucis: primo ceptum sub C. Cesare, productum sub Augusto, positis tantum nominibus locorum sine milliarium numero; post addita sunt milliaria ab Antonino, et ob id illi tributus est labor, qui alioqui plurium fuit; addita nomina; ut Constantinopolis, Maximianopolis, Diocletianopolis,  quod est signum, tunc ultimam manum operi fuisse superadditam.

32. [3Kb] Cum Lusitaniam pertransissem, publica Saracenorum fide, uidi non longe procul Aeminio, in Campo Osensi, uetus et miraculosum stagnum, quod tot fecit miracula, et ecclesiam stantem, anno 942, conueni sanctum senem Heronium Bracarensem pontificem in Bracare [al., Conchere] ruinis, cum suis ouibus, officio sancti pastoris fungentem, et Aeminii sanctum uirum Gundisaluum, quem audiui post aliquot annos successisse Heronio.

33. [1Kb] Ego Chronicon meum, quod miseram Regimundo [al., Tractemundo], etiam transmisi  Heronio Bracarensi seni pontifici sanctissimo, et scripsi illi sequentem epistolam:

 »Sanctissimo Patri, et eminentissimo pape HERONIO, meritissimo Bracarensi archiepiscopo, LUITPRANDUS Toletanus subdiaconus debitam offert obedientiam, et salutem ac felicitatem eternam precatur.

»Efflagitasti a me seruulo tuo frequenti pene conuitio  quod pro tua in me prestantia iustius imperare potuisses,  ac pro mea in te meritissima obseruantia ad nutum ego parere debuissem cum inuisi S. Iacobi Zebedei filii, doctoris et apostoli nostri, sacra ex uoto limina, ut pleraque Lusitanie Gallecieque celebriora loca, et in primis sanctissimi doctoris, martyris et apostoli Petri, primi eiusdem apostoli discipuli, primique Hispanorum martyris, edem sacram, ac admirabiles reliquias, a te tuisque ministris Bracare Auguste tecto perhumaniter exceptus sum. Tunc cum sermonem facerem opusculorum meorum, et inter illa continuationis chronici mei ducti ad annum 960 ad Chronicon L. F. Dextri, et M. Maximi Benedictini monachi, sapientissimi pete, episcopi Cesaraugustani plane sanctissimi; tunc iniecta est tibi cupido uidendi litteras meas; quia uideras Dextrum et M.  Maximum, et studiis sanctarum Scripturarum, et legendis nostrarum rerum historiis solabaris labores prolixe et insuauis captiuitatis inter Mauros. Promisi statim misurum partum meum, uel potius abortiuum fetum, maluique qualemcunque tibi castigandum, quam nullum mittere, satius ducens parere comiter imperanti, quam reluctari comiter efflagitanti. An placiturum sit hoc meum obsequiolum, prorsus ignoro: si fuerit ingratum, tu uideris, qui iussisti; sin placeat, ceteros annos, quos addideram, tibi mittam. uale, sanctissime papa, et sanctum tuum, licet pauperculum, senatum fidelium, et ministros in primis clerumque saluta, qui uersantur inter lupos ut oues mansuete, ac barbarorum carnificine  in singulis horis subiacent, ferentes continuas iniurias maledictaque a Saracenis; quorum gladius eorum impendet ceruicibus. Sanctus senex Ioannes seruus Dei; Toletanus antistes, multum te salutari iubet; ac iniunxit mihi, ut de te scirem, an eius epistola encyclica in tuas manus uenerit. Iterum et tertio uale. Toleto, Iu Idus Octobris, era DCCCCLXXXI.«

34. Fluuius Sucro diuidebat Oretanos occidentaliores ab orientalioribus Bastetanis [al., orientales ab occidentalioribus]: et in Antonino populi Saltiga, et Putealia, sunt Bastetanorum in hac uia populi.

35. uia sic ordinatur in codicibus castigatioribus. Saltiga XuI M. P.; Putealia XXXII M. P., prope  Paracuellos; uallem longam XL M. P.; Branchales modo dicitur oppidum, unde eius principium sumitur: Urbiacam XXuI [al., Terbitium XXu] M. P. ; Allaborcium XXu M. P.;  Argiriam uI M. P.; Carenas, uel Callete M. P. M. XX, Carinenam, sermone Maurorum Longares M. P. M. uII; Cesaraugustam M. P. M. XXuI, Zaragoziam uocant.

36. [4Kb] Iulianus Lucas, auctor Grecus, Toletanus diaconus, refert Grecos, cum uenerunt in Hispanias, in Bastetanis condidisse oppidum dictum Dicearchia, uel Puteolos, aut Putealia, quod Mauri diruerunt; postea uenisse Campaniam [al., Carpetaniam], et alterum condidisse huius nominis.

 37. [1Kb] Sancta Potamiena, ciuis Putealiensis in Bastetania, filia M. Aurelii Decimi, prefecti legionis Septime, Gemine, Pie, Felicis, et S. Quintie Marcelle; soror Cecilie Quintie, que nupsit Druso ualerio Celiano ualentiniano; et isti fuerunt parentes M. Aurelii ualentiniani presidis prouincie Hispanie Citerioris; constant hec ex inscriptionibus.

38. Paracuellos dicitur, quasi . Cole a Mauris dicitur Almodouar.

39. Albacetem, oppidum Bastetanorum, condiderunt Cilices in Hispaniam uenientes a regione Cetide. uocant Mauri hunc locum Albacete, corrupte.

40. Arbucare in Celtiberia S. Papii martyris, qui uariis tortus cruciatuum generibus, tandem datis ceruicibus occubuit Iu Kal. Iulii anno 503, sub  Diocletiano et Maximiano imperatoribus, preside Hispanie P. Daciano, ibique eius memoria celebris est.

41. Aetate parentum meorum anno Domini 923, Martii 26, passa est martyrium uirgo sanctissima Eugenia, filia Christianorum Muzarabum in municipio Uticensi, quod in Conuentu Cordubensi uocarunt Marmoleios, iussu regis, et Miramolini Abderramenis, ferocissimi tyranni, fidei Christiane causa; et post carceres et supplicia, datis ceruicibus, martyr effecta est sub Blasio Toletano pontifice, Cordubensi N. honorifice sepulta est cum uersibus acrostichis in marmore celatis. Mirifice culta est, et erat in Oueto; Toleti et Gallecie colebatur.

42. Huius sanctissime uirginis et martyris Hispane  reliquie delate sunt ad uarias Hispaniarum partes; ubi condite sunt illi ecclesie.

43. In tabulario sancte Iuste reperi carmen hoc compositum a domino Blasio Toletano presule, prestantissimo illius seculi peta:

Eugenia hoc posita est tumulo celeberrima uirgo,
   Sanguine que Christi est testificata fidem.
Purpura quam decorat candenti sacra [al., infecta] colore,
   Laurea et exornat cui duplicata caput.
Multa tulit, sed plura refert ex hoste trophea
   uictrices lauros ether et ipse canit:
Miratusque canet uentura in secula mundus,
   Dum steterit tellus pondere fulta suo.
Toletum tibi, diua potens, tibi Corduba felix
   Patria, mansurum porriget usque decus.
Totaque iam refert parentum [al., Tricensis] Ecclesia laudes,
   Precipue indigeti soluet Ibera sue.
Morte paras uitam, penetras quoque funere celos,
    uulneraque ad superos expediere uiam.
Supplicibus te pande piam, portumque salutis:
   Diua doce miseros, diua tuere reos,
Quod patimur sat triste iugum, sit causa corone:
   Blasius hoc presul carmine te celebrat.
Toleti memor esto tui, ueterisque tuorum
   Maiorum sobolis: iam tua regna tege.
Eugeniam sequeris Pelagi, fortissime martyr:
   Moribus assimiles estis, et igne pares.
Efferus Abderamen Almanzor credidit ambos
   Perdere; utrumque tamen morte sub astra para [l. rapit]
uos eadem fortasse grauat custodia uinctos
    Compede, tum uinclis, tum pietate pares.
Quos ibi sermones seritis de morte ferenda,
   Pro pietate semel, proque pudore simul?
Eugenia, o Pelagi, tibi sit noua causa corone;
   Illa necem patiens te docet esse uirum.
Post cuius, testare fidem, uestigia constans:
   Illa tuo capiti serta nec una locat.
Gaudetis super astra duo de morte subacta,
   Nomine uelletis plura tulisse Dei.
uos rosa, uos decorant candentia lilia testes;
   Hinc rubor, hinc candor tempora uestra tegit.
In terris patria haud similis; tamen una duobus
   Patria communis regia celsa Dei.
Gaudete, o pugiles, memoresque estote clientum,
   Quos dubia exercet pugna, grauatque metus.
Presentes igitur populis pugnantibus este:
   Si nos aspicitis, uincimus et fruimur.
Si uincemus, erit palme pars maxima uestra:
   Gloria nostra simul, gloria uestra fiet.

44. Obiit sanctissima uirgo et martyr Eugenia uII Kalend. Aprilis, feria quarta hebdomade dicte in  Passione: quam post duos annos assequitur sanctissimus iuuenis Pelagius, ut creditur, natione Gallecus, qui ducem et magistram habuit ad martyrium sanctissimam Eugeniam era DCCCCLXI, anno duodecimo Abderramenis, huius nominis quarti dicti, cognomento Almanzoris; egira uero CCCXII. Seuissimus fuit hic imperator, et multas in Christianos edidit strages, ac fidei Christiane fuit hostis infensissimus. Sunt qui credant tunc occisam Toleti Mariam seruam Dei.

45. Queritur sanctus pontifex Innocentius I, in epistola ad episcopos Hispanie Toleti congregatos ad concilium, quod ex iurisperitis et causidicis fierent episcopi, ut quidam Fl. Rufinus consul cum Flauio  Eusebio [al., Cuselio] anno 347 fit episcopus anno 360 in Hispania, et Gregorius ex prefecto pretorio Gallie episcopus Illiberitanus: et, licet fuerint ambo uiri sancti et uite laudabilissime, pontifex fieri prohibet.

46. Sunt qui dicant sanctam Theclam Iconii natam, primam Pauli discipulam, eiusque predicatione conuersam, natam patre Hispano Celtibero, matre uero Iconiensi gentili durissima.

47. Anno tertio Sisenandi, sub Audace Tarraconensi pontifice, arca per mare Mediterraneum, angelo duce, deuecta est Tarraconem cum parte corporis sancte Thecle uirginis et martyris, discipule S. Pauli, cum inscriptione intus reperta, que significabat hoc: Anno 633 excepta est cum ingenti gaudio presulis et ciuium; ac res scripta per epistolam  ab Audace presule regi Sisenando, miram Hispanie letitiam attulit. Sub captiuitate Maurorum anno 960, cum ego illac transiui, sedulo custodiebatur in captiuitatis medio, permittentibus Saracenis, a catholicis Muzarabibus.

48. [1Kb] Et ad preces illorum qualecunque carmen lusi, quod et eis porrexi.

Diua potens superas inter numeranda cohortes,
   Prima ex femineo martyr opima choro,
 En patriam repetit tot iam uoluentibus annis,
   Et Laletanum sospitat illa solum.
Transmittit pelagus supero preeunte ministro,
   Paret et imperio uentus et unda suo.
Ex Celtibera genitor fuit urbe profectus;
   Illeque quos deamat filia Thecla fouet.
Ecce Luitprandus iam non nouus incola terre
   Hispane, externam carmine letus adit.
Accipe, que supplex tibi, uirgo, carmina sacrat:
   Pectore, pro templo, te quoque, diua, tegit.
Felix aduentus tuus est et letus Iberis;
   Est nichil ulterius Tarraco quod cupiat.
Te ueniente salus uenit, et sanctissima tecum
   Imponit uotis amplius illa modum.

In tempore Muzarabum erat Ecclesia Tarraconensis  S. Thecla uetus.

49. Sucro fluuius nascitur in Hispania in monte dicto Megarutula; quem Saraceni uocant corrupte Mogarruta, non procul a Turia, dicto etiam Ibero minore, a Mauris Guadalimar [al., Guadalauiar], quasi diceres fluuium aque crudioris [al, candide]: transit per urbem cognominem, dictam a Mauris Concham, a Malacha Celtiberorum urbe, dicta a Saracenis Malca, et a montibus qui Sagunto impendent: quam ciuitatem Carthaginenses demoliti, reedificantes Carthaginem Edetanorum uocauerunt, Itaque fluuius hic Sucro in pelagus Mediterraneum excursat [al., exundat]; non procul est a dicta Carthagine, et fluuio Ibero minore.

50. Duplex est Segueda: altera caput Bellitanorum  in Celtiberia, a Mauris dicta Borgia; altera in Areuacis, dicta Baleranica a Saracenis. Titios populos Thaust uocauerunt Saraceni, sicut Bisgorgitanos Gobia in ripa Iberi, ubi Cesaraugusta. Ad Dertosam sunt plusquam triginta populi Romani.

51. Axeniam ciuitatem in Aristis [al., Anstis] populis, uocant Saraceni Xixenam.

52. Colendam ciuitatem, Maluendam Mauri uocauerunt, illius colonia immunis.

53. Belsa post Oriola est dicta.

54. Ocile, ubi mercatus fuit Hispanorum Areuacorum, decurtato uocabulo corruptoque, Mauri uocant Ciria  et adhuc corruptius, Cinar.

55. Confluentia finis Arouacorum est uillanoua,  in confluenti fluminum Arlanze et Arlanzonis, que ibi iunguntur.

56. Ciuitates has in Areuacis sitas, et in Celtiberia, Pallantiam, Berlangam Mauri uocauerunt; Calagurrim, Caleruegam; Sigedam, Caias; Lauronam, uarzones.

57. Ausa, uel Ausona, in populis Ausetanis est, tempore Maurorum dicta Manresa, sicut Egara, Beseda, uel Bosque de Malatesta [al., Malatosca. uide n. 68].

58. In conciliis Toletanis alius fuit episcopus Castulonensis, et Castellanus; in Castellanis Castellum  caput fuit: quam urbem Mauri uocant Seselu. In tertio Toletano concilio confirmat Froiselus episcopus Castellanus, alius ab episcopo Castulonensi, qui ibi confirmat.

59. S. Maginus, alias Maximus, passus est uIII, M. P. a Tarracone in monte Palfuriano, 25 Augusti, sub Diocletiano, preside Hispaniarum Daciano, anno 302. Fuit ciuis Tarraconensis; egit uitam eremiticam.

60. Palfurius Sura, uir senatorius, amicusque Martialis, in senectute creditur sub Claudio fuisse Tarraconensis pretor, et prope Tarraconem oppidum a suo nomine condidisse Palfuriam, a Mauris post corrupta uoce Bufagraña.

61. Corpus sancti Sigismundi regis Burgundiorum  et martyris, ablatum ab urbe Sedunc, ad tractum Barcinonensem creditur delatum, et in monte Tesbiade depositum: quem montem Mauri uoce decurtata uocant Monseue.

62. S. Saluius episcopus Ambianensis, et martyr, creditur allatus prope Barcinonem ut S. ualentinus episcopus et martyr  ad monasterium quoddam prope Rubricatam urbem: nunc Manresam dicunt. Alii putant huius urbis Interamnii fuisse confessorem episcopum.

63. Reliquie S. Baudelii diaconi et martyris Nemausensis [al., Mamausensis], sub Iuliano passi pro fide, delate sunt Rodam  et Toletum: que post delate sunt in arca sacra Ouetum.

64. Septimo Septembris passa est sancta uirgo et martyr Regina apud urbem Alisiam, in confinibus Lusitanie et Carpetanie, sub Olybrio prefecto Hispaniarum, sub Diocletiano: cuius reliquie delate sunt sub Saracenis ad territorium Augustodunense. Mauri urbem Alisiam uocauerunt Alixam.

65. Mauri creduntur esse depopulati ciuitatem Egaram, olim sedem episcopalem, que tempore Gotthorum ciuitas fuit amplissima; cuius ruine in Laletanie fine uisuntur prope ciuitatem Basim, et exortum fontesque fluminis Clodiani, sic a nobili Romano Clodio uocati. Habet terminos Bordel dictum Burdus, Palada, nunc Paladera, Montesam,  montem magnum, Tespiadem, et Pouellam, ut nunc nomen habet.

66. [1Kb] Bentas Sualdi pro Emiliane Montesano facta est ante 1, Toletum.

67. Lugodini in Lusitania, quam urbem uocauerunt Mauri uitigodinum, S. Iustus, ut creditur, episcopus Egarensis, qui concilio Egare congregato subscripsit, et Amicus episcopus.

68. Quam urbem uocauerunt Gotthi corrupte Egaram, uocauerunt Latini Basedam in Castellanis; cuius meminit Ptolemeus .

69. Aera Ces. 759 Ioannes Egarensis, destructa  ciuitate sua, uix euasit; senex et confectus senio, peregre profectus est alio.

70. Antiquissimus est episcopatus Basedensis: nam S. Fructuosus, episcopus Tarraconensis et martyr, prius creditur fuisse ciuis et episcopus Basedensis, et inde translatus Tarraconem, ubi martyrium obiit illustrissimum.

71. Froiselus, episcopus Castellanorum, interfuit tertio concilio Toletano: huc, ex Dertosana sede, iussu regis gloriosissimi Recaredi translatus.

72. Apud Castellum Milledunum in Castellanis, a Mauris dictum Milloz corrupte, S. Leonis episcopi et confessoris  miraculis clari.

73. Sunt qui credant hunc episcopum fuisse, et  a uenetis delatum uenetias, datumque Leoni Mitamanensium episcopo in Castellanis, ad mare Mediterraneum; et, submerso oppido maritimis fluctibus, delatum fuisse Milledunum, et sepultum in cenobio S. Seruulis martyris; eius corpus uel reliquias illuc translatas fuisse, ad oppidum Milledunum, quod  Mauri more suo nunc uocant Milloz.

74. In Hispania, ciuitate Octogesa, quam Gothi corrupte et decurtate Ictosam dixere, celebrantur martyres Iuuenalis, Bonosus et Maximianus, sub Traiano passi, et S. uildefrius, eiusdem ciuitatis episcopus et confessor, miraculis clarus, ante tempora Constantini. Hec sedes in Hispania uetusta est; paret Tarraconensi, nec ab alio potest cogi episcopus  eius, nisi a papa. Interfuit concilio Gerundensi sub Ioanne Tarraconensi Frontinianus Ictogensis.

75. In Asturibus, Hispanie urbe Britonia, sanctorum martyrum Gorgonii, Firmi, Antonii, et Agapis uirginis, natorum in Nicea Bithynie, casu ad Hispaniam delatorum, in persecutione crudelissimi Decii: qui decimo Martii per uarios et terribiles cruciatus palmam martyrii tandem consecuti sunt.

76. Lucius, uel Lucas, episcopus Britoniensis in Hispania, petens Cesaream Cappadocie , cum sociis passus est sub persecutione Neronis, coliturque memoria eius, et Britonie, ut in propria sede, et Cesaree Cappadocie.

 77. In Austuribus prope Balobrigam in mari Oceano resident naues Nortmannorum, que precibus S. Gundisalui episcopi Mindoniensis, uel Balobrigensis, submerse sunt anno 846; ille uero moritur anno 850; colitur 1 die Nouembris.

78. S. Martinus ex Orientis partibus in Galleciam ueniens, conuertit ad fidem catholicam Sueuos; factusque primo est episcopus Britoniensis, uel Mindoniensis, post ex Britoniensi Dumiensis, tandem ex Dumiensi archiepiscopus Bracarensis.

79. Duplex sedes Dumiensis; altera in Asturiis, que Britoniensis; altera in Galleciis; et hec fuit monasterium, quod sanctus Martinus instituit.

80. Duplex Castulo, alterum dictum Castulum  [al., Castellum uel Cetulii]: ambo sedes episcopales.

81. In diuisione episcopatuum, sub rege Theodemiro, Sueuorum Magnetum, episcopatus Portuensis, oppidum, quod Saraceni uocauerunt Mauhnoca [al., Maulhoce], factum est sedes; durauit parum.

82. uectica sedes, Bracarensi subiecta, dicta est etiam Besea, uel Betaonia; a Mauris uero Barbola, in Portuensi sede. Sunt qui dicant esse quoque dictam Betonicam, a Betonibus proximis conditam.

83. Sancta Thyphenes creditur passa uectice, iudice Fl. Cesario, qui fuerat olim prefectus Rome, post sub Iuliano iudex Hispanie; tandem anno 397 sub Honorio, iam confectus euo consul  cum Attico.

84. Anno 15 Theudii regis Gotthorum, era uero DLXXXIu, celebratum est a Patribus prouincie Tarraconensis concilium uallense in oppido ualle, uallis Fauentine: nec legendum, nisi mendose, ualentinum, sed uallense, uel, ut alii codices habent, ualletanum, uel ualetense. Ibi colitur sacer Amatus, presbyter et abbas Tamirensis, 12 Septembris. Fuit Amatus oriundus ualle, patre Theodoro uallensi Hispano, qui duxit uxorem Gratianopoli in Gallia: natus est anno 635; obiit anno 695; translatus postea ad uallensem urbem, anno 712; tempore Saracenorum alio translatus.

85. Cum essem Fulde bibliothecarius, incidi in codicem conciliorum Toletanorum, in membranis,  litteris Gothicis scriptum, quem sanctissimus Elipandus Toletanus archiepiscopus ad Carolum Magnum Augustum transmiserat; ibique reperitur mutilum concilium Toletanum sub Iuliano Toletano archiepiscopo, era DLXXuIII, anno 9 gloriosissimi regis Theudii: quod uidetur nationale concilium, sic:

86. In nomine Domini nostri Iesu Christi incipit concilium Toletanum sub Iuliano, Toletano metropolitano, sub die XIu Kal. Decembris era DLXXuIII, anno 9 gloriosissimi regis Theudii.

»Cum ex consensu domini nostri gloriosissimi regis Theudii, omnes Hispanie metropolitani, aliique pontifices consedissemus Toleti, urbe regia, in Basilice S. Marie uirginis secretario, que uocatur Hierusalem, et de sanctissimorum Patrum  institutis, canonumque decretis, debita mentio haberetur; placuit nobis, omnibus in unum collectis, tractare de morum reformatione; ac si que decreta sunt in anterioribus conciliis, et temporum abusu deleta, denuo restaurare; et in primis fidem sancti concilii Niceni, litteris, mentibus et uocibus profiteri.

»Incipit fides, a sancto concilio Niceno edita. Credimus in unum Deum, Patrem omnipotentem, etc., usque ad uitam futuri seculi. Amen.«

Deerant in ipsa Synodo nonnulla folia, et ob id nonnulla capita, et primo, prima quatuor capita: sequitur uero caput quintum.

CAP. u. De clericis fictis.---»Clerici qui se fingunt habitu et nomine monachos esse. . . . .«

CAP. uI. Si presbyter contumax excommunicandus est.---»Si quis presbyter ab episcopo suo fuerit  degradatus, aut officio pro certis criminibus suspensus, et ipse per contemptum et superbiam aliquid de ministeriis exercuerit. . . . . .«

CAP. uII. De presbytero post ordinationes.---»Ceterum presbyter si post ordinationes aliquid acquisiuerit, illud obseruandum est, quod in canonibus de [al., consecratis] consecutis nichil habentibus institutum est.«

CAP. uIII. De uiduis et puellis religiosis.---»De uiduis et puellis, que habitum religionis in domibus propriis, tam a parentibus quam per se mutauerint, si postea contra institutum. . . . .«

CAP. IX. De querimonia plebium.---»Relata est coram sancta synodo querimonia plebium, quod sunt quidam episcopi nolentes ad predicandum, uel confirmandum suas per annum. . . . .«

CAP. X. De cura episcoporum.---»Sancimus omnibus episcopis curam laicorum instare; ut scilicet, quos fideles in fide Christi inuenerunt, nimio affectu diligant.«

 CAP. XI. Ne plures baptismales sint simul ecclesie.---»Plures baptismales ecclesie in una terminatione esse non possint.«

CAP. XII. Quomodo sint abbates eligendi.---»Congregatio debet sibi eligere abbatem post abbatis sui mortem.«

CAP. XIII. Puniendi sunt raptores alienarum sponsarum.---»Statutum est a sacro conuentu, ut si quis sponsam alterius rapuerit, publica penitentia multetur.«

CAP. XIu. De officio archidiaconi.---»Officium archidiaconi est, quando uoluerit euangelium legere, uel alium de diaconis precipere.«

CAP. Xu. De officio archipresbyteri.---»Ut archipresbyter sciat se subesse archidiacono, et eius preceptis sicut sui episcopi obedire.«

CAP. XuI. De officio sacriste.---»Ut sciat se sacrista subesse archidiacono, et ad eius curam pertinere custodiam sacrorum uasorum uestimentorumque  ecclesiasticorum.«

CAP. XuII. De quadam femina superstitiosa.---»De his etiam, super quibus interrogasti, hoc est, de illa femina, que menstruum suum sanguinem immiscuit cibo uel potui, et dedit uiro suo,« etc.

Finis huius canonis additus est ex concilio Toletano, tempore Maurorum.

CAP. XuIII. De custode Ecclesie.---»Custos sollicitus esse debet de communi ornamento Ecclesie et luminariis.«

CAP. XIX. De rebus libertorum.---»De rebus uero illorum, uel peculiari, qui a dominis propriis libertate donantur,« etc. . .

CAP. XX. Quomodo facienda charta ingenuitatis.---»Debent autem suprascripte ingenuitatis charte non solum nomen illius, qui has fieri rogat, sed etiam nomina sacerdotum . . .«

CAP. XXI. De instructione laicorum.---»Instruendi sunt preterea laici, quod nullatenus alio loco  manumittere possint proprios seruos, quos Dominicis castris aggregari decreuerunt,« etc.

CAP. XXII. De alia cautione.---»Non solum autem, qui ad clericatus ordinem promouendi sunt in Ecclesia,« etc.

CAP. XXIII. De premio libertatem donantis.---»Qui debitum sibi nexum, atque competenter relaxat seruitium,« etc.

CAP. XXIu. De seruorum ordinatione.---»De seruorum ordinatione, qua passim ad gradus ecclesiasticos,« etc.

CAP. XXu. De iis que parochiis offeruntur.---»De iis que ad parochianas ecclesias offeruntur,« etc.

CAP. XXuI. De fugitiuis seruis Ecclesie.---»Fugitiuos etiam seruos ecclesiasticos, domos suas aut familias deserentes,« etc.

CAP. XXuII. De eo qui incognitus adit monasterium.---»Si  quis incognitus ingredi monasterium uoluerit,« etc.

CAP. XXuIII. De comedente carnes in Quadragesima.---»Quicunque in diebus Quadragesime esum carnis presumpserit attentare,« etc.

CAP. XXIX. De uiris ordinatis.---»De uiris ordinatis, quorum occulta peccata sunt, uel manifesta,« etc.

CAP. XXX. De frequenti peccatorum iteratione.---»Ea que frequenti preuaricatione iterantur, frequenti etiam sententia condemnentur.«

CAP. XXXI. De custode ecclesie.---»Custos ecclesie circa ea que ecclesie competunt custodienda,« etc.

Desunt etiam duo canones.

CAP. XXXIu. De ecclesiarum seruis.---»De ecclesiarum seruis communi sententia est decretum,« etc.

Desunt adhuc duo [forte legendum usque ad  LXXXII] de seruorum ordinatione.

»De seruorum ordinatione, qui passim ad gradus ecclesiasticos, etc. Nunc uero seruatis iis [al., sancitis], que inter nos ad disputationem institutionemque uenerunt, gratias agimus omnipotenti Deo; deinde domino nostro gloriosissimo principi Theudio, diuinam clementiam exorantes, ut felicissimos annos agat in regno; ut ea que ad cultum fidei pertinebunt, licentiam nobis prestet libere peragendi. uosque, sanctissimi Patres, in annum sequentem XII Kal. Octobris, in hanc etiam regiam sedem conuenturos esse denuntio, nisi mauultis ad ciuitatem conuenire ualentinam, huic metropolitane sedi suffraganeam. Ite felices, sanctissimi Patres.«

Subscripsit Iulianus Toleti metropolitanus, Eleutherius Bracarensis, Celsinus Tarraconensis, Emila Emeritensis cum 64 aliis episcopis omnium prouinciarum,  multis abbatibus, et uiris Palatinis.


Concilium ualentinum anno Domini 541.

87. Coacta est sacra synodus era DLXXIX, XII Kal. Octobris, anno feliciter decimo gloriosissimi D. N. regis Theudii, in domine D. N. Iesu Christi. Superest fragmentum canonum, 4, 5, 16, 50, 101. Ea ualentia Hispanie est.

Cum episcopi totius Hispanie conuenissemus in sede ciuitatis splendidissime ualentie prestituto die XII Kalend. Octobris, anno feliciter decimo D. N. regis gloriosissimi Theudii, qui nobis amplam ad hoc clementissime dedit facultatem, ut regulam fidei catholice defendentes, de moribus etiam ageremus. [Presedit idem Iulianus Toletanus metropolitanus, et ceteri, qui superiori concilio tum interfuere, et  illud confirmarunt.]



Consedentibus nobis in urbe ualentina Hispanie, placuit aliqua determinare ad fidei et morum stabilimentum.

CAP. Iu. De iis qui offerunt oblationes.---»Clerici, uel etiam seculares, qui oblationes parentum, aut testamentis relictas, retinere perstiterint, aut id quod ipsi donauerunt ecclesiis, uel monasteriis, crediderint auferendum; sicut synodus sancta constituit, uelut necatores pauperum, quousque reddant, ecclesiis excludantur.«

CAP. u. De oblationibus defunctorum.---»Qui oblationes defunctorum aut negant ecclesiis, aut cum difficultate reddunt, tanquam egentium necatores excommunicentur.«

 CAP. XuI. Qui non prohibendi.---»Ut episcopus nullum prohibeat ingredi ecclesiam, et audire uerbum Dei, siue gentilem, siue hereticum, siue Iudeum, usque ad missam catechumenorum.«

CAP. L. De irrita donatione episcoporum.---»Irrita erit episcoporum donatio, uel uenditio, uel communicatio, absque eorum collaudatione, et sub captione.«

CAP. CI. De benedictione sponsorum.---»Sponsus et sponsa benedicendi sunt a sacerdote; a parentibus, et paranymphis in ecclesia sacerdoti offerantur; et quando benedictionem acceperint, eadem nocte, pro benedictionis ipsius reuerentia in uirginitate permaneant.«

»Quibus peractis agimus gratias omnipotenti Deo, qui nos in hunc locum incolumes, et in uinculo caritatis concordes coniunxit; deinde domino nostro filio gloriosissimo, regi nostro et domino Theudio, qui nobis amplam pro sua clementia concessit licentiam conueniendi in hoc loco, et res fidei ac morum  libere determinandi. Ite in pace, sanctissimi pontifices, et in annum sequentem X. Kal Decembris Toleto scite conuenturos.«

»Iulianus sancte Ecclesie Toletane metropolitanus his constitutionibus, que sancta synodus uniuersalis determinauit, subscripsi.«

»Benagius pro episcopo Bracarensi, eius uicem gerens, subscripsi.«

»Leontinus, uicem gerens domini mei Danile Emeritensis, confirmo.«

Sic ceteri 64 episcopi.

88. Cum Gothi Sueuique Hispaniam possiderent, destructa Carthagine noua, ciuitate nobilissima, que sedes episcopalis fuit, translata est sedes Murciam , quam Gothi uocauerunt Bigastrum, quasi duplex Castrum, et episcopus Carthaginensis  uocatus est Bigastrensis. Sub Mauris uocata est Murcia, et Oriola, et reparata tandem Carthagine, sedes eidem, et nomen restitutum est, dicta sedes Carthaginensis.

89. Florius fuit ultimus episcopus Carthaginis noue: quia post excisam Carthaginem sedes illa Bigastrum, id est Murciam, translata est.

90. Rome habetur celeberrima S. uictorie uirginis et martyris, domo Romane, memoria: que fugiens ab sponso Eugenio in Hispaniam ad prouinciam Marsorum, in Bastetanis passa est ibi ciuitate Turbula, quam corrupto uocabulo Touarram Saraceni uocauerunt: ibi celebre condidit sacrarum uirginum monasterium, et ibi passa est.

91. S. Anatolia, soror S. uictorie, secuta S.  uictoriam ad Hispaniam; et post relictam Turbule martyrem 23 Decembris, rediens ad Italiam, anno sequenti 9 Iulii cum Audace passa est in ciuitate Thora.

92. Olim Turbule soror utraque culta fuit; sed exoleuit memoria sanctarum uirginum et martyrum, aduentu Maurorum.

93. Titus Aurelius, et C. Lucius Eugenius, Hispani, ciues Turbulani, uel Tribulani , in ea urbe, eiusque territorio, uersus Hellanas, oppidum Grecorum, ubi nati, predia habuerunt; profectique Romam, uictoriam hic, ille duxit Anatoliam.

94. Sunt qui putent, a Christianis Turbulanis  corpus sancte uirginis et martyris uictorie delatum ad Catalauniam; alii ibidem relictum, metu tamen Saracenorum absconditum.

95. Sunt qui putent, a rege Suintilane Gothorum edificatam primo ciuitatem uictoriam in ruinis antique uelice, sicque nominatam a rege Gotho in honorem sancte uictorie passe Turbule; cuius, ut aliorum sanctorum, fuit rex iste catholicus apprime deuotus.

96. Sanctus secundus, primus episcopus Abule in Bastetanis, que nunc diruta a Mauris uilla Gurda dicitur, ubi sunt ingentes ruine: distatque plus minusue a Turbula, uel Touarra, 26, M. P. Inde sanctus idem discurrens per Hispanias in Lusitania predicat, urbe Abila, ubi passi sunt S. uincentius  et sorores; ibique martyrium patitur, et eius corpus mira Muzarabum custodia seruatur in ruinis urbis.

97. Cum essem Carthagine Spartaria, legi inscriptionem in honorem S. uictorie, qua uocabant propter egregiam eius sanctitatem Augustissimam, in hunc modum:


uICTORIAE. AuGuSTISSIMAE. C. uALERIuS. FELIX. EX. uOTO. DD. CuRANTE. MAXIMIANO. uRBIS. TuRBuLANAE. PATRONO.

98. Relicto Hierosolymis alligato Paulo, eius iussu sanctus Secundus episcopus Abulensis ad Hispanias rediens, utramque inuisit Abulam.

99. Sancti septem pontifices predicant primo per partes meridionales Hispanie, ut Acci, Baste et  Malace, Illiberie, Urci, uergilie, Abule, Illiturgi. Maior horum pars in Bastetanis est, scilicet Urci, Acci, Illiberi, uergilie, Illiturgi, Abule; in Bastulis uero Carteie prope Calpem urbem Betice. Sic sacer hymnus a sancto pontifice Toletano:

Cultus per hos  Hesperie finibus
Indita illuxit fidei gratia prepotens.
Per fines Hesperie intelligit partes magis meridionales Hispanie. Postea predicauerunt per partes septentrionales et orientales. Obiit autem Abule sanctus Secundus pontifex et martyr prima die Maii, anno 65 cum predicasset Toleti, post mortem sancti Elpidii primi Toletanorum pontificis, et discurrisset per Carpetaniam totam.

 100. Abila dicta est Lusitanorum ciuitas Abula uel Abyla Bastetanorum: et hic fuit episcopus Priscillianus, in cuius detestationem post aduentum Gothorum desiit esse sedes, et ad alteram translata est, scilicet Obelam, uel Abelam in uettonibus, in fine Carpetanie, post aduentum Maurorum, et recuperationem Abile, ex deceptione nominis, facta est sedes episcopalis. Abula uero destructa est a Mauris, nec hactenus est ex ruinis iterum educta.

101. Non deest fundamentum cogitandi, sanctum Secundum episcopum  passum cum aliis pridie Kal. Augusti, fuisse episcopum Abilensem, qui passus est ad oppidum Fumadam, Abile propinquum, anno 65.

 102. In diuisione sedium, Emerite subiectarum, cum dicitur, uilla est terminus inter Corberiam, et Abilam, uel Obilam; uilla hec intelligitur Alcantara; quam Mauri sic uocauerunt a pontis celebritate, ut oppidum illud Gothi uocauerunt eodem modo uillam.

103. Creditur, iussu regis Wambanis catholici, Quiricum Toletanum, in uillula prope Aquas oppidum Carpetanie, a Mauris Talaueriam dictum, in honorem sancti Pimenii pontificis et martyris eiusdem terre, cathedram erexisse Emeritensi subditam. uillula illa dicta fuit a Saracenis post uicus Cazalegas.

104. S. Pimenius colitur 1 Nouembris; creditur passus sub Adriano, paulo post mortem S. M. Marcelli  Eugenii, anno 16 Adriani, Christi 135, Hibero et Silano coss. an. 1 [al., 4.] S. Sixti, sub sancto Hermolao Toletano pontifice, et postmodum martyre; creditur grauissimos passus esse cruciatus in monasterio suo Cazalegas, Q. Matidio Gratiliano preside citerioris prouincie.

105. S. memoria S. Ianuarii primo episcopi Fibulariensis, mox Beneuentani martyris 

106. Monasterium Agaliense, ad septentrionem suburbii Toletani positum, ab Athanagildo rege Gothorum conditum  omnium Hispaniarum monasteriorum, et Gallie Narbonensis, dici potest Pater, litteris, religione, fama, bibliotheca, frequentia monachorum et uirorum illustrium;  ubi erat insignis academia litterarum, et totius regni nobilitas sapientia moribusque bonis imbuebatur. Hinc  prodierunt abbates aliis monasteriis, et preclarissimi presules multis ecclesiis Hispanie.

107. S. Ildefonsus, SS. Cosme et Damiani abbas, post prepositus monasterii Agaliensis, Toletanus factus episcopus, scripsit libros Synonymorum, et conciones contra hereticos, quos concilium prouinciale approbauit; sub quo nationale Toleti concilium cogitur.

108. S. Ildefonsus cum ad matutinas Incarnationis uenit, tulit secum librum Synonymie, ubi cum B. uirgine colloquitur, et librum quatuordecim  Concionum, quos dicauit uirginibus Deibiensibus, contra tres hereticos.

109. S. Walderedus episcopus Cesaraugustanus, era DCCXXXIX, XuII. Kalend. Decembris interfuit Toleti consecrationi regis Witizanis, et coronationi. Obiit 20 Aprilis, 1 anno regis Roderici, era DCCXLuIII, cum rexisset Ecclesiam suam 23, uel paulo plus, et 24 annos. Sepultus est in sanctissima sede B. Marie uirginis de Columna a S. Iacobo edificata.

110. Tunc habitum est concilium nationale ab Witizane, eo presente; ubi totius Hispanie et Gallie Narbonensis episcopi confluxerunt.

111. Aera DCLXXXuIII, Kalend. Maii habita est Toleti nationalis synodus contra Monothelitas, in  qua mirabilem se ostendit sanctus Ildefonsus abbas sanctorum Cosme et Damiani; presedit Orontius metropolitanus Emeritensis, Antonius Hispalensis, Eugenius regie urbis metropolitanus, et Potamius Bracarensis.

112. Fama castitatis et doctrine S. Ildefonsi peruenit ad aures sanctissimi pontificis Martini martyris, qui ad Ildefonsum scripsit; ille uero respondit.

113. Duobus et amplius M. P. Toleto septentrionem uersus in colliculo fuit monasterium sanctorum Cosme et Damiani martyrum, filiatio Agaliensis: est ibi fons irriguus in honorem sancti Iuliani Toletani pontificis, cui Agaliense sacrum fuit. Dictum putant pagum illum Arabice Benhalgauia.

 114. Muza Arabs reliquit Mahomat Ben-Ahuma, Toleti ducem; deditque partem terre prope monasterium SS. Cosme et Damiani, quod post aliquot annos dirutum est.

115. Possessio, hereditas et iugerum, protensa est usque ad uallem Menhalgauie [Benalabie, uel Benalgabie], que monasterium Agaliense habuit, prataque dedit colonie sue, scilicet, monasterio SS. Cosme et Damiani; quod apud uulgares Agaliense minus etiam dici solebat.

116. Calocerus et Parthemius ad fidem predicatione sua disponunt uxorem Decii Cesaris.

117. Sunt qui putent  sanctam Leucadiam monialem fuisse ordinis Carmelitani,  quem monachi Carmelitani ad fidem Christi conuersi in Hispaniam intulerant; ex quibus fuit sanctus Elpidius primus Toletanus presul a sancto Iacobo constitutus.

118. S. Elpidius, quem S. Iacobus prefecit Toletanis primum pontificem, Carmelita monachus fuit; et in prima Petri concione conuersus ad fidem, cum sociis multis uenit in Hispaniam et Toleti fundauit monasterium uirginum et monachorum: ubi post fuit Agaliense, quod fuerat B. uirgini sacrum monialium harum matri.

119. In prepositura, uel prioratu monasterii Agaliensis, sancto Helladio successit Aemilianus, Aemiliano Euphrasius, Euphrasio Bacauda [al. Bacinda, Bacinde], Bacaude uero Iustus archiepiscopus Toletanus,  tribus annis hoc officio functus. In abbatia successit Helladio Richila, qui erat abbas, cum prior eius electus est Iustus archiepiscopus Toletanus, uir acri iudicio, eleganti corporis habitudine, et litterarum cognitione, maxime religionis, alter a laico Iusto.

120. Auila, uel Dauila, uel Abula, abbas sancti Iuliani, fuit episcopus Cauriensis, confirmatque in aliquibus conciliis Toletanis.

121. Anno 870 florebat in Catalaunia sanctus uir eremita Fr. Ioannes Guarinus Hispanus, ex ualentia, qui prope montem Serratum in spelunca   deceptus a demone, Mariam filiam comitis Gotifredi uillosi corruperat et interfecerat; et penitentia ductus, iuit ad summum pontificem Stephanum uI, anno pontificatus eius 3. Dedit illi ut more bestiarum septennium reptaret, donec infans illi diceret, Surge, Ioannes; Deus acceptauit penitentiam tuam. Quod et accidit. Obiit anno 905 pridie Idus Iunii, et sepultus est in spelunca, ubi fundatum est monasterium sacrarum uirginum Benedictinarum, quas Maria filia comitis, ope B. Marie ad lucem reuocata, rexit, et anno 909 obiit.

122. Imago B. Marie montis Serrati est ante tempora S. Seueri Barcinonensis episcopi sub Gothis; in qua miram habebat deuotionem admirabilis episcopus, et, ut dicitur, S. Eulalia Barcinonensis.

 123. Celebres sunt plures imagines per Hispanias B. Marie consecrate, ut Iescarensis, Iznatorafensis, et alie; sed post imaginem beate Marie de Columna in Cesaraugustana ciuitate, est Mageritensis, quam socii sancti Petri Mageritum Antiochia attulere, cum sanctus apostolus uenit in Hispaniam: sed dominus Garsias Mageritensis Muzarabs anno circiter 718 uel 720 edificauit illi eremitoriolum, ubi filium eius ad uitam reuocauit domina.

 124. Imago B. Marie lapidea, que seruatur in arca petre rubee, prope fluuium Anam, ante Gothos facta est: in loco tuto collocauerunt eam Muzarabes illius regionis.

125. Lacurris ciuitas a Carthaginensibus condita prope Carcesam, Mauris dictam Cazorlam, et a Mauris corrupto uocabulo uocatur Lariola; habet fortem quamdam arcem.

126. Castrum altum uocatum est a Christianis Muzarabibus Pene sancti Petri, ut oppidum Saltiga [al., Salega], ad ualazotum fluuium, urbem interfluentem, corrupto uocabulo Tasola.

127. Oppidum Hippo in Carpetania corrupte uocatum est Yepes, nec multo post uastationem Hispanie dirutum.

 128. Theogenes, et socii Carpetani ex Hippone, uel Yepes, in Laodicea passi sunt; nec desunt qui dicant Hippone passos.

129. Sanctus Ildefonsus posuit in ede Toletana, S. Luce imaginem B. Marie.

130. S. Percellius passus Rome, ciuis fuit Hipponis in Carpetania: de qua supra.

131. [51Kb] Nicolaus comes duxit uxorem Blitissam, sororem uel filiam Cindasuinthi regis; genuit ex ea  Euantium comitem, et ducem Eugenium, qui post fuit archiepiscopus Toletanus; Luciam et Euantiam: hec nupsit Ophiloni Palatino; illa Stephano, filiis regis Athanagildi, fratribus reginarum Brunechildis et Galasinthe. Ophilo genuit Ophilonem, Cubiculariorum comitem et ducem, ex quo Toletanorum domus; at Stephanus genuit Ildefonsum sanctissimum archiepiscopum Toletanum. Stephanus et Ophilo . . . [uidetur legendum habuerunt] fratrem comitem Scantiarum Fonsam, socerum regis Reccaredi, patrem regine Bade; qui tres confirmant tertio Toletano concilio. Filius Ophilonis Ophilo confirmat concilio Toletano uIII secundo loco inter Palatinos; confirmat et Nicolaus, ut comes Scantiarum.

132. Dum fui Fulde, in bibliotheca reperi uetustissimum  codicem Antonini Pii, ubi in difficillimo itinere ab ostio fluminis Ane Emeritam, reperi in margine Antoninum agere de flumine paruo Ana, qui influit in Betim, non procul Beatia: et hunc ingressum uocat ostium, quia illic clauditur et absconditur, ut qui per ostium intrat in domum quo se abdit.

Sic habent duo codices: Presidio XXX M, P., ad Rubras XXuII, Onoua XXuIII, Illipa XLIu, Italica XuIII, monte Marielo [al., Mariorum] M. P. XII, Curica XXXuI, Contributa XX, Bercetana [al., Porcaiana] XXIII, Emeritam XXIu.

133. Quidam faciunt D. Garsiam Ramiri Mageritensem Muzarabem, consanguineum D. Conterici archiepiscopi Toletani, qui reparauit ecclesiam  sancti Torquati martyris Toletani; alii uero Roderici regis Dapiferum persenem, uirum pium, deuotissimum B. uirginis Antiochensis.

134. Imago B. Marie de Presidio, que est et fuit in ecclesia sancte Iuste  est a temporibus Gothorum.

135. Euphemius reparauit ecclesiam S. Iuste Toleti, quam condi iussit Santina uxor regis Theodorici Ostrogothorum.

136. Anatorgis ciuitas est, quam Saraceni uocauerunt ueas, quam riuulus preterfluit. Huc fugit Cn. Pompeius tumultum: quo se recipit uocant Iznatoraf, uel montem terreum.

137. Sanctus Latro  dictus est Dimas, Aegyptius gentilis: qui domine nostre cum Ioseph ingredienti Aegyptum spoliaturus eos occurrit; sed uisa uirginis modestia, et pueri mira pulchritudine, mutato animo, illis inseruiens uiam ostendit.

138. uisitanus, episcopus Toletanus, ex uizcaya, frater domini Zurie, principis huius gentis, uir magnanimus, et ad bona promptus.

139. In insula Scombrina, prope Carthaginem, tempore Athanagildi et sequentium regum Gothorum, fuit monasterium S. Martini ordinis sancti Benedicti, cuius abbas insigni sanctitate pollebat.

 140. Euantius archidiaconus Toletanus fuit patruus S. Ildefonsi: qui, missa seculari militia, uouit Deo militare prudenter.

141. S. Eugenius, patruus S. Ildefonsi, monachus, a meis temporibus pro sancto habitus, et uocatus, et ab omnibus Hispanis cultus.

142. S. Helladius episcopus Toletanus semper habitus et cultus est ut sanctus; sed Gothici pontifices, ut alii, non consueuerunt celebrare confessores. Fuit hic sanctus pontifex natus Toleti patre Helladio Palatino, consanguineoque Liwe [al. Lucie] et Lewigildi, uiro catholico, ut fuit filius.

143. S. Ildefonsus fecit Iusto carmen sepulcrale: iacet ad D. Leucadiam.

144. Cindasuinthus rex Primatum Hispanorum   transfert. Auctor Ildefonsus in additionibus ad Chronicon generale sancti Isidori.

145. Tempore captiuitatis, episcopus patriarcha Toletanus degebat in ecclesia sancte Marie de Alficen in S. Iusta, exercebat officia pontificalia, et administrabat sacramenta, ac hore recitabantur.

146. S. Partemius [al., Pathenius] fuit causa ut conuerteretur ad fidem uxor Decii Cesaris predicationibus suis; patitur sub eodem grauissimos cruciatus, anno 260.

147. Municipium Burginatum, quod Mauri uocauerunt Buxexar, XX M. P. Osca [al., Orca] Betice  oppido distans, a Germanis colonie Traiane ciuibus conditum antiquitus, Mauri diruerunt; ubi gentilium tempore fuit celebris nundinarum conuentus; ubi fuerunt duo sancti  21 Augusti, uincentius et Iulianus, cum sociis, in primis Ecclesie persecutionibus. Creditur dirutum a Saracenis, cum Burginatenses resisterent. Est optimi soli celique; terra ferax frugum, si non desint imbres. Hic finis est Oretanie, et incipit regio Bastetanie.

148. Liber fabularum, qui circumfertur nomine Aesopi Phrygii, dicitur sub eius nomine a Socrate philosopho editus.

149. Anno 949 rex quidam Saracenus, nomine  Mahomat Zaquetus, dominus Tritii [Tritium, hodie Naiara], prope Lucronium, habuit filiam, que conuersans cum Christianis, baptizata uocari uoluit Columba, uirgo mire pulchritudinis et pietatis. Quod cum pater sciuisset, egre tulit, et omnibus quibus potuit modis, illam a religione Christiana transuersam, ad Mahometanismum traducere conatus est: quod cum non posset, illi caput amputauit. Quod cum illa manibus sustulisset, ad oppidum usque S. Colonie deduxit, ubi mira pietate circumuicinorum oppidorum coli cepit. Obiit 28 Maii.

150. Pater eius erat Mahomat Zaquetus, dux regis Cordube, qui filiam Columbam (ut creditur a S. uictore Cerasensi presbytero edoctam occidi  iussit, et uictorem presbyterum 16 die Augusti, anno Domini 950, cum ego eram Toleti.

151. Natalis episcopus Toletanus interfuit concilio Romano, in quo gratie sunt acte propter Constantini baptismum, anno 324 interfuit et subscripsit concilio Niceno: muneribus donatus a Constantino cum Hosio rediit Romam, inde Toletum, ubi statuta concilii generalis seruari fecit.

152. Eidem Constantinus, ex auctoritate sancti Siluestri summi pontificis, iniunxit, ut primati  ut comite Hosio Cordubensi iuberet inquiri ueteres Hispanorum episcopatuum terminos, et eos renouari. Quod factum est per totos septem annos, uel nouem, delegatis singularum metropolium episcopis,  qui per homines locorum peritos id sciri curarent.

153. Natalis Toletanus ab exsilio rediens, dum Mediolani commoratur, pulso in exsilium sanctissimo Dionysio, a catholicis Mediolanensis episcopus eligitur: qui licet se gesserit ut uicarius illius, rebus tam preclare gestis floruit, ut in numerum sanctorum relatus fuisse dicatur. Obiit mensis Maii anno 354, uir sanctus et doctus.

154. Sanctus episcopus Natalis Toletanus, post Mediolanensis, uitalis Hispani filius fuit, nepos S. Natalis confessoris Romani; successit S. Melantio confessori: interfuit concilio Arelatensi I, Romano sub Siluestro, et Niceno; post fidei causa missus in exsilium, reuersus, Mediolani episcopus eligitur;  sanctus moritur.

155. uitalis pater huius in Hispania natus est. Qui, ueniens in Italiam, genuit S. Natalem, post Thermede in Carpetania priore coniuge defuncta, duxit Hispanam: ex qua genuit sanctos fratres, Iustum et pastorem, martyres Complutenses. Itaque erant fratres isti martyres, et Natalis Toletanus, ex patre.

156. S. Isidorus Hispalensis scripsit librum Prophetarum: quem ego uidi scriptum lingua Latina, Gothica, uulgari Hispana et Arabica.

157. Marinus, uel Camerinus, episcopus Tuccitanus, qui interfuit concilio Illiberitano, anno 300 tempore persecutionis, Melantii confessoris, et Natalis successoris cepiscopus fuit. Dicitur a quibusdam  interfuisse conciliis, et ad hunc scripsisse sanctum pontificem Melchiadem; sed Dexter huius non meminit.

158. Sunt qui dicant Natalem etiam dici Marinum, uel Camerinum, sed perperam.

159. Patruinus, Paternus, uel Paternianus, succedit in sede Toletana. Post nouem et uiginti annos episcopatus secessit in Palestinam; ibi fit monachus, et pater monachorum; mox episcopus fit; moritur maior centenario.

160. Maurentius eius uel frater, uel archidiaconus, secutus est.

161. Marinus, uel Camerinus, factus est episcopus Arelatensis.

 162. Concilio Arelatensi primo president Hosius et duo presbyteri, missi a Siluestro. Habuit orationem Natalis Toletanus, et scripsit epistolam synodicam; fuit a secretis concilii cum alio.

163. Toletanum primatum, adiuuante Hosio, in concilio Niceno declaratum est.

164. Bis uenit Cordubam Athanasius, habitis ibidem duobus conciliis, semel anno 350, iterum anno 356.

165. Prior Sardicensis, ex Theophane, confirmat concilium Sardicense, cui Toletanus interfuit Natalis, et Athanasium et Paulum absoluit.

166. A temporibus apostolorum maxima consuetudo, et quedam fraterna societas, inter Ecclesiam Toletanam et Mediolanensem.

 167. Athenodorus episcopus Platee in Celtiberia, uel Thuriasonensis, comitatus est sanctum uitalem, et post mortem redit ad sedem suam, interfuitque concilio Sardicensi; uir pius et catholicus.

168. Seuerinus, cognomento Euphrada, sanctus et catholicus, atque adeo unus ex legatis concilii Sardicensis, substituitur Euphrade, primo huius nominis, Agrippinensi, heretico deposito.

169. S. Gerontius, X Episcopus Traiectensis, dicitur priuilegio peculiari uixisse fere CCCC annos. Sic multi auctores.

170. S. Hosius episcopus Cordubensis sancte catholiceque Cordube moritur die 3 Maii, quo celebratur sancte crucis inuentio   anno 360, cum esset annorum 110, presentibus multis episcopis et uiris religiosis, dato ueneno, quod illi iussit propinari Constantius in odium fidei catholice; quia noluerat Arianorum sectam impiam sectari, ut multi testantur scriptores. Ipse testamento testatus est se mori in fide concilii Niceni, et detestari dogma impium Arianorum, et qui eos sequerentur, nunquamque  aliter sensisse aut predicasse.

171. Post reditum ex urbe Sirmio, scripsit Hosius epistolam Constantio, que incipit: Ego confessionis munus expleui.

172. Petrus, cognomento Pulcher, et ob elegantiam oris et multo magis ob morum sanctitatem,  dum peragrat loca sancta, archiepiscopus Toletanus, Damasci comprehensus a Saracenis, et horribilibus cruciatus suppliciis, et in crucem actus, nobile consummauit martyrium anno Domini 752.

173. Duo fuerunt archiepiscopi Toletani uocati Olympii: alter ex episcopo Thracie, uir sanctus, qui successit Natali, cuius meminit D. Augustinus; alter qui interfuit Toletano concilio, ex episcopo Oxomensi; uterque tamen nobilis scriptor.

174. Petrus Pulcher scripsit ad Clementem primum episcopum Hispalensem, clerumque, ut primas, quod anno 747 celebrauerant sanctum diem Pasche 29 Martii, cum esset celebrandus 2 Aprilis. Rescripsit uero Clemens, et clerus, gratias agens.

 175. Q. Serenus, Q. Sereni filius, ad quem scripsit S. Bachius Iustinus philosophus et martyr epistolam longam anno 156  natione Hispanus, ex oppido Gallecie Samone, nunc uulgo Samos; unde dictus est Samonicus. Fuit, ut quibusdam placet, iunioris Gordiani, qui uixit annos triginta et quinque preceptor; nec multo post a Caracalla iussus est in balneo occidi ; fuit medicus celeberrimus. Multa scripsit de medicina, in qua plurimum excelluit. Ex huius genere fuit S. Serenus martyr, et S. Serena uxor Diocletiani Augusti, cuius neptis fuit S. Suzanna uirgo et martyr, filia S. Gabini martyris.

 176. Zenas, et Q. Serenus Samonenses, ex Gallecia conuenerunt Rome Iustinum; et licet coniugati, reuersi in Hispaniam utebantur officio catechistarum, ut ex Iustino philosopho constat.

177. Decessit Q. Serenus Samone in Gallecia cum opinione sanctitatis anno 165, relicto filio adolescentulo, qui fuit egregius medicus, et uirtutis ac religionis amantissimus. Dies senioris Q. Sereni dicitur fuisse XIu Kal. Martii, illo anno. Medici duo filii, Q. et M. Sereni passi sunt sub Seuero Alexandrie.

178. Item Zenas et Q. Serenus passi cum aliis in Africa sub Diocletiano.

179. Horum filii L. Serenus monachus familiaris Diocletiano, et Publ. Serenus martyr, in Africa hic,  ille uero in Hispania, Sexti Firmi in Betica passus est sub Diocletiano anno 290; horum erat cognata Serena uxor Diocletiani sancta.

180. Serena, uxor imperatoris Philippi, mater fuit Serene uxoris Diocletiani.

181. Obiit sancta regina Gelesiuntha, Chilperici regis uxor, filia uero regis Athanagildi, iussu mariti strangulata 14 die Maii, anno 566, cuius mortem  magnis Deus illustrauit miraculis.

182. Anno 565, quando natus est Reccaredus Lewigildo, et factus monachus Benedictinus Leander, 22 Martii S. Seuerinus Hispali moritur.

183. Ad uallem, quam Mauri uocant Menalhauiam [al., Benalgauiam], fuit monasterium SS. Cosme  et Damiani, ubi fuit abbas sanctus Ildefonsus, adhuc diaconus; inde presbyter, translatus est ad Agaliense rector.

184. ualderedus Toletanus, monachus Benedictinus, abbas S. Leucadie pretoriensis Toletane, fit episcopus Cesaraugustanus; uir sanctus et doctus.

185. In ordine S. Benedicti, idem est Pater, et abbas; et sub hoc immediatus, uel sub priore, rector, et prepositus. Sic Agaliensis fuit prepositus, uel rector patrimonii S. Ildefonsus, prius abbas sanctorum Cosme et Damiani.

186. S. Ildefonsus factus prepositus Agaliensis monasterii rem auxit, et collabentem disciplinam  restituit, et uitam monachorum a Palatinis seruauit.

187. S. Iacobus missam, quam coram ceteris apostolis constituerat, Petrus ceterique comprobauerant  Hispanis episcopis tradidit; et usi sunt illa prius in Hispania, quam aliis Occidentis partibus, postea illam in scriptis attulerunt etiam sancti septem discipuli S. Iacobi, S. Torquatus, et socii, et per Beticam meridionalem [deest predicantes promulgant, uel quid simile], ubi nullum reliquerat episcopum, ut testatur Iulianus et Felix, Toletani pontifices, libris ea de re editis, in confirmationem misse S. Isidori: quos ego legi, et aliquando euolui, cum essem in Fuldensi  bibliotheca, a Carolo Magno cepta, multisque libris ualde referta, bibliothecarius.

188. Gregorius, ad quem scripsit Eusebius uercellensis, reprehendit Osium, quod consensisset concilio Ariminensi; non fuit Illiberitanus, sed episcopus Toletanus.

189. Due factiones fuerunt in Hispania: altera non recipientium cum Luciferianis non solum Arianos [al., Saracenos], sed qui resipuerant, quam secutus est Gregorius Toletanus, et uincentius eius archidiaconus, post archipresbyter, et Aurelius diaconus; altera cum Gallis, Italis et Damaso, auersantium hereticos, et recipientium penitentes, quales fuerant Hyginius Cordubensis, tactus heresi Priscilliani, qui missus est in exsilium Treueros, et  Liriosus episcopus Hispanus Dertosanus: mire inter hos strages, pugne, cedes. Preualebat tempore Theodosii factio recipientium penitentes: in hoc errauit Gregorius Toletanus, nec placuit Damaso, successoribusque eius, horum immodicus rigor.

190. Ruffus [al., Rufinus, al., Stasius] Hispanus, episcopus Oretanus, synchronos S. Gregorio Betico, ex iudice simul electus: qui duo et alii iubentur deponi ab Innocentio I, et deponerentur, nisi iam fuissent mortui. Non loquitur de Gregorio Toletano sanctus Innocentius; quia iam ille decesserat, nec ignorabat papa defunctum esse Gregorium.

191. Qui melius sentiunt, affirmant uenisse Gregorium Beticum ad annum 424, iam etate decrepitum et fatiscentem.

 192. Elpidius Hispanus Toletanus, consanguineus Theodosii, quem iungere uolebat Theodosius Olympiadi uidue, femine sanctissime, et ad quem scripsit Symmachus consul, florebat opinione magne uirtutis, et peritia rei militaris.

193. Sunt qui dicunt, ex Chersoneso Hispanie delatum corpus S. Elpidii, primi Toletani episcopi  in Marsiam Italie: inde uero Theodorico Metensium episcopo in eo tempore Metim delatum, cum aliis corporibus sanctis anno 969.

194. Magna pars eorum, qui dispersi in persecutione S. Stephani ad uarias partes traiecerunt, et ad Hispaniam plurimi uenerunt, erant ex monachis  montis Carmeli, predicationibus Christi et apostolorum ad fidem conuersi: in quibus Elpidius et socii, pontifices a S. Iacobo creati, et post martyres facti.

195. Gregorius, episcopus post Illiberitanus, natus Compluti in Hispania anno 342, per omnes etates litteris et bonis moribus floruit, exercuit se in gubernatione; a Gratiano factus est P. P. [id est, prefectus pretorio] Galliarum.

196. Idem submotus a Maximo, postea rediens in Hispanias, factus est episcopus Illiberitanus; successit Augustali anno 389; scripsit librum ad Gallam Placidiam Augustam anno 420; moritur anno 424, cum esset fere octogenarius. Relatus est inter diuos, de quo Innocentius primus queritur, quod homo iudex, statim factus esset episcopus. Sunt qui  dicant prius fuisse Malacitanum, et inde translatum.

197. Composuit primo inter alia librum De fide, etiam cum primo cepisset inire pontificatum; at, petente Galla Placidia Augusta, anno 420, De Trinitate composuit alterum  cum iam nupserat Constantio Augusto, qui cepit anno 419.

198. Osius, patria Cordubensis, natus Osio patre, ex propagine Grecorum; pater et filius uere catholici; nutritus in ea ecclesia doctrina episcopi Cordubensis N. uiri sanctissimi, et per omnes gradus uenit ad sacerdotium, et illi successit in episcopatu, natus anno 280 fere post persecutionem Decii. uixit in pueritia satis honeste, ut preberet specimen futuri:  fuit acri ingenio, doctrina sapientissimus, et in persecutione Diocletiani anni 295, sub Daciano preside, cum multis episcopis Hispanie constantissimus et fortissimus fuit Christi fidei confessor.

199. Sunt qui putent, testanturque auctores graues  non pauci, sanctum senem Osium in odium fidei catholice a submissis a Constantio imperatore ministris occisum, et ita fuit martyr.

200. Memini me legisse in bibliotheca Fuldensi, in libro Trogi Pompeii, Augustum dedisse edictum de describendo orbe Tarracone; et idem edictum in libro illo dicebatur: Datum Tarracone; dilata tamen exsecutio propter negotiorum multitudinem diu.

201. Augustus Cesar excogitauit anno 38 ante Christi natalem, dum esset Rome, describere totum orbem, pacata Hispania tunc a bellis Pompeiorum. At post quatuordecim [al. decem] annos, cum esset in Hispania, scripsit edictum Tarracone, misitque uiginti uiros probate uite, qui inciperent ab Occidente, et censerent uniuersos populos, et postea  deuenirent in Orientem. Publicatum est Hierosolymis illud edictum paulo prius quam Christus nasceretur; et isti uiginti uiri censuerunt Palestinam et totum Orientem. Hec descriptio facta est sub Cyrino; quia post altera descriptio facta est.

202. Irene uirgo detulit ex Hispania Thessalonicam magnam multitudinem librorum sacrorum  et abscondit anno 304 Thessalonice; passa est 5 Aprilis.

203. In quadam historia uetustissima de rebus Constantini reperi Constantium imperatorem, patrem Constantini  filio iussisse ut Hispanis faueret et accerseret Hosium Cordubensem episcopum, uirum sanctissimum prudentissimumque, et a suo latere nunquam discedere  pateretur, et eius consiliis acquiesceret: quod per suam uitam Constantinus seruauit.

204. [13Kb] uir doctissimus Flauianus, ad quem scripsit Symmachus, et cui inscripsit Festus Rufus Auienus librum de stellis, floret sub Theodosio: ad quem  misit Symmachus gentilis panegyricum, quem composuit in laudem Theodosii iunioris, habitum in senatu.

205. [9Kb] Obiit Rufus Festus Auienus, uir catholicus et Hispanus, ciuis Eborensis, in Hispanie Carpetania,  eodem et anno et die quo sanctus Augustinus ascendit ad celos in sua ciuitate. Sepultus est presente Maioriano [Hesychio forte reponendum ex Iuliani Chronico, n. 216], Toletano archiepiscopo, in ede S. Leucadie.

 206. Quod sanctus senex Hosius in pace et Ecclesie communione discesserit, preter testimonium Athanasii superstitis, docent uerba testamenti eius quo docet in fide concilii Niceni se mori uelle; et omnes hortatur, ut in illa uiuant, ac prorsus mori uelint.

207. Moritur uero centenario quatuordecim annis maior, iam decrepitus, et uelut in sensu pueri, et imbecillitate uirium defessus. Tantaque potuit esse uis doloris in ea etate et acerbitas cruciatuum, ut illi non reliquerint liberam facultatem.

208. Reperi in codice fide digno S. Felicem, cognomento Modicam, Hispali parentibus nobilissimis ortam, et iis orbatam, Romam ab auunculo suo, Romane Ecclesie archidiacono, temporibus sancti  Urbani, adductam. Que cum nollet illustrissimum sponsum accipere, causa fidei et uirginitatis tuende, mira constantia iugulum prebuit anno 246, etatis sue 26, sub iudice Diocletio, et Philippo imperatore: cuius exemplo multi in fide roborati martyrium subierunt.

209. Carterius, qui interfuit concilio Cesaraugustano, patruelis S. Gregorii, ueniens in Hispaniam, factus est episcopus Uxamensis; uir pius et doctus.

210. Gregorius reuersus Nazianzum, scripsit Audentio Toletano pontifici, commendans ei patruelem suum uenientem in Hispanias.

211. Prima heresis, que uenit damnanda in Hispaniam, fuit Priscillianistarum, que foris huc prorupit; damnata uero est in secretario S. Marie de Pilari  Cesarauguste, quod S. Iacobus edificauit, et non alibi decuit damnari.

212. In Castris uinariis, in Batestania, sancte Nunilo et Alodia, anno 931.

213. Chisax ex filiis Ursacii damnatur, ut exsulet in Carpetanie oppido Ebora, uel Aquis; ex rescripto Gratiani prouocat ad Audentium primatem et metropolitanum, ut episcopatui suo restitueretur; coacto concilio Toleti, damnatur anno 382.

214. Sanctissimus uir Audentius, episcopus Toletanus, scripsit contra Bonosianos in defensionem illibate uirginis Marie eleganter libros.

215. Habita est confessio [al., Nicena] Dictini et aliorum, anno 394, in concilio Toletano.

216. Sanctus uir Audentius Toletanus obiit 3 Decembris  Toleti, maior nonagenario, plenus dierum et sanctissimorum operum; sepultus est in ede suburbana S. Leucadie , condita iussu Helene, 3 die Decembris, cum magno merore egenorum, quia fuit illorum pater.

217. Anno 702, anno 2 regis Witizanis, precibus regine, que sanguine contingebat Sisebertum, ab exsilio ille reuocatur: ab excommunicatione absolutus, cuidam episcopatui Hispaniarum preficitur. Euasit uere penitens, et anno 715 1 Iunii moritur. Et dabatur ei Toletana sedes, sed humilitatis causa eam recusauit.

218. Cum essem Toleti subdiaconus, rem controuerti uidi: an albam, an casulam B. Ildefonso attulerit B. uirgo, an ornamentum pontificale; quidam  pauci postremum, multi albam esse dicebant. Ego credo totum attulisse pontificium ornamentum; sed, quia ipsa cum eum indueret, attrectauit manibus suis pallium, sacratius fuit.

219. Dixitque missam die Sabbati  audiente B. uirgine, et celesti choro, qui canticis suis eam administrauit die Sabbati, anno 665. Ob id uocatur Capellanus B. uirginis; et ob id, diuulgato per orbem miraculo, rex Recesuinthus, et uitalianus pontifex, nomine suo et suorum successorum, uouerunt se uisuros die Natiuitatis illius ecclesiam, quam propter aduentum B. uirginis, idem S. Ildefonsus libr. De scriptoribus, in additione ad libr. Isidori, uocat terribilem.

220. Genesius, primus episcopus Aruernensis, Ildefonsum  synchronos admonuit per epistolas de heresi Iouiniani per quosdam excitata Aruernis: qui dicebant B. uirginem in partu corruptam mansisse, et hos tendere in Carpetaniam: ut uigentem in B. uirginem fidem suis falsissimis rationibus labefactarent et omnino perderent.

221. Petrus, qui postea fuit episcopus Aquileiensis, mittitur a uitaliano Toletum, ut sciret, uerumne esset miraculum de data celesti ueste D. Ildefonso: qui fit etiam socius eiusdem Ecclesie.

222. In Magnilucensi monasterio, quod iste Genesius condidit, iussit seruari epistolam sue responsiuam, a B. Ildefonso missam, ubi fortiter impugnat illam heresim Aruernorum.

223. [2Kb] In Dubiensi monasterio posuit S. Ildefonsus  ad uillam Illescam imaginem B. Marie uirginis, quam habebat in suo oratorio. Eborenses, uel Talabricenses, tempore Maurorum colebant istam imaginem.

224. Osius episcopus Cordubensis inuitauit ad concilium episcopos Orientales Cordubam, ad causam S. Athanasii examinandam. Conuenerunt omnes Hispani ad concilium nationale: adfuit ipse Athanasius, et porrexit synodo confessionem suam, ut sub Iulio Rome fecerat, que incipit: Quicunque saluus esse uult. Et ex ea addidisse Patres dicitur in eo concilio, symbolo Niceno in articulo Spiritus sancti: Qui a Patre Filioque procedit; quod confirmauit sanctus Damasus post, et ita in primo Toletano post annos 46. Ab hoc concilio inuenitur particula, que  primum in Hispania addita est symbolo Niceno, et post accepit Ecclesia Romana. Concilii huius meminit Osius in epistola ad Constantium Augustum.

225. Calpurnius preses, sub quo passa est sancta Eulalia Emeritensis [uidelicet anno Christi 270], creditur fuisse prefectus Rome sub imperatore Claudio.

226. In faucibus saltus Fibulariensis est Fibularia, quam Mauri uocauerunt Xergal, sedes episcopalis. Sic in concilio Illiberitano XIu, loco confirmat Ianuarius episcopus Fibulariensis: sic in quibusdam codicibus.

227. Cornutus Tertullus, orator iuuenis, accusauit S. Paulum Hierosolymis; postea senex, collega fuit Plinii Iunioris in consulatu, cuius meminit lib. u  Epistol.

228. ualde probabile est inspirasse Dominum S. Gregorio, ut oraret pro Traiano, ut saluaretur; quia edictum contra Christianos hortatu Plinii Secundi proconsulis in Bythinia mitigari iussit.

229. Sunt qui putent Amaonem, uel Ammonem, filium Rufi, discipulum ex 72, cui cum Cleopha Christus apparuit, dum irent duo in castellum Emmaus, uenisse in Hispaniam, et ibi, predicato Euangelio, profectum in Soliam Cypri ciuitatem; predicatoque ibi largiter Euangelio, passum 9 Februarii.

230. Eubulus, cuius meminit Paulus ad Romanos cap. ult., creditur fuisse Galileus ex Naim ciuitate, filius uidue quem Dominus suscitauit, et secutus Christum, eius discipulus fit: post Romam uenit  cum Petro, et fuit uir insignis, et a puero ualde uirtuti deditus; missus est a S. Paulo episcopus Pamphylie. Theodulus, qui predicat Cesaree Palestine,  cum aliis sub prefecto Firmiliano passus est 16 Februarii.

231. Credibile est sanctos septem discipulos Iacobi premonitos ab eo, uenisse ad Beticam.

232. Sunt qui putent S. Rufum ex 72 discipulis Domini, qui fuit episcopus primo Thebanus, mox Dertosanus, a S. Paulo, cum uenit in Hispaniam, ibi relictum episcopum; cuius meminit S. Paulus ad Romanos, et S. Polycarpus martyr: fuit passus cum aliis in Armenia die 19 Aprilis. Sed melius puto sentire eos qui 18 Decembris cum Zosimo passum hunc putant, qui fuit episcopus Thebanus et Dertosanus.

233. Passi sunt mille decem crucifixi milites prope Alexandriam ad Tigrim et Euleum amnem positum  in monte, qui ramus est Candani, primo hic Caucasus, uel Candanus, uel Ararath dictus est, crucifixi circa dicta flumina felicia.

234. Alii dicunt crucifixos ad montem Ararath, qui Latine dicitur Equinus, pars montium Gordienorum: in cuius cacumine, teste Iosepho, arca Ne requieuit, quem, ut partem Gordienorum, fluuius Tigris irrigat, et mox in planitiem regionis Gordienorum  non longe III M. P. preterit ciuitatem Characem, ab Alexandro dictam Alexandriam, et a dextra eius multis ostiis in sinum Persicum spatiosissimus ingreditur.

235. Nulli temporum Romanorum est sepeliri uel uri in urbe corpora mortuorum; sed sepeliebantur  extra. Sic Christiani sepelierunt sanctam Leucadiam in pomerio uel suburbio, quod tunc muro ueteri longius distabat, separatim corpora sanctorum et pontificum, seorsim Christianorum. Dicebatur locus ille sepultura sanctorum.

236. Macer [al., Sacer] Hierotheus Hispanus Empuritanus, olim sub imperatore Tiberio Tarraconensis gubernator, et inde perrexisse anno 45 Cyprum; ubi Paulum audiens, conuersus est ad fidem, et eum secutus.

237. Tertius Fabius Terentius, amanuensis Pauli, de 72 discipulis, prius Medie episcopus, post Iconii passus est die 21 Iunii, anno 88.

238. Neruium oppidum prope Illiturgim Batestanorum, a Nerua conditum, a Saracenis Nepron [al.,  Negron] dicitur.

239. S. Xistus  habito Toleti concilio interfuit ut legatus pape;  postea uenit Oscam, unde tulit secum Laurentium, filium sanctorum Orentii et Patientie. Per Hispanias reuersus Romam, fit Pontifex Maximus; et prescius martyrii S. Laurentii, iussit diaconibus ut Orentium parentem admonerent, ut faceret templum S. Laurentio sacrum; quod et fecit: et post cum coniuge, que precessit eum in martyrio, 1 Maii sub Claudio patitur.

240. S. Fulgentius bis fuit episcopus Carthaginensis, inde translatus Astigim, et postremo Carthaginem, ubi paucos annos, duos uidelicet, uixit in hoc episcopatu.

241. In codicibus correctioribus concilium Toletanum u habetur, era DCLXXuI, anno primo Suinthilani.

 242. Paula, de genere clarissimo Gothorum, mater fuit Theodore uel Theodosie Ceruelle, coniugis Seueriani, parentum Leandri, Theodore, Florentine, Fulgentii et Isidori, qui hoc ordine nati sunt.

243. Seuerianus duxit uxorem Theodoram Ceruellam quatuordecim annorum; nascitur anno sequenti Leander, scilicet 542 anno sequenti Theodora, uel Theodosia, uxor Leouigildi, mater Hermenegildi martyris et Recaredi. Aera DLXXXuIII nascitur Florentina in die S. Florentii martyris; obiit sancte anno 610 annorum sexaginta.

244. Theodoricus rex Ostrogothorum uenit in Hispaniam, et pro suo nepote Amalarico illam plures annos rexit, duxitque uxorem Toleti Santinam, de gente nobilissima Gotthorum, ex qua tulit Seuerianum,  Carthaginis dominum.

245. Karadigna primum in Hispania Benedictinorum cenobium  dicta fuit tempore Gothorum et Romanorum Karadimas.

246. S. Carolus Magnus, licet in iuuentute fuerit  debilis, iam factus uir, euasit sanctissimus: in Gallia et Germania, ac Flandria, ut sancti confessoris memoria colitur. Obiit Aquis Graniis [al., Germaniis] maior septuagenario, 28 Ianuarii, anno 814.

247. Creditur esse S. Carolus Magnus post mortem cultus a Toletanis.

248. S. Torquatus, S. Iacobi discipulus, pertransiit flumen profundum, rupto ponte, et celebratur  15 Maii.

249. Creditur S. Montanum, cum esset archidiaconus Toletanus, in aduentu et receptione Theodorici regis Ostrogothorum non parum ualuisse, ut esset pacifice receptus ut tutor regis Amalarici nepotis eius.

250. Cum Theodoricus rex Ostrogothorum uenit in Hispaniam, amiserat Andefledam, filiam regis Clodouei, ex qua Amalasuintham habuit.

251. Hispani Cordubenses, Hispalenses, Illiberitani, Mentesani, Toletani, Complutenses, grauati seruitute Maurorum, et transgressi montes Pyreneos, clementissime excipiuntur ab imperatore Ludouico Pio.

252. Creditur Seuerianus missus in exsilium tempore  Agilanis, causa fidei, quia catholicus erat, cum filiis, Leandro, Theodosia et Florentina, et uxore Theodora Ceruella. Fulgentius et Isidorus nati sunt Hispali.

253. Flauius Marcus Ceruella, dux Gothicus, splendidissimo genere, duxit uxorem Paulam, feminam clarissimam: ex quibus nata est Flauia Theodora Ceruella, uxor ducis Seueriani, femina Christianissima. Obiit 6 Maii.

254. Restitit Seuerianus Aguilani, et obsessus in urbe Carthagine Spartaria  causa fidei missus est Hispalim in exsilium anno 3 Aguilanis, cum coniuge et filiis, ubi mortuus est.

255. Leander scribit ad sororem Florentinam,  monialem Benedictinam, librum de uirginitate, uel de institutione uirginum et contemptu mundi, cum esset illa 19 annorum, primo anno sui pontificatus.

256. Adhuc manserunt edes Seueriani Carthagine, et res ampla.

257. Leander impetrauit reuocationem ab exsilio matri sue, fratribus et sororibus ab Athanagildo. Theodora mater in exsilio, laborum causa est magis firmata in fide et in uirtutibus, que noluit redire Carthaginem.

258. S. Montanus scripsit ad Thuribium anno ultimo Theodorici, cum adhuc esset in Hispania, et Erga esset Toleti gubernator.

259. Pons Serratus fuit Toleti e regione S. Marie de Alficen, ad latus.

 260. Sanctina uirgo Toletana, post uxor Theodorici, nascitur Toleti anno 480.

261. Ex Sanctina, uel Sanctia, Theodorici uxore, duos filios sustulit; Theodoricum, qui iuuenis mortuus est, et iacet cum matre regina Sanctia, apud S. Petrum Karadinensem, et Eluerianum [al., Seuerianum], qui fuit uxoratus.

262. Moritur Sanctina uIII Id. Maii, quo die festum S. Michelis, et concilii Toletani est.

263. S. M. Elpidius Iulianus, S. Iacobi discipulus, primus episcopus, Toletanus fuit.

264. Mamas confessor ex tractu Tudensi creditur delatus Cyprum. Floruit hic sub tempore Gothorum anno 500 uel circiter; obiit mensis Augusti 26; est confessor. Tempore Maurorum, relictis reliquiis in  Asturiis, et per Hispanias, ad Cyprum delatus est a Christianis.

265. Reperi in archiuis S. E. Emeritensis codicem litteris Gotthicis exaratum, in quo dicebatur Complutum dictum a Mauris Guadalfaxaram, etiam dictum esse Eplaceam.

266. Reperi quoque in eodem codice concilium Toletanum uniuersale in hunc modum:

»In nomine Domini, incipiunt gesta synodalia concilii generalis Toletani, acta in urbe regia, in ede sanctorum apostolorum Petri et Pauli pretoriensi, anno 3 regni gloriosissimi principis Wambani, sub die XuII Kalend. Decembr. era DCCXIII, pro terminis restituendis Ecclesiarum et diecesum Hispaniarum.

 »Interfuit rex gloriosissimus concilio generali, et, salutatis de more solito singulis episcopis, dixit:

»Sanctissimi Patres, uideo uos grauissime contendere pro terminis uestrarum diecesum, et inde grauissimas inter uos lites et contentiones exoriri, et quod aliqui uestrum  aliorum parochias inuaderent, et alienos terminos quolibet pretextu latenter adoriri. Quare dignum esse duxi maiestate culminis nostri, uos ad concordiam reuocare. Placetne uobis, sanctissimi pontifices? Responderunt omnes: Placet, placet. uiuat multos annos serenissimus et gloriosissimus rex, ac dominus noster Flauius Wamba. Tunc ille iussit prius coram se chronicas et historias regum priorum accurate legi, ut facilius et equius posset terminos parochiales [al. parochiarum] diuidere, sicut antiquitas denotaret et exigeret iuris censura, et propria iura Ecclesia quelibet possideret, sicut subiecta denotat nostra sententia.

 »Concedimus inprimis et confirmamus, quod, sicut Gondericus, Gensericus, Hunericus, Guntamundus, Isoris et Gumiel reges Wandalorum ciuitatem Lucensem in Asturiis prope mare dotauerunt, teneat pacifice et quiete terminos, qui mox illi subscribentur:

»Totas Asturias per Pyreneos montes et per flumen magnum Ouem et per totum littus maris Oceani usque uiscayam per summum Rostrum, et per summum Cabrium, per portas de sancta Agatha, per Pozalem, per Limbum de filios, una cum campo Edolio [al., Erbolio] Gordon, usque ad illam arborem de Quadros, per riuulos de Humana, Lunam, uanduliam usque ad Pyreneos montes, Coiancam uillam, Quexidam, per Coniaquelam, Montosam, usque ad flumen Urbetum in Gallecia, Suernam, uallem longam, ueram, Flumosam, totam Saniam, Panamum, usque ad flumen Mineum, totam Lemos, Urnyso, uerasmo, et Semmamorum, et Troiam, usque ad flumen Silunii, totam Lumiam cum ecclesiis de  Petrayo, que edificate sunt uel fuerunt inter Arnoyum flumen et Silum, a termino montis Buron, et per aquam Zore [al., Zoze], usque in fundum Arnoyi, et per ipsum discessum, uel discursum, usque in flumen Mineum, Lueza usque Portelam de ueneti, et ecclesias de Sallaz inter Arnoyum et Silum cum ecclesiis de Baroso, Castellam cum Saneam, Barnates, et Auion, Azman, Carabam, Amancam, sicut dictam Ecclesiam Lucensem dotauerunt reges Wandalorum. Et responderunt episcopi: Placet, placet nobis omnibus.

»Legio, quam condiderunt Romane legiones, que antiquitus Flos fuit uocata, et per Romanum papam  gaudet perpetua libertate, et ab aliis episcopalibus sedibus est exempta, et exstat sedes regia, atque alicui metropoli nunquam fuit subiecta uel subdita, teneat per suos terminos antiquos, sicut eam dotauerunt Hermericus, Rechila, Recciarius, Maldra Frumarius, Remismundus,  Theodomundus, Sueuorum reges, et Theodomirus. Et responderunt omnes pontifices unanimiter: Placet, placet nobis.

»Legio teneat per Pyreneos montes, et per Pennam Rubeam una cum media Leuaca, Ceruera, Petras nigras, Annion usque ad flumen Carrionem per uillam Sernam, et riuulum Siccum, usque ad uillam Ardegam per Ceruinos usque in castrum Pepi, per uillam Manam, usque in arborem Quadros, super fines Serre Gallecie, tria castella Turtures, Datineus, Castelletum et Nauiam.

»Legio ciuitas sacerdotalis et regia, et Lucus, quam Wandali reedificauerunt in Asturiis, teneat per suos terminos antiquos, sicut eis diuisit rex Theodomirus; he nulli subdantur archiepiscopo uel Primati. Responderunt omnes: Placet, placet nobis omnibus.

»Sedes etiam Portucalie permanet in sua diuisione,  sicut eis diuisit rex Theodomirus, cum iis etiam que nos adiecimus.

»Brachara metropolis teneat Centum cellas Gentis. Millia, Layneto, Gilioles, Adonyste, Aportis, Aylo, Centen, Donis, lambis, Cilisto, Letania, Ceresis, Petroneyo, Equisis, ad Saltum; item pagi, Panoleta, Bregantia, Astiatigo, Tarego, Aunego, Metrobio, Betise, Palam, Tusico, Celo et Senequiemo; sub uno sedes 30.

»Ad sedem Dumiensem familia regia [in diuisione Theodomiri sic: Ad Dumium familia seruorum; quam hic uocat regiam, intelligit de monachis, qui Deo seruiunt; cui seruire, regnare est.]

»Egitaniensis teneat totam Egitaniam, Menecapio et Foraneos.

»Portugalensis teneat in Castro nouo Ecclesias, que in uicino sunt, scilicet uilla noua, Betaonia, uesea, Menturio, Torebra, Bramoste, Pengoaste, Lumbo, Nestis, Neapali, Curmano, Magneto, Leporeto,  Melga, Tangobira, uillagomedi Tanerater; item pagi, Lambiencio, Alcobreo, ualericia, Turlango, Ceris, et Mendiolis, et Palencia; sub una uiginti quinque sedes.

»Lamecum teneat ipsum Lamegum, Luencia, Aranor, Crasubriana . . . . . . . sub uno sex sedes.

»Conimbricensis sedes teneat ipsam Conimbriam, Eminio, Selio, Brine, Insula, Astrucione et Portogallie Castellum antiquum; sub uno due.

»uesensis teneat ipsum ueseo, Rodomiro, Submontia, Suberbeno, Osanca, Obelione, Tutella, Goleia et Cabrabia, que apud Gotthos postea sedes fuit; sub uno septem dantur sedes.

»Uriensis teneat ipsam Uriam, Deisum, usque Cussancaro, et de Caldas de Rego usque in oram maris Oceani protendatur.

»Lucensis teneat ipsam ciuitatem cum adiacentibus suis, cum Cantoquia, Somos, Carabarcos, Montenegro, Parraga, Latra, Azumara, Sigros, Triauada, Pagento, Saluaterra, Monterroso, Doira  uel Coyra, Deza, Colea; sub una sede 16.

»Auriensis teneat uesugio, Ruuale, Teporos, Sedisos, Prucia, Cisauio, uerenganos, Sanabria et Calabazas maiores; sub uno decem.

»Astoricensis teneat ipsam Astoricam, Legionem, Superurbico, Beriso, Petrasperanti, Autoribis, Caldelas, Morillos superiorem et inferiorem, Sonure, Trogelos et Pericos; sub uno undecim sedes.

»Britoniensis teneat Ecclesias, que in uicinio sunt, Torelo, Torebera inter Britones una cum monasterio Maximi usque in flumen Oue.

»Tudensis teneat ipsam Tudem cum Ecclesiis, que in uicino sunt, Torelo, Torobera, Ludo Patre, Agnoue, Sagria, Erbilio, Orunia et Cartasse; sub una sede quindecim numerantur sedes.

»Toleto metropoli subiaceant sequentes omnino sedes. Oretum, hec teneat de Galla usque Eugam, uel Cecilam, et de Petra usque Campaniam. Mentesa, hec teneat de Euga, uel Cecila usque Securam,  Delila usque Polixena. Acci, hec teneat de Secura usque Montaneam et de Architel usque Caraual. Basti, hec teneat de Egesta usque Montaneam, et de Rauci usque Susitam. Urgi, hec teneat de Egesta usque Carthaginem, et de Bigastri, usque Mundam. Bigastrum, hec teneat de Pugilla usque Nisdomiam, de Serta usque in Lisbam. Illici, hec teneat per terminos de Bigastri, Setuli et Denia. Setalis, hec teneat de Custo usque Moletam, de Togola usque ad Nitriam. Denia, hec teneat de Sosa usque in Turam de Silua, usque Gil. ualentia, hec teneat de Silua usque Musuetum, de mari usque Alpout. ualena, hec teneat de Alpout usque Tarrabilam, de Stazerola usque Nenar. Secobrica, hec teneat de Alcout usque Obiam, de Mora usque Lustriania. Complutum, hec teneat de Alcout usque ad Costem, de Gusia usque Costeam. Segontia, hec teneat de Coste usque Fuscam, de Godol usque Pinam. Oxoma, hec teneat de Fusca usque Arlanzon,  quomodo currit in camino S. Petri, qui uadit ad S. Iacobum; de Garise usque Ermitas termini eius protendantur. Secobia, hec teneat de Almet usque Mimbillum, et de Martel usque uaso dicto. Palentia, hec teneat de Mimbillum usque Caltam, de Lulbonar usque Tortosam.

»TERRACONENSI metropoli subiaceant he sedes:

»Barcinona, hec teneat de Mina usque Pugellam, et de Usa usque Bordel. Egari, hec teneat de Bordel usque Paladera, et de Montosa usque Portellam. Gerunda, hec teneat de Pilida usque Iuxtamare, et de Alosa usque Pinas. Eupirie, he teneant de Iuxtamare usque Bergam, de Mentosa usque Siluam. Arisona, hec teneat de Berga usque Auritam, et de Pursa usque Mentiam. Urgela, hec teneat de Aurita usque Naionam, et de Murela usque ualam. Lerita, hec teneat de Naiona usque ad fontem Sallam, de Lora usque Matam. Ictosa, hec teneat de Fonte Salla usque Porsellam, de Morale  usque Tormelam. Tortosa, hec teneat de Porsella usque Deniam, de Tormoga usque Catenam. Cesaraugusta, hec teneat de Moouia, uel Denia, usque Splanam, et de Olibia monte usque Gordoto sint termini sedes Cesaraugustane. Osca, hec teneat de Splana usque Cobello, et de Speslem usque Riberam. Pampilona, hec teneat de Cobello usque Mustellam, et de Sparga usque Ostural. Califorra, hec teneat de Nampia usque Spargam, de Mustela usque Lealem. San-Tyrasona, hec teneat de Sparga usque Plitenam, et de Alto monte usque Mille. Areca, hec teneat de Planta usque Amasam, de Pede inferno usque Pedem Moram. Insule Baleares, Maioricam, Minoricam, Formenteram, Useticam.

»SPALENSI metropolitane subiaceant he sedes:

»Italica, hec teneat de Ulea usque Busam, de Asa usque Lancolam. Asidonia, hec teneat de Busa usque ad Senam, de Lotesa usque uiam latam. Elipla, hec teneat de Sena usque Datam, de Alisa usque Cortesam. Malica, hec teneat de Data usque  Malexcam, de Temia usque Sedes Campi. Eliberis, hec teneat de Malica usque Sotelam, de Almica usque Sedes. Astiges, hec teneat de Sotella usque Parietem, de Luca usque Raucam. Corduba, hec teneat de Pariete usque Ubetam, de Gala usque Ranam. Egabio, hec teneat de Ubeta usque Malamsayam, de Gasta usque Fuentam. Tucci, hec teneat de Malasaya usque Baliiar, de Guegara usque Celonus: credo Azlonam pro Castulone.

»BRACCHARAE metropolitane subiaceant he sedes:

»Dumio, hec teneat de Duma usque Albram, de Reantear usque Aclasam. Pertucale, hec teneat de Elbora usque Losolam, de Olmos usque Solam. Portucale, hec teneat de Losola usque Bigoniam, de Monte albo usque Fetonsam. Auria, hec teneat de Cusanca usque Syluam, de ueregini usque Celebacismi. Iria, hec teneat de Iso usque Cusacam, de Caldar de rege usque in Oram. Luco, hec teneat de  Laguna usque Bussam, de monte Soto usque Quintanam. Britonia, de Bassa usque Torrentes, de Oetoba usque Totellam, et usque Ouem. Astorica, hec teneat per oram uallis Corcer, et per fluuios, seu maria scilicet, et Orbigo, et Berrio, et Tauara, extendatur.

»EMERITAE metropoli subiaceant iste sedes:

»Pare, hec teneat de Baligur usque Crocam, de monte de Olla usque Miratal. Olisibona, hec teneat de Darca usque Ambram, de Olla usque Maram. Elbora, hec teneat de Sotobra usque Petram, de Rucella usque Turrem Egiditaniam, de Sabra usque Nauam, de Sena usque Murielam. Exoniba, hec teneat de Ambra usque Salam, de [al., ipsa] Rosa usque Turrem. Conimbria, hec teneat de Naua usque Bergam, de Torrente usque Loram. ueseum, hec teneat de Berga usque Sortam, de Boncla usque uentosam. Biglimicum, hec teneat de Sorta usque Petram, de Sara usque Ortosam. Cabrabria, hec  teneat de Sorta usque Albeniam, de Soto usque Faram. Salmantica, hec teneat de Allenia usque Sotobram, de Rusa usque Siberum. Numantia, hec teneat de Penagodisse usque ad Tormem super illos balneos de ualle de rege usque ad Dorium, et de uilla ualle usque ad Otero, de Fumus secus riuulum Siccum usque Borito, de Tauara uero usque ad Dorium. Abula, hec teneat de Petra usque ad uiallam, de Uriosto usque Torrero. Cauria, hec teneat de uilla usque Tagum, alias Dorium.

»NARBONAE metropolitane he sedes subiaceant:

»Isetenis, hec teneat de Stalus usque Barunona, de Macu usque Rib. Fora. Agatha, hec teneat de Nusa usque Riberam, de Galia usque Mirlam. Magalona, hec teneat de Nusa usque Ribogar, et de Castello Millia usque Angoram. Nemauso, hec teneat de Gusa usque Angoram, de Castello usque Samuram. Luteba, hec teneat de Samba usque Rebubal, de Anges usque montem Rufum. Carcasona,  hec teneat de monte Rufo usque Angerum, de Angosta usque Monsam. Elna, hec teneat de Strage usque Rofilonam, de Literosa usque Lanusam.

»He sint sedes harum duarum Hispaniarum octoginta sub dominio Gothorum, tam archiepiscopales quam episcopales, per quas omnibus Hispanis ministratur uerbum Dei, que a Romano pontifice et accipient, et accipiunt semper in his prouinciis communionem catholice ueritatis, ut secundum traditionem et doctrinam sanctorum Patrum animas nobis commissas possimus gubernare. Addit rex: Hec igitur nostra institutio, que assensu omnium archiepiscoporum et episcoporum dictarum sedium auctore Deo facta est, firma permaneat in eternum; et mando, ut legatur. Et lecta est per Petrum archidiaconum Toletanum, coram domino Quirico Toletano archiepiscopo, primatie dignitate et fide catholica insistente, et ceteris archiepiscopis, qui mox subscripserunt, et episcopis. Dicant omnes: Placet, placet; uita, et eterna gloria catholico,  pientissimo et gloriosissimo principi domino nostro Flauio Wambe.

Canon I.---»Preterea placet nobis in unum collectis, ut omnes clerici deinceps uiuant secundum regulam sanctissimi Patris nostri Isidori episcopi Hispalensis, prout continetur in ipsius libro De Honestate clericorum.

Canon II.---»Et quicunque archiepiscopus, episcopus, abbas claustralis, uel secularis, qui pro dignitate aut ordine aut aliquo ecclesiastico beneficio amplius regi minam dederit, siue alicui alie persone, ille excommunicatione perpetui anathematis innodetur.

»Quibus peractis, omnes Deo rerum omnium et bonorum auctori primum gratias immortales persoluimus, deinde glorioso regi nostro longissimam uitam, et post hoc seculum in celesti regno beatitudinem eternam deprecamur: qui tante pietatis studio contentiones nostras diremit, et nos eterno  indissolubili federe copulauit.

»In sequentem annum concilium hic indicimus.«


Subscriptio Patrum.

»1. Quiricus S. Ecclesie Toletane metropolitanus has diuisiones et constitutos terminos per regem nostrum, approbat et confirmat.---2. Fugitiuus S. Ecclesie Spalensis metropolitanus has diuisiones sedium, et constitutos terminos per regem nostrum, approbat et confirmat.---3. Proficuus, S. Emeritensis Ecclesie metropolitanus, approbat et confirmat.---4. Leodagisius [al. Leoduisius], S. E. Braccharensis metropolitanus, confirmat et approbat.---5. Sumifredus, S. E. Narbonensis metropolitanus, confirmat et approbat.---6. uera, S. E. Tarraconensis metropolitanus episcopus, confirmat et approbat.---7. Athanasius, Setabitane Ecclesie episcopus, approbat et confirmat.---8. Ego Genesius, in Christi nomine, Ecclesie Tudesensis episcopus, approbo et confirmo.---9.  Ego Argimensus, in Christi nomine, Ecclesie Oretane episcopus, approbo et confirmo.---10. Ego Fraoricus, Deo iuuante, Portucalensis episcopus, approbo et confirmo.---11. Ego Ioannes, in Christi nomine, Ecclesie Bigastrensis episcopus, approbo et confirmo.---12. Ego Selua, in Christi nomine, Igeditane Ecclesie episcopus, approbo et confirmo.---13. Ego Godiscalus, in Christi nomine, Oxomensis Ecclesie episcopus, approbo et confirmo.---14. Ego Adeodatus, Pacensis Ecclesie episcopus, in Dei nomine, approbo et confirmo.---15. Ego Bela, in Christi nomine, Britaniensis episcopus, approbo et confirmo.---16. Ego Leander, in Christi nomine, Illicitane et Elotane Ecclesie episcopus, approbo et confirmo.---17. Ego Aschalius, in Christi nomine, S. E. Abilensis episcopus, approbo et confirmo.---18. Ego Felix, Dianiensis Ecclesie, in Christi nomine, episcopus, approbo et confirmo.---19. Ego Isidorus, Asturicensis Ecclesie episcopus, in Christi nomine, approbo et confirmo.---20.  Ego Theodoricus, in Christi nomine, Ecclesie Olysiponensis episcopus, approbo et confirmo.---21. Ego Alarius, in Christi nomine, Aurisine Ecclesie episcopus, approbo et confirmo.---22. Ego Suntherius, in Christi nomine, Ecclesie ualentine episcopus, approbo et confirmo.---23. Ego Theodisclus, in Christi nomine, S. E. Lamacensis episcopus, approbo et confirmo.---24. Ego Balmatius, in Christi nomine, Ecclesie Ursitane episcopus, approbo et confirmo.---25. Ego Riccila, in Christi nomine, Accitane Ecclesie episcopus, approbo et confirmo.---26. Ego Iustus, in Christi nomine, Ecclesie Salmanticensis episcopus, approbo et confirmo.---27. Ego Restogenes, in Christi nomine, Ecclesie Lucensis episcopus, approbo et confirmo.---28. Ego Rogatus, in Christi nomine, Ecclesie Beatiensis episcopus, approbo et confirmo.---29. Ego Etherius, Deo iuuante, Bastitane Ecclesie episcopus, approbo et confirmo.---30. Ego Idulfus,  cognomine Felix, in Christi nomine, Iriensis Ecclesie episcopus, approbo et confirmo.---31. Ego Concordius, in Christi nomine, Ecclesie Palentine episcopus, approbo et confirmo.---32. Ego Acisclus, S. E. Complutensis, Deo iuuante, episcopus, approbo et confirmo.---33. Ego Cartaber, in Christi nomine, Ecclesie Conimbricensis episcopus, approbo et confirmo.---34. Ego Memorius, S. E. Segobricensis, in Christi nomine, episcopus, approbo et confirmo.---35. Ego Donatus, in Christi nomine, Ecclesie Cauriensis episcopus, approbo et confirmo.---36. Ego Egica, in Christi nomine, Ecclesie Seguntiensis episcopus, approbo et confirmo.---37. Ego Exarnius, in Christi nomine, Oxonolensis Ecclesie episcopus, approbo et confirmo .---38. Petrus, in Dei nomine, Ecclesie Elborensis episcopus, approbo et confirmo.---39. Gaudentius, in Christi nomine, Ecclesie ualeriensis episcopus, approbo et confirmo.---40. Ego  Albanus, in Christi nomine, Ecclesie Caliabricensis episcopus, approbo et confirmo.---41. Sinduitus, in Christi nomine, Ecclesie Segobiensis episcopus, approbo et confirmo.---42. Mumulus, in Christi nomine, Ecclesie Arcauicensis episcopus, approbo et confirmo [al., Nunnulus].---43. Spera in Deo, in Christi nomine, Ecclesie Italicensis episcopus, approbo et confirmo.---44. Ego Geta, in Christi nomine, Ecclesie Eleplensis episcopus, approbo et confirmo.---45. Ego Argibudo, in Christi nomine, Ecclesie Eliberitane episcopus, approbo et confirmo.---46. Ego Samuel, in Christi nomine, Ecclesie Malacitane episcopus, approbo et confirmo.---47. Ego Theudericus, in Christi nomine, Assindonensis Ecclesie episcopus, approbo et confirmo.---48. Ego Stercorius, in Christi nomine, Aucensis Ecclesie episcopus, approbo et confirmo.---49. Ego Cresutarius, Biteriensis Ecclesie episcopus, in  Christi nomine, approbo et confirmo.---50. Ego Cecilius, in Christi nomine, Dertosane Ecclesie episcopus, approbo et confirmo.---51. Ego uincentius, in Christi nomine, Magalensis Ecclesie episcopus, approbo et confirmo.---52. Gratius ego, in Christi nomine, Egorbiensis Ecclesie episcopus, approbo et confirmo.---53. Idalius, in Christi nomine, S. Ecclesie Barcinonensis episcopus, approbo et confirmo.---54. Ego Ansemidus, in Christi nomine, Ecclesie Lotobensis episcopus, approbo et confirmo.---55. ualderedus, in Christi nomine, Ecclesie Cesaraugustane episcopus, approbo et confirmo.---56. Ego Clarus, in Christi nomine, Elenensis Ecclesie episcopus, approbo et confirmo.---57. Ego Ioannes, in Christi nomine, Egarensis Ecclesie episcopus, approbo et confirmo.---58. Ego Stephanus, in Christi nomine, episcopus Carcasonensis Ecclesie, approbo et confirmo.---59. Ego Euphrasius, in Christi nomine, Ecclesie Calagurritane episcopus, approbo et confirmo.---60. Primus  ego, in Christi nomine, Ecclesie Agathensis episcopus, approbo et confirmo.---61. Atilinus ego, in Christi nomine, Ecclesie Pamplonensis episcopus, approbo et confirmo.---62. Gadisoldus ego, in Christi nomine, Ecclesie Oscensis episcopus, approbo et confirmo.---63. Ego Postulanus, in Christi nomine, Ecclesie Uticensis Hispane episcopus, approbo et confirmo.---64. Riccilanus ego, in Christi nomine, episcopus Ecclesie Accitane, approbo et confirmo .---65. Ego Leubericus, in Christi nomine, Ecclesie Urgelitanensis episcopus, approbo et confirmo.---66. Ego Gondelinus Ecclesie Empuritane episcopus, in Christi nomine, approbo et confirmo.---67. Ego Austerius, in Christi nomine, episcopus Ecclesie Tirasenensis, approbo et confirmo.---68. Ego Samuel, in Christi nomine, Ecclesie Malacitane episcopus, approbo et confirmo .---69. Wisefredus ego, in Christi nomine, S. E. Ausonensis  episcopus, approbo et confirmo.---70. Ego Reynicus [al., Regnicus], episcopus Ecclesie Aucensis, in Christi nomine, approbo et confirmo.---71. Ego uerecinus, in Christi nomine, ueracensis Ecclesie episcopus, approbo et confirmo.---72. Ego Basilius, in Christi nomine, S. Ecclesie Bastitane episcopus, approbo et confirmo.---73. Sabricus ego, in Christi nomine, Gerundensis Ecclesie episcopus, approbo et confirmo.---74. Florus, episcopus, in Christi nomine, Ecclesie Mentesane, approbo et confirmo.---75. Nasibardus ego, in Christi nomine, Ecclesie Astagit nensis episcopus, approbo et confirmo.«

»Quatuor uicarii 4 reliquorum episcoporum, 12 abbates, 20 palatini interfuerunt huic concilio generali totius Hispanie, et Gallie Narbonensis, uicarii Lucensis, Epagiensis, Castulonensis, Cursicaniensis. Acta sunt hic Toleti in concilio generali, omnibus qui adfuerunt 75 episcopis, et 4 episcoporum  uicariis, 12 abbatibus, 20 palatinis, omnibus una uoce dicentibus: Placet, placet. Presentibus ac subscribentibus, inuicto ac serenissimo rege Wamba, et Quirico archiepiscopo Toletano, Hispaniarum primate, ceterisque 5 archiepiscopis, cum suis suffraganeis diecesum predictarum, partim in ecclesia pretoriensi SS. Petri et Pauli incepta synodo, absoluta uero in ecclesia S. Leucadie uirginis et martyris, Toletane ciuis et uernule patrone, in eius pretoriensi templo, era DCCXIII. Per manus uero scripta fuit synodus Petri archidiaconi de dicta S. Leucadia collegiata.«

267. uixit autem predictus rex Wamba annos 5 ad annum ere DCCXuIII, et mortuus est, postquam degit aliquot annos sanctissime in monachatu ordinis sanctissimi Benedicti patris, ad quem sese receperat.  Inde omnia, uel multa translata sunt in Itatium codicem Ouetensem.

268. Magni facienda est hec synodus, ad quam fuit maximus concursus archiepiscoporum, episcoporum, abbatum et palatinorum, presente rege Wambane. Nec potuit non diu continuari, dum unaqueque Ecclesia ostendit fines sui pontificii, et causas querelarum audit ipse rex. Ob id in duabus ecclesiis et templis suburbanis acta est synodus: in altero incepta; in altero finita.

269. Concilio III Toletano interfuerunt 68 episcopi; Iu uero Toletano 69 cum uicariis, 7 episcopi plus, et 4 uicarii interfuerunt isti concilio, ubi sedes reparate sunt et restitute. Nec aliter fieri potuit, quin rex designaret aliquot iudices singularum  metropolum, qui res compositas ab ipsis ad ipsum deferrent; atque ita posset sententia regis ex omnium consensu et palam proferri, et ab omnibus approbari, ut patet ex frequenti repetitione singulorum acclamantium, ac identidem cum letitia dicentium: Placet, placet.

270. In hac diuisione non ponuntur termini metropolitanarum Ecclesiarum, ea de causa, quia iurisdictio metropolitana non solum sese diffundebat in suam diecesim, sed in omnes sibi subiectas; ut calor cordis cunctis membris communis est.

271. In uetusto codice litteris Gotthicis scripto memini me legisse in Germania, in uita, quam Cixila Toletanus archiepiscopus scripsit, B. Ildefonsi etiam Toletani pontificis: Leucadia dixit: Ildefonse,  per te uiuit domina mea: que lectio plus arridet, quam alia, que habet: Dixit Ildefonsus: Per uitam Ildefonsi uiuit domina mea.

272. Aiunt aquilas regias a polo in polum uolitasse, et ob id dicuntur apostoli aquile, quod totum orbem peragrarint, iuxta illud Ecclesiast.: uia aquile in celo. Dicuntque Iouem duas aquilas misisse, alteram ab ortu, alteram ab occasu; easque demum Delphos, urbem Grecie, que dicitur orbis , hoc est, umbilicus, conuenisse.

273. Illiturgi, ciuitas est in Batestanis, itinere quinque dierum distans a Carthagine Spartaria. Cuius Liuius meminit, hancque Spicio demolitus est. Hic creditur predicasse S. Euphrasium, episcopumque fuisse Illiturgitanum.

 274. In scopulo alto arx est dicta Tauia, a Grecis Ancyra, profectis a quadam urbe sic dicta, cuius meminit ter Antoninus Pius in Itinerario.

275. S. Ildefonsus ordinatus est lector, ostiarius, exorcista, subdiaconus et leuita, a S. Helladio in ede pretoriensi [lege Breuiarium Bracarense] S. Leucadie, postquam inuiserat Agaliense monasterium; unde secum duxit S. Ildefonsum. A Iusto in fine uite, scilicet anno 636 sicut in fine uite S. Helladii, leuita, anno 633 [Forte legendum: A Iusto in fine uite, scilicet anno 633 subdiaconus, sicut in fine uite S. Helladii, leuita an. 636] consecratus est abbas Benedictinus a S. Eugenio.

276. Anno 3 Aurasii Toletani archiepiscopi, scilicet  era DCXLIu, natus est in ede paterna S. Ildefonsus, post Toletanus pontifex.

277. In pluribus codicibus Liuianis 3 decad. lib. uIII, legitur Iliturgis, simplici l; et ita legendum est, ad differentiam alterius Betice, que scribitur duplici. Apud Eulogium simplici scribitur.

278. Probabiliter sentiunt, qui putant Flauiobrigam esse ciuitatem, quam Mauri Orduniam uocauerunt, caput Amanium populorum, qui pars sunt Autrigonorum populorum.

279. Uxama, Segisamunclum, uirbesca, Antecuia, Deobriga, uindelia, Salionca, Tritium  uindelegra, parebant colonie Flauiobrige, que caput harum erat, et iurisdicundi causa eo petebant.

 280. Pugnatum est a Romanis ad Belgidam, uel uelliam, uel uelligam, uel uellicam, in Cantabris, ut refert L. Florus: hec est modo Spinosa a Mauris dicta, ut Araquellos, uel Racim, uel Arandillos, non procul a fontibus Iberi. Est autem Segisamona populus Turmodigorum [al., Curmodigorum]  non procul a Segisamona eorumdem Turmodigorum [al., Curmodigorum], quos uocat Florus Curgonios.

281. Aetate mea repertum est Cordube corpus S. Laure martyris, ante 90 et amplius annos a Saracenis occise. Hec erat de nobilissimo genere Muzarabum Cordubensium, et cum S. Aurea Cuteclarensi abbatissa speciali necessitudinis uinculo coniuncta. A parentibus in matrimonium nobili uiro  data, duas suscepit filias; cum quibus post 6 annos eo uiduata, ad monasterium S. Aure se recepit; sed Aurea paulo post, anno uidelicet 856 martyriali sanguine laureata, Laura in eius locum assumpta 9 annos monasterium gubernauit: quo tempore miros uirtutum omnium fecit progressus, orationi et corporis macerationi semper intenta. Tandem ad iudicem Saracenorum, fama peruulgante, delata, cum in fidei confessione constantissime permaneret, uerberibus crudeliter cesa, in balneo feruentis picis immissa, tres horas in diuinis laudibus, diuino munere, complens, euolauit in celum, die 19 Octobr., anno Domini 864: cuius quidem S. Eulogius non meminit, quia ipse anno 859 martyrio coronatus fuerat. Reliquie B. Laure per multas Hispaniarum ecclesias  distribui ceperunt, et ipsa in magno pretio haberi.

282. Portus Iuliobrigensium uictorie sacratus, dictus est, quod ibi uicti sunt Cantabri Iuliobrigenses, uolentes repellere classem Romanorum, tempore imperatoris Augusti. Alii uerius putant, uocatum sic, quod Iuliobrigenses uictoriam reportauerunt; quod uictoria non dicitur de Iuliobrigensibus, sed Iuliobrigensium, quasi ipsi reportauerint.

283. Sarcimum uicus est apud Cantabros in Hispania prope fontes Iberi. Ibi iussu Caroli Martelli exsulat S. Eucherius episcopus Aurelianensis; in uita eius corrupte legitur Hesbania. Fuit in Cantabria monasterium S. Trudonis Benedictini, sicut in Germania. In Hispania habebat Carolus Martellus multos  amicos, ut apud Cantabros, et modo Sarcimum apud Cantabros, uel Sacernulum apud Astures, dicitur Barcena uel Salcedum, ignobilia quedam oppidula.

284. Sanctissimus uir uera, Tarraconensis archiepiscopus, qui interfuit concilio Toletano XuI, uir pius, humilis et sanctus, obiit XX Octobr.; celebratur in tractu Aurelianensi apud Carpetanos.

285. Est auctor qui credat S. Exubium [al., Exibium] discipulum S. Marci, post eius mortem predicasse Euangelium Caucasolie [al., Centumcellis] in Lusitania, postque rediisse solum in Cyprum, ubi constitutus est archiepiscopus; maximorum patrator miraculorum dictus est propter eius opera.

 286. Mihi ualde probabile est, et legi in historiis Elpidium ac reliquos episcopos, quos constituit [al., traxerat] S. Iacobus in Hispania, ab ipso Iacobo baptizatos, fuisse de numero religiosorum Carmelitarum, qui in Hispania et per alias regiones monachatum introduxerant. Istos uocat lib. II, cap. 3, Eusebius prophetici ordinis.

287. Magna pars eorum qui ex Iudea traiecerant in Hispaniam, tempore Nabuchodonosoris, erant ex discipulis sanctorum Elisei, Elie et Enoch, et successores illorum.

288. uidere potui uitam S. Syncletices uirginis et abbatisse Aegyptie . Hanc scripsit sanctus pontifex Athanasius, ut, quemadmodum monachi habent speculum in Antonio,  sacre uirgines eam tanquam speculum intuerentur. Dicitur fuisse multarum uirginum professionis prophetice et Carmelitice parens.

289. C. Caninius [al., Herminius] Rufus, pretor Gaditanus, profectus Romam anno 84, quarto anno Olympiadis 215, transiit in Hispaniam [al., mansit in Hispania] ad ann. 86, et dum Gadibus contenderet uenire Tarraconem, in uia, oppido uilla enea, alias Alona uel Delo, nunc corrupte a Mauris dicto uillenia, obiit ibique iacet sepultus.

290. [1Kb] X. M. P. Occasum uersus ab oppido Turbula uel Tritubi [al., Tibula uel Tribula], fuit oppidum Abula Batestanorum, nunc dirutum.

291. Urci fontes [al., sedes] fuit episcopalis S. Indaletii;  dicitur hec Portella, et partiebatur hoc modo terminos cum sedibus: Teneat de Egesta [leg. Egelesta et uide que notaui ad n. 38 in Chron. et ad n. 242] usque Carthaginem, et de Bigastro uel Murcia usque Mundam. Hec ciuitas est ad fluuium Mundam apposita, uIII M. P. antequam confluat Munda fluuius in Taderem, que uel fluuio nomen dedit uel accepit ab eo.

 292. uenerabilis memoria Plinii Iunioris, qui pro Christianorum defensione scripsit ad Traianum; quem redeuntem ex Asia conuersum Crete ad fidem nonnulli credunt, et post in persecutione Antonini Pii, Nouocomi cum aliis passum septimo Augusti; nec enim tam insigne defensionis opus iusta mercede defraudandum fuit.

293. Traiani anno 15, Domini 114  reuersus ex Asia Cretam Plinius; exstrui fecit celebre Ioui [al., ibi] templum in honorem Traiani, quod [al., templum] Titus diruit, et restauratum in nomine Iesu Christi. Plinius Secundus cum filio [al. desunt cum filio] Christo credidit, et baptizatus est a S. Tito, Cretensium episcopo, ut refert Zenas in eius uita. Itaque  reuersus Romam Christianus, sancte et pie uixit multos annos. uocabatur C. Plinius a Traiano, et ab aliis Secundus; nec fuit hoc tempore alter Secundus uir consularis.

294. Pompeia Celerina, socrus Plinii Iunioris, soror fuit S. Celerine, que excepit corpus S. Torpetis martyris ex Tuscia in Sinensem portum miraculose uenientis.

295. Sunt qui putent Dionysium papam fuisse natione Africum, scriptorem libri De situ orbis, qui tulit passionem.

296. Theodorus, fluuius, hoc est donum Dei, Tader et Staberus dicitur, ob eximiam aquam quam habet ob communionem Munde, qui Mediterraneum intrat,  ad urbem Longunticam.

297. S. Benedicta, que tempore Neronis Rome uictrix occubuit, patribus Cesaraugustanis, ex Hispania, gentilibus tamen, nata fuit: que cum ad palmam quam diu multumque concupierat, peruenisset, ter quaterue flagris cesa, nudo corpore per urbem aduecta, sed Dei munere, minime nuda uisa; 2 Iulii, datis ceruicibus, euolauit ad sponsum. Altera ex antiquioribus Christi uirginibus Rome pro fide occisis.

298. In codicibus Plinii correctis, pro Alga minor, quod reperitur in minus correctis, legitur Alba minor.

299. Suel inter Alateram et Siex [al., Aodeteram uel Abdeeram, et Exi] uocatum est Sudal [al., Siuel],  et post a fortitudine nominari cepit Castellum ferreum.

300. Antonini Pii Augusti Itinerarium, eius iussu compositum, ut Theodosii codices leges.

301. [1Kb] Decem legati ex Hispaniis uenerant Ierusalem, ex gentilibus quinque, ex Iudeis quinque, ad apostolos.




ANNO DOMINI DCCCCLXXu
FOLQUINUS SANBERTINIANUS MONACHUS.





NOTITIA HISTORICA.


Le cartulaire de Saint-Bertin fut commencé, uers le milieu du xe siècle, par un religieux de cette abbaye nommé Folquin, qui prend le titre de moine et de léuite. Folquin était né en Lorraine, d'une des plus nobles familles du pays. Sa mère se nommait Thiédale, et son père Folquin. Celui-ci était fils d'Odwin, dont le père, nommé aussi Odwin était frère de l'éuêque de Térouanne, saint Folquin, et fils de Iérôme et d'Ermentrude. L'humble moine, qui nous fait connaître lui-même  cette généalogie, oublie de dire que son trisaïeul Iérôme était l'oncle de saint Adolard, abbé de Corbie, et le fils de Charles Martel  .

L'an 948, le père et la mère de Folquin le conduisirent eux-mêmes à Saint-Omer, où ils le consacrèrent à Dieu, dans l'abbaye de Saint-Bertin, au commencement de nouembre  .

C'est à tort qu'un écriuain du XuIe siècle semble lui donner le titre d'abbé  , et que des sauants l'ont confondu auec un moine du même nom qui fut abbé de Lobbes en 965  . Folquin ne paraît pas auoir iamais quitté son abbaye, où il mourut uers l'an 975.  Il n'était encore que diacre, leuita, lorsqu'il commença son cartulaire, et rien n'indique qu'il se soit iamais éleué plus haut dans les ordres, ni qu'il ait été promu à quelque dignité dans son monastère. La souscription Folquinus leuita et monachus subscripsit, mise au bas d'une charte dont il donne le sommaire, prouue seulement qu'il fut employé à la rédaction des actes de l'abbaye. Peut être même eut-il la garde des archiues de Saint-Bertin; la rapidité auec laquelle il a composé le recueil qui porte son nom prouue au moins qu'il en possédait à l'auance tous les éléments. Folquin prit la plume par ordre de l'abbé Adalolphe élu le 4 auril 961, et le dernier fait qu'il rapporte dans sa chronique est la démission uolontaire de ce même abbé, arriuée au plus tard au commencement de l'année suiuante. C'est donc en 961 que la première partie de notre cartulaire a été rédigée.

Elle commence par un pompeux éloge de saint Bertin. Folquin le compare au soleil qu'il nomme Titan. Le formules poétiques dont il orne son panégyrique prouuent qu'il n'était point etranger à la littérature profane. Il raconte ensuite, en peu de mots, l'arriuée de saint Bertin à Sithiu, et la construction dans ce lieu d'une église en pierre et en briques. Rien dans sa narration ne fait même allusion à une uieille légende qui embellit de circonstances miraculeuses la deuxième fondation de l'abbaye  . Quoiqu'il ne soit pas entièrement exempt de la pieuse crédulité qui est un des caractères de son siècle, Folquin se montre généralement plus sensé que ses continuateurs: il est sobre de récits merueilleux; il se moque de ceux qui attribuaient à la lune une influence directe sur les éuénements humains; il semble enfin doué d'un iugement et d'une critique peu ordinaires pour le temps où il a uécu.

Folquin se proposait, en écriuant son ouurage, de faire connaître par ordre chronologique les actes, gesta, des abbés de Saint-Bertin et les donations immobilières qui auaient successiuement accru le domaine de l'abbaye. Quant aux chartes moins importantes, il en auait formé un recueil à part, dont les diuisions correspondaient chacune à l'une des charges administratiues du monastère, en sorte que chaque officier pouuait, au besoin, trouuer dans un seul chapitre tous les actes qui concernaient son département.

En offrant son trauail à l'abbé Adalolphe, Folquin proteste qu'il n'a rien écrit que ce qu'il a pu apprendre de témoins dignes de foi, ou recueillir dans les anciens diplômes échappés aux rauages des temps et du feu. Ces uieux documents sont généralement datés par les années du règne des rois et du pontificat des papes. Afin de rendre les recherches plus faciles, Folquin a ioint à ces dates celle des années de l'Incarnation, en ayant soin toutefois de ne les iamais intercaler dans le texte des chartes pour qu'on ne pût l'accuser de l'auoir altéré. On doit lui sauoir d'autant plus gré de cette précaution, que sa concordance étant souuent fautiue, ainsi que l'a remarqué Mabillon, on n'aurait pas manqué, s'il l'auait ioint aux actes mêmes, de reieter comme suspects la plupart de ceux qu'il a rapportés.

Le recueil de Folquin est contenu dans un uolume petit in-folio en parchemin, écrit, à ce qu'il nous semble, au commencement du XIIe siècle, et qui appartient auiourd'hui à la bibliothèque de Boulogne  .  Il est diuisé en deux liures, précédés d'une liste des abbés de Saint-Bertin. Le premier liure se compose de soixante et un chapitres et le second de quatre-uingt-un; à la suite sont transcrites ou analysées onze chartes constatant les donations ou acquisitions immeubles affectées à l'aumônerie du monastère, ce qui donne un total de quatre-uingt-donze chapitres pour le deuxième liure. On uoit même par la table des chapitres écrite à la tête du manuscrit de Boulogne, que le deuxième liure de Folquin se composait primitiuement, dans ce manuscrit, de quatre-uingt-treize chapitres; mais le dernier feuillet du uolume ayant été arraché, il manque auiourd'hui le chapitre 93 tout entier et la fin du chapitre 92, lequel, ainsi qu'on s'en aperceura facilement, est incomplet dans notre édition  .





FOLQUINI CHARTULARIUM.




INCIPIT LIBER PRIMUS.

 In nomine sancte et indiuidue Trinitatis. In hoc codice gesta abbatum Sithiensis cenobii depromere cupientes, uel possessionum traditiones, que a fidelibus sub unius cuiuscunque illorum tempore, sacro huic loco, cum cartarum inscriptione, sunt concesse, describere uolentes, a primo ipsius loci structore, domno Bertino, abbate; operis huius exordium sumamus Christo.



I. Prologus Folquini leuite et monachi.

Quod omnipotens Deus sepe suis fidelibus duo retributionis premia dederit, unum in huius uite peregrinatione, alterum in perpetua supernorum tranquillitate, satis sancta paginula, sapienter anserini uomeris cultro sulcata, perscrutantibus patefecit. Nam hic quamplurimos apud homines, quandiu  uiuunt, almifluis uirtutum miraculis coruscando manifestat quos postea in eterna quietudine, pro sui laboris sudore, quiescere perpetualiter prestat. Unde quoque fit, ut, eorum memoria laudando, semper magnificet in terris, quorum perpetuitatis nomina in celestibus conscribuntur albis. Inter quos nobis pre ceteris unus, coram Deo presentique seculo, carior consistit patronus; qui uisui nostre mentis, cum alta superne meditationis ascendit, gloriosus apparet ueluti aureus Titan, cum nouo mane, crocea relinquens cubilia septemplicia, preclari luminis, per totum procliui seculi rotabilem orbem, fugatis tenebris, sua emittit spicula; quia in illius typo, per sancti pneumatis munera, ad amorem Dei electorum sepe sufficienter accenduntur corda. Quapropter in  primis Latinus sermo ethimologiam sui nominis licere sibi depromere diligenter petit, quem omnis plebs uulgari simplici uocabulo Bertinus consuete promit, quia eius significationem, cum sit profunda, melius nuncupare non nouit. B enim prima ipsius  uocabuli ponitur littera, eo quod ab ipsa semper bonus extiterat infantia. E R similiter syllaba sequitur, que datur intelligi hereditarii significatio tota; mutataque ti in na, syllaba adhuc una, ab eo quod natus, ut ita conglomerati subinferatur ipse bonus heres nobis natus, et a Domino Deo, suis feliciter exigentibus meritis, in secula datus, unde pro nostris facinoribus intercessor quotidie consistit precipuus. Nunc igitur non est necesse, nec hoc etiam nostre opis est, ut tanti patroni miracula, que per illum Dominus, ipso adhuc in corpore uiuente, operare dignatus est quam plurima, hic nostre soliditatis sermo in huius breuitatis succinctione uel quid parum sua presumat tangere audacia; nam omnia que quandiu in hoc mundo felicem agebat uitam  uel in sui transitus nouitate fuerant facta, ualde perita manus scriptoris in sua legentibus patenter edidit uita  ; uos interim ad multiplicia eius desudamenta, que pro loci sui erectione laboratione sudauit assidua, optamus dicta reflectere, si ipse quoque dignetur adesse. Nam, cum, relicta, secundum Domini preceptum, patria Sithiu cum duobus adisset loca, tunc temporis, ob nimiam multorum paludum putredinem uel nemorum densitatem, per omnia inuenit deserta, nec ad usus hominum, nisi quod et adhuc incolis non deest pro capescendis squamigerorum generibus, quod unquam utilia. Quo in loco sanctus uir tantum in Dei nomine sudauit, ut primitus nobile templum, lapidibus rubrisque lateribus intermixtum, in altum erigeret; cuius ex uicino  columne, quarum capitibus singulis imposita testudine, utramque parietem firmiter sustentant; nec minus interius oratorii pauimenta multicoloris petrarum iunctura, que pluribus in locis aurea infigunt lammina, decenter adornauit. Cuius templi  structuram qui forte uelit, pre oculis inspicere poterit. Hunc tantummodo codicem de membranulis in unius libri cumulauimus corpus, ut, si forsan quis is ius loci, possessionum inuestigandarum fuerat auidus, ad hunc recurrat: ibi numerum et nomina inuenire poterit quantocius sub pretitulatione amorum Dominice natiuitatis, uel tunc temporis cuiuslibet regis, apte coniunctum  , prout nostre erat possibilitatis; sed non omnia, quoniam multa ab antecessoribus nostris neglecta sunt, partim librorum incensione, partim demolita uetustate.



II. De eo quod Adroaldus tradidit beato Bertino uillam Sithiu.

In primordio igitur operis, auspice Christo, preponimus traditionem Adroaldi tunc temporis illustrissimi,  qui, uelut in gestis almi patris Bertini legitur  , cum hereditarium possessionis sue non haberet, post decessum fragilitatis humane, tractare cepit assidue qualiter Christo commendaret terrena, ut mercaretur superna. Igitur, adueniente domno Bertino in territorium Caruaninse, hortatu beati presulis Audomari, tradidit Adroaldus supramemoratus almo Bertino uillam sui iuris, Sithiu nuncupatam, anno incarnationis Domini nostri Iesu Christi 640  qui est annus XI regis Lodouei, filii Dagoberti, quatenus ibi cenobium in honore principis apostolorum construeret, et ad ordinem uite monastice plurimos accenderet exemplo conuersationis proprie; cuius traditionis exemplar hic etiam scire  uolentibus pre oculis inscribere curauimus.



III. Exemplar traditionis Adroaldi  .

»Dominis sanctis Patribus Bertino, Mammolino, Ebertranno. Ego in Dei nomine Adroaldus, sana mente, sanoque consilio integre deliberationis, prout mundana peccata mea illecebris abstergere Dominus dignetur, dono uobis omnem rem portionis hereditatis mee in pago Taroanense, quod domno Patri Audomaro, apostolico uiro, ad senodichium suum edificandum dare uoluimus; sed ipse salubre ac melius consilium nobis donauit, ut ipsam rem uobis delegarem, ut ibi monasterium in honorem sancti Petri principis apostolorum construere debeatis, ad conuersandum monachis, ubi beati pauperes spiritu et domestici fidei adunari debeant,  quorum uoces quotidie ad aures Domini personare noscuntur, quorum petitiones Dominus audit et implet. Propterea uobis in Christo patribus dono, per hanc epistolam donationis, in pago Taroanense, uillam proprietatis mee nuncupante Sithiu, supra fluuium Agniona, cum omni merito suo, uel adiacentiis, seu aspicientiis ipsius uille. Hec sunt: uilla Magnigeleca, Wiciaco, Tatinga uilla, Ammeio,  Masto, Fabricinio, Losantanas, et ad Fundenis seu Malros, Alciaco, Laudardiaca uilla, Franciliaco, cum omni merito eorum; cum domibus, edificiis, terris cultis et incultis; mansiones cum syluis, pratis, pascuis, aquis aquarumue decursibus, seu farinariis, mancipiis, acculabus; greges cum pastoribus, mobilibus, immobilibus, uel quibuslibet beneficiis. Hec omnia uobis ad integrum trado atque transfirmo ut habeatis, teneatis atque possideatis, et quibus uolueritis ad possidendum relinquatis. Si quis uero, quod futurum esse non credo, si ego aut ullus de heredibus meis, uel quislibet opposita persona contra hanc donationem uenire conauerit, ullo unquam tempore, imprimitus iram Dei incurrat, et sancti Petri offensam; et insuper, fisco cogente,  auri libras Xu, argenti pundo XXX coactus exsoluat, et quod repetit non ualeat euindicare. Et ut hec donatio omnibus temporibus firmissima sit, manu nostra roborauimus, et qui signarent aut subscriberent ad presens rogauimus. Facta donatio uIII idus Septembris anno XI regni Domini nostri Clodouei regis  .

»Actum Ascio, uilla dominica, publice, coram strenuis personis, quorum nomina, cum subscriptionibus uel signaculis, subter tenentur inserta.

»Ego Adroaldus hanc donationem, a me factam subscripsi. In Christi nomine, peccator Audomarus, nomine absque opere episcopus, pro testimonio subscripsi. Ego Agolfus, acsi indignus, presbyter, subscripsi. Ego Ingobertus, acsi indignus, presbyter,  subscripsi.

»+ Signum Chuneberti grafionis. + Sign. Landeberti. Sign. Maurilionis. Sign. Baboni. Sign.  Sacebaronis. Sign. Adalbaldi. Leudolenus abbas subscripsit. [Sign. Waldegisili, in Christi nomine Ragnulfus, iubente domno Audomaro episcopo, et rogante Adroaldo illustri uiro, hanc donationem scripsi.

»Testes huius traditionis:

»Sign. Babbani. Sign. Seoguini. + Sign. Crodmari. + Sign. Ermemberti. + Sign. Maurini. + Sign. Adalcarii. + Sign. Rigoberti. + Sign. Chrodobaldi. + Sign. uumegeri. + Danoaldus presbyter A. Sign. Ormari. + Sign. Ineufi. + Sign. Bertolandi. Sign.  Tadobaldi. + Sign. Astronualdi. + Sign. Gaiberti. + Sign. Bainus A. Sign. Madalgisi. + Sign. Burgasti. + Sign. Madalaulfi. + Sign. Aldeberti. Sign. Traswaldi. + Sign. Macrini. + Sign. Gislebertus A. Sign. Badoni. + Sign. Radbaldi sacerdotis. + Sign. uualdmari. + Sign. Anchaldi sacerdotis in Christi nomine, ut supra A. Sign. Charrici. + Sign. Isberti sacerdotis. + Sign. Amalgarii.]«



Iu. Exemplar commutationis uillamni beati Bertini et Mummoleni episcopi  .


Sub Francorum quoque principe  predicti regis Hlodouei filio, anno ipsius uI, uerbique incarnati 660 placuit, uenerabili uiro Mummoleno Nouiomensi episcopo, domnoque Bertino abbati de Sitdiu monasterio inter se aliqua commutare locella: deditque uenerabilis Mummolenus episcopus domno Bertino abbati uillam nuncupatam uallis, quam de parte dederat uiro reuerentissimo Ebertramno abbate de sancti Quintini cenobio, pro alia uilla cognomento Tunninio, seu et Inbrago et Inglindono, uel in Selerciaco. Hec quinque locella domno concessit Bertino. Et e contrario uir uenerandus Bertinus dedit Mummolino episcopo portionem  suam de uilla nuncupante uausune, in pago Constantino, et locum aliud nomine Lauuardiaca uilla ad integrum, quam commutationem regia auctoritate confirmare petierunt: quod et factum est. Exemplar autem regie confirmationis proponere placuit.



u. Exemplar eiusdem.

[  Chlotacarius rex Francorum uir inluster.] Dum et nos Dominus in solio parentum nostrorum fecit sedere, oportet nobis salubriter peragere, ut ea in Dei nomine debeamus propensare, ut id que ad profectum ecclesiarum uel res sanctorum saluandum pertinet, libenti animo debeamus prestare, qualiter hoc in Dei nomine inlibata debeat permanere, et apud eternum retributorem nobis ex hoc  ad mercedem possit pertinere, et congregatio Deo canentes, pro nobis Domini misericordiam studeant deprecare. Igitur apostolicus uir Mummolenus Nouiomensis urbis episcopus, necnon et uenerabilis uir Bertinus abba de monasterio Sitdiu, qui ponitur in pago Teruuanense, a quorum amborum opere uisi fuerunt edificare, et est in honore sancte Marie genitricis Domini nostri Iesu Christi, necnon et sancti Petri et Pauli apostolorum, uel ceterorum domnorum sanctorum constructus, ad presentiam nostram uenientes, clementie regni nostri detulerunt notitia, ut aliqua locella eorum congrua et oportuna, tam in pago Constantino, quam in Nouiomaginse, uel Cambracinse, seu uermandinse, ubicunque congruum locum aduertirent, inter se commutare  deberent. Ideo petierunt nobis unanimiter ante dictus domnus Mummolenus episcopus, seu uenerandus uir Bertinus abba, ut eis licentiam tribuere deberemus, tam de parte domno Mummolino episcopo, uel ciuitate Nouiomense ipsius pontificato,  quam et de parte ipsius Bertino abbate, monasterii sui Sitdiu, quandoquidem eis complacuerunt, et locum inuenirent, licentiam nostram habeant faciendum. Inuenerunt inter se ambo locella aliqua his nominibus: uallis, quem de parte uenerabili uiro Ebertramno abbate de basilica sancti Quintini pro alia uilla cognominanti Tumninio, seu et Imbrago et Inglindono, uel in Selerciaco, in ista loca quinta denominata dedit Mummolinus episcopus iam dicto Bertino abbate. Similiter dedit Bertinus abba memorato domno Mummolino abbati uel episcopo portione sua de uilla nuncupante uausune, in pago Constantino ad integrum, quem de illustri uero Agulfo pro alia uilla Tranciliaco in concambio accepit, et alio locello qui uocatur Laudardiaca uilla,  in pago . . . . . ad integrum. Ista omnia denominata quod nos pro reuerentia ipsius sancti loci, uel Bertino, seu monasterii sui Sithiu, ut hoc in eismetipsis Mummolino episcopo et Bertino abbate, sicut superius diximus, integra nostra auctoritas plenius confirmare deberet. Cuius petitioni ita prestitisse et in omnibus confirmasse cognoscite. Precipientes enim ut sicut constat de ipsas res superius, quidquid dictum est, in ipsa loca cum omnia et ex omnibus totum et ad integrum, id est cum terris, domibus, mancipiis, farinariis, uineis, uel quidquid inter se commutauerunt, cultis et incultis, et hoc ad presente tempore possedere uel dominare uidentur, ita et inantea per nostrum preceptum plenius inde confirmatum et supra scripti domnus Mummolinus episcopus  et Bertinus abba de ipsas res superius nominatas, quidquid manu nostra fuit delegatum uel firmatum, sicut per eadem declaramus, hoc habeant, teneant, atque possideant, suisque successoribus cum Dei et nostra gratia derelinquant; uel quidquid exinde facere decreuerint, liberam in omnibus habeant potestatem, et nulla inter ipsos lis et altercatio post temporibus ante parentorum nostrorum regibus maneat, nisi de parte domno Mummolino episcopo, quam et de successoribus suis Nouiomaginse ciuitate nulla requisitio nec remallatio fiat; et de parte Bertino abbate uel ipsius monasterii Sitdiu seu successoribus suis non fiat: et nec successoris nostri in curticellas suprascriptas, nec quislibet, ut dictum est, iudiciaria potestas ibidem  ingredere non presumat: nisi pro nostra mercede absque introitu iudicium memoratus abba uel successores sui ibidem consistentes ad parte ipsius monasterii ualeant possidere, qualiter in illis delectetur ad ipsa sancta congregatione pro nobis Domini misericordiam  iugiter deprecare. Et ut hec preceptio firmior habeatur, et a uobis successoribusque uestris per tempora in omnibus conseruetur: nos et precelsa domna genitrix nostra Balthechildis regina signaculo manus nostre noscimur adfirmasse.

Actum sub die Kal. Februarii, anno uI regni nostri Crisciaco palacio.



uI. De priuilegio beati Audomari, quod concessit sancto Bertino de basilica sancte Marie.

 In eodem quoque anno, sub eodem principe Lothario, fecit beatus Audomarus, Taruennensis Ecclesie episcopus, domno Bertino priuilegium ecclesie sue, quam in honorem sancte Dei genitricis Marie construxerat in Sithiu uilla, ad corpora fratrum tumulando  , ut ipsa basilica sub umbraculo  patrocinii predicti abbatis Bertini, seu successorum eius, per succedentia tempora usque in finem regatur, ut ipsius priuilegii testatur charta quam etiam hic inscribere curauimus uti tunc temporis factam accepimus.



uII. Exemplar eiusdem priuilegii.

 »Domnis sanctis ac uenerabilibus in Christo mihi adherentibus, tam abbatibus quam et presbyteris uel diaconibus, uel omni clero Taruennensis Ecclesie seu uiris illustribus, optimatis, sublimis personis uel reliquis quam pluribus, Audomarus, Christi gratia Tarnanensis Ecclesie episcopus. Licet nos antique regule constituta salubri obseruatione custodire conueniat, tamen, diuina largitate inspirante, utili prouisione pertractante,  constituimus ut, quod sacris deliberationibus non derogat, intrepida obseruatione conseruetur. Quia placuit nobis, iuxta fraternalem consensum et uisceralis pietatis affectus, ita cor nostrum intrinsecus molliuit, ut basilica in insula Sithiu, ubi in antea monasterium in Dei nomine edificatum esse uidetur, ubi regulariter uiuentes aderant monachi sub libertate constituti, ibidem pariter cum ipsis monachis, pro eorum consolatione uel adiutorio, basilicam, communi opere, ad corpora eorum uel nostrum quiescenda, edificauimus in honorem sancte Marie genitricis Domini nostri Iesu Christi; ut in suprascripta basilica, iuxta ipsorum fratrum plenissimam caritatem, in eius sacello corpusculum meum, post obitum meum; ibidem depositus uel conditus, deberet  inter ipsorum corpuscula monachorum, qui, religioso habitu, ad omnipotentis Dei uerbum, conuenerunt de dissimilibus gentibus, de squalitate mundi, in unius gremio sancte Ecclesie, pro amore Christi consolidati sunt; ut ab iugo mundi colla mentes excutiant, omnia deserere, terrene cure pondera deponere, atque ad celeste desiderium latius animi sinum laxent, uitam remotam pro superna retributione petierunt, ut in ea sanctis precibus dediti, et uetustatem cordis a societate secularium strepitus disiungere, et in igne amoris  Domini conflant, ut ad celeste gaudium contemplandum se innouent. Proinde ego qua fiducia prouocatus, intercessores meos apud clementissimum et omnipotentem Dominum, ut suis precibus prebere mihi dignentur amminiculum, humiliter deposco, et taliter ab ipsa congregatione supplico, ubi et ubi locus euenerit, in quo Dominus de hac luce me migrare iusserit, consocia caritate, iuxta quod in auribus uestris patefecimus, quod uoluntas nostra taliter decreuit, ut cum ipsis peregrinis, in ipsa basilica, quam pro eorum adiumento construximus, ibidem me requiescere, secundum ipsorum monachorum uoluntatem, et Dei adiutorio, licentiam habere debeam; et ipsi fratres, de quibuslibet locis, in prefata insula corpus meum adducere et ibidem  recondere debeant. Per quod decerno, et, iuxta consensum fratrum clericorum Tarnanensis ecclesie, uel illustribus uiris personis interdico, ut ipsa basilica sub umbraculo patrocinii abbatis Bertini, qui nunc temporis in ante dicto monasterio preesse uidetur, seu a successoribus suis, sub eodem gubernatione regenda, cum diuino cultu affectuque piissimo et dilectione qua decet, et cum omni integra soliditate insule Sithiu monasterio in sui iuris obtineant uigore arbitrioque, uel rebus inibidem aspicientibus; ut neque ego neque ullus episcoporum successorum meorum, neque priuilegio aut muneris causa, pro eiusdem adiutorio, seruorum Dei uel ipsorum libertate integra reseruanda, requirere non presumat. Et, sicut antiquorum, uel in nouo tempore,  monasteria propria priuilegia sunt consecuta, ita et hoc a successoribus custodiatur; ut quidquid in ipsa basilica uel eius monasterio ibidem offertur, ipse abbas uel monachi ibidem seruientes, absque ullius contrarietate uel repetitione episcoporum, liberi, cum Dei adiutorio, hoc possideant; et, iuxta quod decretum est, quidquid predicti basilici monachi sub libertate euangelica regulariter uiuentes, regio munere, seu a quibuslibet Christianis, in agris, mancipiis, auro argentoque sacrisque uoluminibus, uel in quibuscunque speciebus, que ad ornamentum diuini cultus, uel ad opus eorum monachorum pertinere noscuntur, uel in ceteris rebus collatis aut deinceps collaturis, in presenti uita nostris temporibus seu successorum meorum, neque ego nullusque  sibi pontifex, aut aliquis ex ordine clericorum ordinator Tarnanensis Ecclesie, suis usibus usurpare aut minuere, aut ad ciuitatem aliqua specie deferre non presumat. Et quidquid ad ipsum altare in Dei nomine fuerit oblatum a quibuscunque, Deo inspirante, transmissum, nichil sibi exinde, pro reuerentia sancte Marie, in cuius honore ipsa basilica uel reliquorum sanctorum constructa esse uidetur, pontifex aut eius archidiaconus, uel quilibet ordinator ecclesie Tarnanensis, audeat uindicare a prefato monasterio; neque in agris ipsius conuiuia, ego,  uel pontifices successores nostri, uel archidiaconus preparare uoluntate fuerit rogatus, et, peracto diuino mysterio, absque ullo incommodo, in sua studeat habere regressum; neque ulla alia potestate in ipso monasterio, ut dicimus, neque in rebus, seu mysterium aut ornamentum ipsius, neque in personis donandi aut commutandi pro reuerentia sancte Marie uel Petri et Pauli apostolorum, uel pro eo, ut quieti sub regula sancta ipsi monachi uiuere debeant, ad ipsum monasterium deseruientes, ut de perfecta quiete ipsa congregatio ualeat, duce Domino, illeso tramite, per tempora exsultare, et ad portum quietis eterne feliciter peruenire; et, sicut plura monasteria, sub libertate uiuentes, ut pro statu Ecclesie et salute regis uel stabilitate regni et  tranquillitate patrie, ualeant in ipso loco uel ad eorum reliquias sanctorum plenius exorare, et, iuxta decreta antiquorum patrum, Domino adiuuante, ualeant perseuerare; quatenus hanc epistolam, cum priuilegio concesso atque indulto sub ea, ut diximus, libertate, sicut plurima monasteria, ut monachi ibidem consistentes debeant in perpetuum permanere firmissime, ut iam dicti monachi a sepe dicto monasterio eiusque cellulas, quia nichil de catholica auctoritate conuellitur, quidquid domesticis fidei, pro tranquillitate pacis uel reuerentia sanctorum, tribuitur. Illud etiam placuit addere, ut, absque introitu pontificis, ipsi monachi sub religione uel regula, sicut superius diximus, uiuere debeant, Christo protegente, qui adiuuet hanc epistolam conseruantibus  et qui destruat infringere eam presumentibus. Quam diffinitionem constitutionis nostre, nostris et futuris temporibus, ut ualitura sit, manus nostre subscriptionis roborauimus, et fratribus nostris et illustribus uiris, ut et ipsi perfirmare deberent, rogaui.

»Actum in basilica ipsa, sub die XuIII Maii, anno uI regni domni nostri Clothacarii regis  .

»In Christi nomine, quamuis peccator, ego, Audomarus, nomine absque merito episcopus, hanc epistolam uoluntarius dictaui et recensere audiui; et qui subterius scribere deberent, rogaui. Hec ab ocellis feci, et alius manum meam tenens scripsit et subscripsit.

»In Christi nomine, Mummolenus, acsi peccator,  episcopus, rogatus pro indiculo domni Audomari, subscripsi. In Christi nomine, Andebertus indignus subscripsi. In Christi nomine, Drancio, indignus episcopus,  subscripsi. In Christi nomine Granuangerus, indignus episcopus, subscripsi. Bertefridus peccator hanc epistolam subscripsi. In Christi nomine, Audobertus episcopus, subscripsi. Amlacarius, in Christi nomine, peccator episcopus, subscripsi. Raginus acsi peccator, episcopus, subscripsi. In Christi nomine, ego Abel, acsi indignus, abbas, subscripsi. Ego Ramnibertus peccator hanc epistolam subscripsi. Ego Landebertus, acsi indignus, monachus, hoc priuilegium, rogatus scripsi et subscripsi  .«

Igitur decedente domno Audomaro episcopo, in uilla Worantis dicta, distante a Sithiu cenobio fere quatuor miliaribus, a domno Bertino, secundum ipsius beati uiri in hoc priuilegio rogatum, exinde deportatus, in suprascripta basilica, coram altare  Dei Genitricis est humatus; ac deinceps ipsa basilica domno Bertino fuit subdita  .



uII*. De eo quod beatus Walbertus uillam Arkasi beato patri Bertino tradidit.

Postquam beatus Bertinus casum miserabilem Walberti  uiri eximie probitatis, et cruris fracturam predixerat, et cellarium uino uacuum eius fide sincera fragrantissimo mero repleuerat; insuper ex mero multiplicato semel delibato isdem Walbertus comes plenam incolumitatem receperat, omni sublato dolore, ob remunerationem celestis beneficii, uillam Arkas et multa alia predia beato compatri suo Bertino et fratrum usibus, anno uirginei partus sexcentesimo sexagesimo octauo, perpetuo delegauit.

 Arkensis gratus tibi, queso, sit comitatus.



uIII. Priuilegium Theoderici regis de hoc quod domnus Bertinus in Attinio fisco comparauit.

Anno autem Dominice incarnationis 676, ind. Iu, regnante glorioso Francorum rege Theoderico, qui erat frater prefati regis Clothacarii, anno X  , fecit idem rex Theodericus preceptum securitatis domno Bertino, de eo quod comparauit in Attinio fisco, cuius hic est textus.



IX. Exemplar  .

[Teudericus rex Francorum uir inluster.] Si aliquid ad loca sanctorum pro adiuuamen seruorum Dei concedimus, hoc nobis ad laudem uel eterne retributionis pertinere confidimus. Igitur cognoscat magnitudo seu utilitas uestra quod nos uenerabili  uiro Bertino abbati de monasterio Sitdiu tale beneficium concessimus, ut quod infra mero Attiniacense de fisco nostro comparatum habebat, aut inantea ad  ad comparandum inuenire potuerit, preter illos mansos unde operas carrarias exeunt, hoc habeat concessum, et nullo redditu terre, nec nullas functiones publicas eisdem ob hoc exigere, nec requirere non debeatis. Quapropter per hoc preceptum specialius decernimus ordinandum, quod in perpetuo uolumus esse mansurum, ut neque uos, neque iuniores seu successores uestri, nec quislibet de iudiciaria potestate adcinctus, de ipsas terras quod infra mero Attiniacinse infra ipso fisco nostro memoratus abba comparatum habet, aut deinceps ipse uel successores sui, aut pars ipsius monasterii comparare potuerint, preter illos mansos unde carpentas exeunt, nullos redditus terre, nec nullas functiones eisdem non requiratis, nec exactetis, nisi quidquid exinde  ipse abba uel pars monasterii sui Sitdiu aut successores sui, uel quod fiscus noster percipere potuerit, ex nostro munere largitatis hoc habeat concessum atque indultum. Et ut hec preceptio firmior habeatur, et per tempora melius conseruetur, manus nostre subscriptionibus eam decreuimus roborare.

Signum gloriosi regis Theoderici.

Data sub die X Kal. Nouembris, anno X regni nostri, Compendio palatio in Dei nomine feliciter  .



X. De cella Hunulfi curte.

Anno ab incarnatione Domini 677 indictione  uI, uir quidam inclitus, nomine Amalfridus, tradidit domno Bertino monasterium quod ipse construxerat in proprietate sua, nomine Hunulfi curte in pago  Cameracense, super fluuio Scald; ubi et filia ipsius illustris uiri Auriana nomine, abbatissa sanctimonialium rectrix esse uidetur eo tenore ut hoc ipse, dum aduiueret, per precariam haberet, et post suum obitum ac filie eius Auriane, supradictus abbas Bertinus seu successores sui hoc habeant, teneant atque possideant; et quemcunque prepositum ibi preponere uoluerint, licentiam habeant, sicut etiam exemplar illius traditionis apud nos hactenus conseruatum, testatur hoc modo.



XI. Traditio Amalfridi de eadem cella  .

Ego in Dei nomine Amalfridus illuster uir, concessi atque delegaui ad monasterium Sitdiu, ubi uenerabilis uir Bertinus abbas preesse uidetur, una  cum uoluntate uel conuenientia filie mee Auriane,  que ibidem rectrix esse uidetur, hoc est monasterium nostrum, cuius uocabulum est Hunulfocurtis, in pago Kambrincense, super fluuio Scald, quem ego in proprietate nostra in honore sancte Marie, uel sancti Petri, seu sancti Martini, seu sancte Polline construxi, ubi ipsa pretiosa gemma requiescit in corpore . . . . . Et supplicamus ipsos fratres et rectores monasterii, ut ipsum monasterium de Missa, de curso, de luminaria, curam habere studeant, et de hospitibus et peregrinis caritatem, ut mercedem habere debeant, et nomen nostrum in libro uite recenseant. Actum uermandis, quod fecit mensis Februarius dies uIII in anno XII regni domni nostri Teuderici gloriosissimi regis  .

Hac traditione iam peracta, atque illustrium uirorum  subscriptione firmata ut etiam per succedentia tempora inconuulsa seruaretur, annis necdum duobus post predictam traditionem peractam, qui erat annus Dominice incarnationis DCLXXuIIII, atque predicti regis Theoderici annus XIu  pariter regale palatium in uilla Crisciaco adientes, domnus scilicet Bertinus abbas, et Amalfridus illustris factor huius traditionis, postulantes suprascriptam donationis cartam regie preceptionis auctoritate firmare. Quod rex tunc deuote complexans, cum sigilli regalis subscriptione apud nos conseruata, hactenus testatur ita dicendo.



XII. Confirmatio Theoderici regis de eadem cella. 

ueniens uenerabilis uir Bertinus abba de monasterio Sithiu, quod est constructum in pago Tarwaninse,  in honorem sancti Petri, uel ceterorum sanctorum, per consensu et uoluntate illustris uiri Amalfridi, et matrone ipsius Childebertane, seu et filia eorum Auriana abbatissa, Cariciaco uilla in palatio nostro, in nostram uenientes presentiam, clementie regni nostri intulerunt, eo quod ipse Amalfridus et matrona sua Childebertana in honore sancte Marie genitricis Domini nostri Iesu Christi, uel sancte Polline, in loco nuncupante Hunolfocurte, super fluuio Scald uisi fuerunt edificasse, etc. Dat. Kalend. April. anno XIu regni nostri Cariaciaco palatio.


De fundatione et dedicatione monasterii sancte Berte Blangiacensis.

  Theoderici pretitulati regis, Clodouei et  Batildis regine filii, fundatoris  , sancti presulis uedasti Attrebatensis, anno duodecimo, in Blangiaco, beatissima Berta monasterium  edificare cepit in pago Taruanorum, in propria possessione, anno Dominice natiuitatis octogesimo secundo  uel circiter, ut patet in scriptis predicti monasterii. Compositis denique omnibus ad ornatum monasterii, piissima Berta conuocauit in unum uenerabiles episcopos ad precriptum monasterium dedicandum, sanctum uidelicet Ausbertum, Rotomagensem episcopum; sanctum Walaricum; sanctum Germanum de ciuitate Parisii; sanctum Siluinum, aduenam de Tholosa uenientem; sanctum Pharonem de Meldis, fratrem Walberti suppositi; uenerabilem Rauengarium, in cuius diecesi ante relatum situm est cenobium,  Taruanensem presulem, plerosque alios preclare uite uiros. Ibi omnes, uelut columne firmissime intra sanctam Ecclesiam uno in tempore floruerunt, et ad memoratam Bertam, deuotioni eius fauere gliscentes, conuenerunt. Rauangerus autem, Morinorum episcopus in cuius parochia actum est, interrogauit si omnia adessent dedicationi necessaria. Responsum est illico a Berta cuncta adesse. Tunc ille: »Affer, inquit, ysopum, ut preparatur usui necessario.« Et illa, inquit: »Huc usque, pater nesciebamus si de illo aliqua necessitas huic adiungeretur operi.« Tunc, metu diuino, angelus, in modum iuuenis, detulit ysopum miraculose meritis astantium. Facta est hec dedicatio quando fecit mensis februarius dies nouem.



XIII. De morte Theoderici et successione Clodouei filii eius, et ceteris.


Decedente interea glorioso Francorum rege suprascripto Theoderico, anno incarnationis Dominice 682, qui erat annus regni ipsius  filius eius Clodoueus puer in regno Francorum gloriose subleuatur. Qui regia auctoritate priuilegium quoddam domno Bertino fecit de monasterio suo Sithiu, in quo quidquid ab antecessoribus suis predicto loco fuit concessum, ipse priuilegio regie confirmationis affirmauit; interdicens scilicet, sine iudiciaria potestate, locum illum per succedentia tempora manere, nec aliquis publicus exactor, sub aliquo districtionis freno, ingenuos ac seruientes loco illi distringere presumat. Quod etiam priuilegium istic inscribere placuit. Actum  est anno ab incarnatione Domini 672, qui erat annus I prefati regis, hoc modo.



XIu. Priuilegium Clodouei regis  .

Chlodoueus rex Francorum [uir inluster]. Si illa beneficia que parentes nostri ad loca sanctorum prestiterunt uel concesserunt, pro nostris oraculis confirmamus; et regiam consuetudinem exercemus, et nobis ad laudem uel stabilitatem regni nostri in Dei nomine pertinere confidimus. Igitur uenerabilis uir Bertinus abba de monasterio Sithiu, quod est in pago Tarwanense, in honore sancte Marie genitricis  Domini nostri Iesu Christi, necnon et sancti Petri et Pauli apostolorum, uel ceterorum domnorum Sanctorum constructum, ad nostram accedens presentiam, clementie regni nostri suggessit, eo quod auus noster Chlodouius quondam rex de omnes curticellas uel uillas ipsius monasterii, quidquid presenti tempore possidebant, aut adhuc inantea ex munere regum, uel collata populi, seu de comparato aut de qualibet adtracto in quibuslibet pagis atque territoriis inibi erat additum uel collatum, integra emunitate antecessore suo Mummolino quando uel ad predicto monasterio concessit, ut nullus iudex publicus ibidem ad audiendas causas, freta exigenda, fideiussores tollendos, nec mansiones aut paratas faciendo, nec homines ipsius monasterii,  tam ingenuos, quam et seruientes super terras suas commanentes distringendos, nec nullas redhibitiones requirendas, nec exactandas, nec udiciaria potestas ibidem ingredere quoquo tempore non deberet, nisi sub emunitatis nomen omni tempore cum omnis fretis concessis pars ipsius monasterii debeat possidere. Unde et preceptionem principum, seu confirmationem auunculorum nostrorum Chlotacarii, et Childerici, seu et genitoris nostri Theoderici quondam regis, qualiter hec uel illa locella, que postea ipse Bertinus abba ad parte ipsius monasterii pro commutationis titulo uel strumenta accipere. . . . . accipere confirmauerunt, nobis in presente ostendit relegendas: et ipsis beneficiis concessis de tempore usque nunc asserit conseruatas,  sed pro firmitatis studium petiit memoratus abba celsitudini nostre, ut hoc circa ipsum locum pro nostra auctoritate plenius confirmare deberemus. Cuius petitioni pro mercedis nostre munere uel reuerentia ipsius sancti loci ita prestitisse et in omnibus confirmasse cognoscite. Precipientes enim ut quidquid constat supra scribtos auos nostros Chlodouius quondam rex de ipsa emunitate, sicut superius est comprehensum, prefato Mummolino, uel postea ipse auunculi nostri Chlotacarius seu Childericus, seu et genitor noster Theodericus quondam reges, iuste et rationabiliter consenserunt, uel confirmauerunt, et de eo tempore usque nunc recto tramite fuit conseruatum, ita et inantea per  nostro precepto plenius in Dei nomine confirmato, inspectas ipsas preceptiones suprascribtorum principum, sicut per easdem declaratur, circa ipso abbati Bertino, uel successoribus suis, aut ipso monasterio Sithiu omni tempore ipsis beneficiis concessis in omnibus ualeat esse conseruatum: et nulla refragatione uel nullo impedimento a iudicibus publicis exinde quoque tempore habere non pertimescant: unde et ipsa congregatio pro stabilitate regni nostri uel salute patrie Domini misericordiam iugiter debeant exorare. Et ut hec auctoritas firmior habeatur et in omnibus conseruetur, nos et precelsa  genitrice nostra Chrotechildis regina manus nostre signaculis subter eam decreuimus confirmare. Signum gloriosi Chlodouei regis. Signum precelse genitricis nostre Chrodechildis regine  .

Actum sub die I Kal. Iunias, anno I regni nostri.



Xu. De morte Clodouei et successione Hildeberti, et priuilegio eiusdem.

 Anno etiam Dominice incarnationis 684, cum decedente prefato rege Clodoueo, anno regni eius  II, frater eius Hildebertus Francorum gloriose sumpsisset imperium, anno III regni eius, fecit idem rex domno Bertino priuilegium regie auctoritatis, secundum suprascripte conscriptionis tenorem quam ab antecessore suo Clodoueo rege factam, supra iam conscripsimus. Quod priuilegium hic ideo  omittimus, ne conscripta iterare uideamur. Nos interim ad subsequentia festinemus.



XuI. Quod multa alia, se uiuente, acquisierit, et de cella Woromhold dicta, et sancto Winnoco  .

Hec et alia quam plurima, se adhuc uiuente, monasterio suo adauxit cum ingenti desudatione. Multa etiam preterea, partim precedentum incuria, partim quoque diuturna uetustate demolita, nobis hactenus manent incognita. Certum est autem quod omni uite sue tempore in preparatione loci sibi a Domino traditi sudasset; unde nec abstitit, donec priscis monasteriis regali auctoritate constructis, regalibus priuilegiis et terrarum opulentia cequaret. Quin etiam et alia monachorum cenobia, se adhuc uiuente, construxit, ex quibus unum est quod uocatur  Woromhold, quod quidam uir diues, Heremarus nomine, eidem uiro Dei contradidit. Sanctus uero Bertinus seruorum Dei multiplicare uolens habitacula, hoc ipsum cenobium quatuor uiris, ad se a Britannie partibus aduenientibus, se construendum regendumque commisit, Quadonoco uidelicet et Ingenoco, Madoco sanctoque Winnoco, ut inibi receptionem pauperum construendo, hospitum peregrinorumque curam gererent non modicam in necessariis administrando. Post decessum uero supradictorum trium uirorum, Quadonoci uidelicet et Ingenoci et Madoci, sanctus Bertinus, conuenticulo fratrum inibi degentium, beatum concessit preesse Winnocum, quia de eius uita et moribus non dubitabat, quem  secum ab infantia sub Dominica monasterii scola nutriebat: cuius uitam et uirtutes, qui diligenter inuestigare uoluerit, a quodam eligentissime conscriptam, inuenire apud nos poterit. Nos interim cepta percurramus.



XuII. Quod, se uiuente, beatus Bertinus Rigobertum abbatem ordinauerit  .

Beato igitur Bertino iam in senium uergente, regimen cenobii sui Rigoberto uenerabili uiro commisit, ut relicto mundane implicationis negotio,  liberius uacaret Deo. Hic sub tempore regiminis sui, domno Bertino ordinante et iubente, construxit monasterium in honore sancti Martini, qui nunc loci caput et totius abbatie principatus existit, anno uI regni Hildeberti, qui erat annus Dominice incarnationis 689  , sub pontifice Tarwanensis Ecclesie Rauangero. Hic etiam sub anno Dominice incarnationis 693, regnante glorioso rege Hildeberto anno X, emit a uiro quodam, Eodberto nomine, uillam quamdam uocabulo Rumliaco, solidis mille quingentis; cuius emptionis carta taliter est facta.



XuIII. Emptio Rigoberti abbatis de Nuntiaco  .

Domino sancto et in Christo uenerabili uiro Rigoberto, abbati de monasterio Sithiu, Eodebertus uenditor.  Constat me non imaginario iure, sed plenissima uoluntate uobis uendidisse, et ita uendidi, tradidisse, et ita tradidi de presente, hoc est omnem rem portionis mee, in loco nuncupante Rumliaco, in pago Taruanninse, quam de parte filii mei Chardeberti quondam, ex luctuosa hereditate mihi obuenit, id est, cum terris, domibus, edificiis, mancipiis, siluis, pratis, pascuis, aquis aquarumue decursibus, mobilibus et immobilibus, farinariis, greges cum pastoribus, rem inexquisitam, ad integrum, quantumcumque coniux mea ibidem tenuit moriensque dereliquit, uel ad filium nostrum superius nominatum de parte sua ad ipsum peruenit, hoc et integrato ordine ipse abbas uel pars monasterii sui, in iure et dominatione eorum, a die presenti  faciant recipere uel dominare; unde accepimus a uobis in precio taxato, iuxta quod nobis bene complacuit atque conuenit, inter aurum et argentum, solidos mille quingentos tantum, ita ut ab hodierna die ipse abba, uel pars monasterii sui, habendi, tenendi, dandi, uendendi, commutandi, uel quicquid exinde facere uoluerit liberam et firmissimam in omnibus habeant potestatem. Si quis uero, quod futurum esse non credimus, si nos ipsi, aut ullus de heredibus aut proheredibus nostris, uel quislibet opposita persona, qui contra hanc uendicionem quam ego plenissima uoluntate fieri uel conscribi rogaui, uenire aut effringere presumpserit, et a me uel a meis heredibus defensatum non fuerit, tunc inferamus nos uel heredes nostri tantum et alia tantum,  quantum a uobis accepimus, uel quantum ipsa res eo tempore meliorata ualuerit, duplam pecuniam statuta seruante componat, et quod repetit euindicare non ualeat, sed presens uendicio hec omni tempore firma et inuiolata permaneat, cum stipulatione subnixa.

Actum Sitdiu monasterio, quod fecit mensis Maius dies XuI, anno X regni domni nostri Childeberti gloriosi regis. Signum Eodberti, qui hanc uendicionem  fieri rogauit. Signum Fladeberti. Signum Madalcari. Signum Erleberti. Signum Childolfi. Signum Mauriane. Signum Sigeberti.

Erchembodus lector hanc uindicionem scribsit et subscribsit.



XIX. Quod Erlefrido post Rigobertum cenobium suum commiserit.

Crescente interea multitudine monachorum, beatus pater Bertinus, prefato Rigoberto requiem desudationis indulgens  , uenerabili uiro Erlefrido  , a se nutrito, cenobii sui regimen commisit; ipse, arctioris uite uias incedens, semotus a mundana perturbatione, tota mente insisteret diuine philosophie. Prefatus autem uir reuerentissimus Erlefridus, inter cetera que gessit, emit a quodam uiro, nomine  Darnumdo, res portionis sue, in loco nuncupante Saroaldsclusa, super fluuio Simma, in pago uermandense, et in Appiliaco, super fluuio Ysara, in pago Nouiomense, seu in Diua et Corbunaceo solidis mille quingentis, que uinditionis carta hic est inserta.



XX. Emptio Erlefridi abbatis de rebus infra scriptis  .

Domino et uenerabili uiro Erlifrido, abbati de monasterio Sitdiu, Darmundus uenditor. Constat me non imaginario iure, sed plenissima uoluntate tibi uendidisse, et ita uendidi: hoc est, duas partes de re portionis mee, in loco nuncupante Saroaldsclusa, super fluuio Sumna, in pago uermandinse; similiter et in Appiliaco super fluuio Isara duas partes sitas  in pago Nouiomensi, seu in Diua et Corbunaco duas partes ad integrum, hoc est, tam in terris, domibus, edificiis, mancipiis, uineis, campis, siluis, pratis, pascuis, aquis aquarumue decursibus, farinariis, peculiis, cultis et incultis, suprascribtas porciones a die presenti tibi trado atque transcribere rogo perpetualiter ad possidendum; unde accepi in precio quod inter nos bene complacuit, hoc est, inter aurum et argentum, solidos mille quingentos tantum, ita ut a die presenti, ipsas portiones habendi, tenendi, dandi, uendendi, commutandi, uel quicquid exinde uolueris facere liberam et firmissimam, Christo propitio, in omnibus habeas potestatem. Si quis uero, quod futurum esse non credo, si ego ipse aut ullus de heredibus meis, uel quislibet opposita aut  extranea persona, contra hanc uendicionem uenerit, inferamus uobis tantum, et alia tantum, quantum a uobis accepimus, duplamque pecuniam, consocio fisco distringente, coactus exsoluat, et quod repetit euindicare non ualeat; sed hec uendicio omni tempore firma permaneat, cum stipulatione subnixa.

Actum Sitdiu monasterio, uI Nonas Maii, anno XIu imperii domni nostri Hildeberti gloriosi regis. Ego Darmundus uenditor, qui hanc uendicionem fieri  rogaui. Rauangerus, ac si indignus episcopus, subscripsit. + Fulberti. + Madalharii. + Humberti uicarius. Chrodbertus hanc uendicionem scribsit et subscribsit.



XXI. De transitu domni Bertini.

Sub huius prefati Erlefridi regiminis tempore, beatus pater Bertinus plenus dierum et sanctitate, post diuturnum in Domini seruitute famulatum, carnea relinquentes ergastula, migrauit ad Christum, percepturus ab ipso eterne remunerationis brauium, qui erat annus Dominice incarnationis 698, et prefati regis Hildeberti Xu  , indictione XI. Sepultusque est in basilica sancti Martini, ubi plurime a Domino uirtutes per eius merita sunt patrate: quod textus eius uite patefecit elegantissime. Eo etiam  tempore  , uenerabilis rex Hildebertus migrauit ad Dominum, cum regnasset annis XuI. Regnauitque Dagobertus puer, filius eius, pro eo, annis u  ; sub cuius tempore predictus abbas Erlefridus basilicam sancti Martini supra sancti Patris Bertini tumulum ampliori opere reedificare cepit.



XXII. De Erkenbodone abbate, successore Erlefridi.

Post multiplicia igitur prefati Erlefridi abbatis desudamenta, que postquam magistri superstes exstiterat, desudauit mente promptissima, migrans ad Dominum, successorem sibi reliquit Erchembodum, sapientia et bonitate cequalem. Qui tempore regis Hilperici successoris predicti regis Dagoberti quoddam priuilegium regia auctoritate ab ipso poposcit rege constructum, quod taliter est factum.



XXIII. Priuilegium Chilperici regis tempore prefati abbatis  .


Chilpericus rex Francorum [uir inluster]. Si facta parentorum nostrorum, quod ad loca sanctorum prestiterunt uel concesserunt, per nostris oraculis confirmamus, regia consuetudine hoc exercemus, et nobis ad laudem uel stabilitatem regni nostri in Dei nomine pertinere confidimus. Igitur uenerabilis uir Erchembodus abba de monasterio Sitdiu, qui est in pago Teruannense in honore sancte Marie genitricis Domini nostri Iesu Christi, necnon et sancti Petri et Pauli apostolorum, uel ceterorum domnorum sanctorum constructus, ad nostram accedens presentiam, clementie regni nostri suggessit, quod auus noster Chlodoueus quondam rex de omnibus  curtis uel uillis ipsius monasterii, quicquid eodem tempore possidebant, aut adhuc inantea ex munere regum uel collata populi, seu de comparato, aut de qualibet adtracto in quibuslibet pagis atque territoriis inibi est additum uel collatum, integra emunitate antecessori suo domno Bertino, quondam ipsius monasterii abbate, uel ad predictum monasterium concessisset, ut nullus iudex publicus ibidem ad causas audiendas, aut freta exactanda, uel fideiussores tollendos,  nec mansiones aut paratas faciendas, nec homines ipsius monasterii, tam ingenuos, quam et seruientes, qui super terras suas commanent, distringendos, nec ullas redibitiones requirendas nec exactandas iudiciaria potestas ibidem ingredere quoquam tempore non deberet: nisi sub emunitatis nomen omni tempore cum omnes fretas concessas pars ipsius monasterii perenniter deberet possidere. Unde et preceptiones ipsius uidelicet principis aui nostri Chlodouei, et confirmationes precelsorum auunculorum nostrorum Chlodocarii et Theoderici, seu et genitoris nostri Childerici, etiam et consobrinorum nostrorum Chlodouei et Childeberti quondam regum se ex hoc pre manibus habere affirmat, et quod ipsa beneficia concessa ab eo tempore usque  nunc uideant esse conseruata: sed pro integra firmitate petiit celsitudinem nostram memoratus abbas, ut hoc circa ipsum locum pro nostra auctoritate plenius confirmare deberemus. Cuius petitioni pro mercedis nostre augmentum, uel reuerentia ipsius loci ita prestitisse, et in omnibus confirmasse cognoscite. Precipientes enim precipimus, ut quicquid constat suprascribtum auum nostrum Chlodoueum quondam regem de ipsa emunitate, sicut superius est comprehensum, prefato Bertino, uel postea ipsi auunculi nostri Chlodocarius et Theodoricus, seu et genitor noster Childericus, etiam et consobrini nostri Chlodoueus et Childebertus quondam reges iuste et rationabiliter quondam concesserunt et confirmauerunt, et de eo tempore usque nunc recto  tramite fuit conseruatum, ita et inantea per nostro precepto plenius in Dei nomine confirmare deberemus. Inspectas ipsas preceptiones suprascriptorum principum, sicut per easdem declaratur, circa ipsum abbatem Erkembodum uel successores suos, et ad ipsum monasterium Sitdiu omni tempore ipsa beneficia concessa in omnibus ualeant esse conseruata, et nulla refragatione, nec nullum impedimentum a iudicibus publicis exinde quoquam tempore habere non debeant: unde ipsa congregatio pro stabilitate regni nostri, uel salute patrie Domini misericordiam iugiter debeant exorare. Et ut hec auctoritas firmior habeatur, et in omnibus conseruetur, manus nostre subscribtionibus eam subter decreuimus roborare. Datum anno regni nostri  III  .



XXIu. De pugna Caroli in uinciaco.

 In prefati autem regis Chilperici tempore, Carolus dux, filius Pippini, ab Auster adueniens, commoto exercitu, contra iam dictum Chilpericum regem et Ragemfridum illius ducem, pugnam iniit. Sed prius ceso eius exercitu, terga uertit. Postquam autem resumptis contra Chilpericum hostem mouit die Dominico, in Quadragesima. Sed Carolus prius pacem fieri rogauit. Illis non dantibus, pugnam iniit  XII Kal. April., Deoque iuuante uicto Chilperico et Ragemfrido, uictoriam accepit. In hoc autem tempore beatus Siluinus, Taruennensis episcopus, floruit uirtutibus et sanctitate plenus; cuius nunc in Sithiu uenerabiliter humatum pausat corpus. Peracta autem supra memorata pugna, iterum Chilpericus rex cum Ragemfrido Eudonem ducem in auxilium expetentes, contra Carolum ire disponunt. Quibus Carolus occurrens intrepidus, fugatis iterum hostibus, triumphum est adeptus. Carolus autem cum Eudone duce amicitias postea feriens, et cum Chilperico rege pacificatus, eum in regno restituit. Sed non diu in hac uita mansit, mortuus namque est, cum regnasset annis u et dimidio. Franci uero Theodericum, Dagoberti regis iunioris supramemorati  filium, super se regem statuunt. Qui prefato Erchembodoni abbati priuilegium quoddam concessit, regia auctoritate confirmans ea que ab antecessoribus suis sancto huic loco est concessum; quod hic etiam pre oculis taliter habetur insertum.



XXu. Exemplar priuilegii  .

 »Theodericus rex Francorum, uiris illustribus grauionibus, seu et omnibus agentibus, uel iunioribus eorum, tam presentibus quam futuris, in cuiuscunquelibet actionibus monasterii Sithiu tenere uel habere uidetur. Si facta parentum nostrorum, que ad loca sanctorum prestiterunt uel concesserunt, per nostra oracula confirmamus, regia consuetudine exercemus; pertinere confidamus. Igitur uenerabilis uir Erchenbodus, abbas de monasterio  Sithiu, qui est in pago Taruanensi, in honore sancte Marie, genitricis Domini nostri Iesu Christi, necnon et sancti Petri et Pauli apostolorum, uel ceterorum domnorum sanctorum, constructus, ad nostram accessit presentiam, clementie regni nostri suggessit, eo quod proauus noster Clodoueus, quondam rex de omnibus curtis uel uillis ipsius monasterii, quidquid eodem tempore possidebant, aut adhuc inantea ex munere regum, uel de collatis populis seu de comparato, aut de comparando, aut de quolibet attracto, in quibuslibet pagis atque territoriis, inibi est additum uel collatum, integra immunitate, antecessori suo Bertino quondam, uel ad predictum monasterium Sithiu, concessisset, ut nullus iudex publicus ibidem ad causas audiendas aut freta  exactanda, uel fideiussores tollendos, nec mansiones aut paratas faciendas, nec homines ipsius monasterii, tam ingenuos quam et seruientes, qui super terras suas commanent, distringendos nec nullas reddibitiones requirendas nec exactandas, iudiciaria potestas ibidem ingredere non presumat, nisi sub emunitatis nomine, omni tempore, cum omnibus fretis concessis, pars ipsius monasterii perenniter debeat possidere. Unde et preceptione ipsius principis proaui nostri Clodouei, et confirmationibus precessorum  auunculorum nostrorum Clothacarii et Childerici, seu et auorum nostrorum Theoderici et Childeberti, atque consobrini nostri Chilperici quondam regis, ex hoc pre manibus se habere affirmat, et quod ipsa beneficia concessa ab eo tempore usque nunc uideantur esse conseruata; sed, pro integritatis firmitate, petiit celsitudini nostri memoratus Erchembodus abbas, ut hoc, circa ipsum locum, per nostram auctoritatem, plenius in Dei nomine confirmare deberemus. Cuius petitioni, pro mercedis nostre augmentum et reuerentia ipsius sancti loci, ita prestitisse et in omnibus confirmasse cognoscite. Precipientes enim precipimus, ut quidquid constat suprascriptum proauum Clodoueum quondam regem, de ipsa emunitate, sicut superius est comprehensum,  concessione prefato Bertino, antecessori suo, uel postea ipsi auunculi, uel auus noster Clotharius, et Theodericus, Childebertus et Childericus  , etiam et confirmationes consobrini nostri Chilperici, quondam regis, iuste et rationabiliter concesserunt uel confirmauerunt, et, de eo tempore usque nunc, recto tramite sunt conseruate, ita et in postmodum, per nostrum preceptum plenius in Dei nomine confirmamus: inspectas psas preceptiones suprascriptorum principum, sicut per easdem declaratur, circa ipsum Erchembodum abbatem, uel successores suos, aut circa ipsum locum Sithiu, omni tempore ipsa beneficia concessa in omnibus ualeant esse conseruata; et nullam refragationem nec ullum impedimentum a iudicibus publicis exinde quoquam tempore habere  non pertimescant. Unde et ipsa congregatio, pro stabilitate regni nostri uel salute patrie, Domini misericordiam iugiter debeat exorare. Et ut hec auctoritas firmior habeatur, et in omnibus conseruetur, manus nostre subscriptionibus eam subter decreuimus affirmare.

»Signum gloriosi regis Theoderici.

Data quando facit Martius dies III, anno primo regni nostri, Suessionis ciuitate in Dei nomine feliciter.«



XXuI. De alio priuilegio eiusdem regis Theoderici.

Eodem quoque anno in mense Nouembrio, fecit idem rex Theodericus prefato abbati Erchembodo aliud de terris quas domnus Bertinus, se adhuc  uiuente, de precedentium regum fisco, in quibuscunque locis, emerat, uel de omnibus rebus, continentem se in hec uerba.



XXuII. Exemplar eiusdem priuilegii  .

Theodericus rex Francorum [uir inluster]. Quem diuina pietas sublimat ad regnum condecet facta seruare parentum, precipue que compendiis ecclesiarum aut locis sanctorum a regali clementia pro eterna retributione probatur esse indultum, oportet conseruare in euum. Igitur cognoscat magnitudo ac utilitas uestra, uenerabilem uirum Erkembodum  abbatem de monasterio Sitdiu per missos suos clementie regni nostri talem intulit notitiam, quod tritauus noster Theodoricus quondam rex, per preceptionem suam sua manu subscribtam, antecessori suo Bertino quondam abbati, uel predicto monasterio Sitdiu tale beneficium concessisset, ut quod infra fisco nostro, ubi et ubi, in quascumquelibet pagis uel territoriis comparatum habebat, aut inantea ad comparandum inuenire poterit, uel quod boni homines Deum timentes pro animabus eorum ad suprascribtum monasterium dederunt, aut inantea dederint, hoc habuisset concessum, et quod de fisco nostro comparatum habebat, aut inantea comparasset, preter illam terram, unde opera carpentaria exeunt, hoc habuisset indultum, ut nulla iudiciaria  potestas, nullos redditus terre, nec nullas functiones publicas eidem ob hoc exigere aut exactare uel requirere non deberet: unde et ipsam preceptionem iam dicti tritaui nostri se pre manibus habere ex hoc affirmauit, et nobis in presentia ostendit ad legendum, et ipsa beneficia concessa de eo tempore usque nunc asseruit esse conseruata: sed pro firmitatis studium petiit celsitudinem nostram, ut hoc circa ipsum locum sanctum pro nostris deberemus confirmare oraculis: quod nos propter nomen Domini et reuerentia ipsius sancti loci gratanti animo ita prestitisse et in omnibus confirmasse cognoscite. Precipientes enim ut quicquid constat suprascribtum tritauum nostrum Theodericum quondam regem, de ipso beneficio, sicut superius est comprehensum,  prefato Bertino uel ad suprascribtum locum sanctum pro augmento mercedis sue concessisse, et de eo tempore usque nunc recto tramite fuit conseruatum, ita et inantea inspecta ipsa preceptione predicti principis, sicut per eadem declaratur, ita et inantea per nostrum preceptum plenius in Dei nomine sit confirmatum, sub eo ordine circa ipsum Erkembodum abbatem, uel ad ipsum monasterium suum Sitdiu omni tempore ipsa beneficia sint concessa, et in omnibus ualeant esse conseruata, et nullam refragationem, nec nullum impedimentum a iudicibus publicis exinde quoquam tempore habere non pertimescant: unde et ipsa congregatio pro stabilitate regni nostri uel pro salute patrie Domini misericordiam iugiter exorare delectet. Et ut hec  auctoritas firmior habeatur, uel perenniter in omnibus conseruetur, manus nostre subscribtionibus eam subter decreuimus adfirmare.

Signum gloriosi domni Theoderici.

Datum quod facit Nouemb. dies decem, anno primo regni nostri Confelentis castro.

Ego Conradus iussus recognoui et subscribsi.



XXuIII. De episcopatu eiusdem abbatis.

Anno quoque eiusdem regis Theoderici qui erat annus Dominice incarnationis 710, prefatus abbas Erchembodus   , Taruennensis Ecclesie susceperat pontificatum. Hic autem prefatus Erchembodus episcopus, cum episcopatu abbatiam tenens, anno III prefati regis Theoderici, emit a quodam uiro, Rigoberto nomine, res proprietatis sue in loco nuncupante Sethtiaco, super fluuium Agniona, cum adiacentia Kelmias et Strato; et infra Mempisco Leodredingas mansiones, seu Belrinio, super fluuio Quantia, sitas in pago Taruanense, cum adiacentia sua, quod est in pago Pontiuo, in loco nuncupante Monte, super fluuio Alteia, solidis, inter aurum et argentum, mille quingentis, cuius uenditionis carta sub horum apicum tenore est facta.



XXIX. Emptio eiusdem episcopi de rebus infra scriptis.

 Domino atque apostolico patri Erkenbodo episcopo atque emptori et eius congregationi ibidem consistenti, ego Rigobertus uendidi et in presenti tradidi, hoc est, omnes uillas meas nuncupantes Sethiaco, super fluuium Agniona, cum adiacentiis suis Kelmias et Strato, et infra Mempisco Leodedringas mansiones, seu Bebrinio, super fluuio Quantia sitas, in pago Taruannense, cum adiacentiis suis que sunt in pago Pontiuo in loco nuncupante Mentek, super fluuio Aeteua. Actum Sithiu monasterio, publice, Iu Kal. Sept. III regni domini nostri Theodorici gloriosi regis. Ego Rigobertus hanc uenditionem a me factam relegi et subscripsi. S. Dodoni. S. Leudegesili. S. Chimbaldi centenarii. S. Cherebaldi. S. Ellemberthi. S. Ingomari. Winidmarus diaconus hanc uenditionem scripsi  et subscripsi.



XXX. De morte Erchembodi, et de successione Waimari, et priuilegio Hilderici.

Decedente interea in extremis prefato rege Theoderico, Hildericus Francorum suscepit imperium anno ab incarnatione Domini 642  . Interea et prefatus Erchembodus, episcopus et abbas, decessit a seculo  , et in monasterio sancti Audomari, coram altare sancte Dei genitricis [quod dicitur ad Campanas], tumulatur a populo [ubi usque hodie eius tomba cernitur lapidea], cui in episcopatu successit Adalgerus. Abbatiam uero regendam suscepit Waimarus, qui, tempore prefati regis Hilderici, priuilegium quoddam consecutus est regie auctoritatis, secundum statuta precedentium regum, que  prefato concesserunt Sithiu monasterio; quod ab ipso rege firmatum constat in hoc modo, anno eiusdem regis imperii primo.



XXXI. Exemplar priuilegii Childerici regis  .

Hildericus rex Francorum, uiris inlustribus grauionibus, atque omnibus agentibus, uel iunioribus eorum, tam presentibus quam futuris, in quiscumque accionibus monasterium Sithiu habere uidetur. Quem diuina pietas sublimat ad regnum, condecet  facta conseruare parentum, precipue que comdiis ecclesiarum aut locis sanctorum regali clementia pre eterna retributione probatur esse indultum, oportet conseruare in euum. Igitur cognoscat magnitudo seu et utilitas uestra, quod uenerabilis uir Waimarus abbas de monasterio Sithiu, clementie regni nostri detulit in notitiam, quod parens noster Theodericus quondam rex per suam preceptionem sua manu firmatam antecessori suo Erkembodo abbati uel ad predictum monasterium suum Sithiu tale beneficium concessisset, ut quod infra fiscum nostrum, ubi et ubi, in quibuscumquelibet pagis aut territoriis comparatum habebat, aut inantea ad comparandum inuenire poterat, uel quod boni homines Deum timentes, pro animabus eorum ad suprascribtum  monasterium dederunt, aut inantea dederint, hoc habuisset concessum: et quod de fisco nostro comparatum habebat, aut inantea comparasset, preter illam terram unde opera carraria exeunt, hoc habuisset concessum, et nulla iudiciaria potestas, nullos redditus terre, nec nullas functiones publicas eidem ob hoc exigere aut exactare, nec requirere non deberet. Unde et ipsam preceptionem ipsius iam dicti parentis nostri Theoderici quondam regis se pre manibus ex hoc habere adfirmat, et nobis in presenti eam ostendit ad relegendum, et ipsa beneficia concessa de eo tempore usque nunc asserit esse conseruata: sed pro firmitatis studium petiit celsitudinem nostram, ut hoc circa ipsum locum sanctum per nostris deberemus confirmare oraculis: quod  nos propter nomen Domini et reuerentia ipsius sancti loci ita prestitisse, et in omnibus confirmasse cognoscite. Precipientes enim precipimus, ut quicquid constat suprascribtum parentem nostrum Theodericum quondam regem de ipso beneficio, sicut superius est comprehensum, prefato Erkembodo abbati uel suprascribto loco sancto pro aucmento mercedis sue concessit, et de eo tempore usque nunc recto tramite fuit conseruatum: ita et inantea inspectis ipsis preceptionibus predicti principis, sicut per easdem declaratur, ita et inantea per nostrum preceptum plenius in Dei nomine sit confirmatum, sub eo ordine circa ipsum Waimarum abbatem, uel ad ipsum monasterium suum Sithiu, omni tempore ipsa beneficia concessa in omnibus  ualeant esse confirmata, et nullam refragationem, nec nullum impedimentum a iudicibus publicis exinde quoquam tempore habere non pertimescant: unde et ipsa congregatio pro stabilitate regni nostri uel salute patrie Domini misericordiam iugiter debeant exorare. Et ut hec auctoritas firmior habeatur, uel per tempora in omnibus conseruetur, manus nostre subscribtionibus eam subter decreuimus adfirmare.

 Signum gloriosi regis Hilderici.

Datum quando fecit Aprilis dies XXIII, anno primo regni nostri, Crisciaco palatio in Dei nomine feliciter. Amen  .



XXXII. De Nanthario abbate, et morte Waimari; et de Rokashemo, quem quidam Felix dedit nobis.

Post decessum autem prefati abbatis Waimari, Nantharius totius abbatie sublimatus est dignitati. Cui anno III prefati regis Hilderici, quidam presbyter, Felix nomine, tradidit, ad usum monasterii sui Sithiu, cellam sui iuris propriam, uocabulo Hrokashamo siue Therealdo loco, ut testatur illius traditionis carta, quam hic ad confirmationem credulitatis describimus, sub tenore antique illius dictationis.



XXXIII. Traditio Felicis de Rokashamo  .


 »Sicut Dominus in Euangelio ait: Qui dat parum, comparat sibi regnum, et qui tribuit parum pecunie, accipit sine fine mensuram, igitur ego, in Dei nomine, Felix, presbyter, inspirante diuina clementia, atque pro anime mee remedio, deputaui et concessi atque delegaui, per hanc paginam donationis, ad monasterium Sithiu, quod est in honore sancti Petri et sancti Pauli apostolorum, et sancti Martini uel sancti Bertini confessoris, ubi ipse domnus in corpore requiescit, uel ubi uenerabilis uir Nanthuarius abbas preesse uidetur, hoc est cellam meam in loco nuncupante Rochashem siue Therealdo loco  in pago Flandrinse, quam ego in  honore sancti Michelis Archangeli, uel sancti Ioannis Baptiste, uel sancte Marie, genitricis Domini nostri Iesu Christi, uel ceterorum sanctorum, opere construxi, quam ab extraneis personis, dato pretio, comparaui; ita, ut mihi complacuit, in tali ratione ut ad ipsum monasterium Sithiu, ad opus sancti Petri, iam dicta cella, cum omni integritate uel soliditate sua in se aspiciente uel pertinente, ibidem delegare deberemus. Quod ita et fecimus ad integrum, perpetualiter ad possidendum, ut ibidem aspecta uel subiecta omni tempore esse debeat; una cum terris, mansis, casis, edificiis, mancipiis, acolabus, tam ingenuis quam et seruientibus, campis, syluis, pratis,  pascuis, aquis aquarumue decursibus, farinariis, peculiis, presidiis, mobilibus et immobilibus; omnia et ex omnibus, rem inexquisitam, quidquid dici uel nominari potest, hec nobis uel ad opus monasterii Sithiu, a die presenti, dono, trado atque transfundo perpetualiter ad possidendum. Et post meum obitum, ipse qui tunc abbatis fungetur moderamine, uel fratres de iam taxato monasterio Sithiu ibidem consistentes, complaceat, qualem prepositum ad ipsam cellam constituere uoluerint, potestatem in omnibus habere mereantur. Et supplicamus ipsos fratres et rectores ipsius monasterii Sithiu, propter Deum et mercedem nostram lucrandam, ut ipsa cella, quam ibidem transfirmauimus, de missis, de curso, id est psalmis  , et de luminariis curam habere studeant,  et de hospitibus et peregrinis caritatem et mercedem exinde habere debeant. Tantum in ea ratione, quamdiu ego in hoc seculo, Christo propitio, aduiuero, ipsam cellam usualiter, pro beneficio ipsius monasterii, mihi liceat possidere; in ea uero ratione, ut aliubi nec ipsam cellam quam ad ipsum monasterium delegaui; nec ipsas res, que ad ipsum locum pertinent, aliubi nec dare, nec uendere, nec commutare, nec alienare, nec naufragare potestatem habeam. Et supplicamus ut nomen meum in libro uite ipsi sacerdotes, qui in ipso monasterio degunt habere dignentur; et, post meum obitum, atque de hac luce discessum, suprascripta cella, cum omni re emeliorata atque supraposita, pars predicti monasterii Sithiu, uel eius rectores, a die presenti absque  ulla expectata audientia uel traditione, hoc in eorum iure et dominatione ad integrum recipiant ad possidendum, et faciant exinde quidquid utile est quod elegerint. Si quis uero, quod futurum esse non credo; si egomet ipse, aut ullus de heredibus aut successoribus meis, seu quelibet extranea persona fuerit que contra hanc donationem uenire tentauerit, aut eam infringere conata fuerit, iram Dei omnipotentis summe maiestatis incurrat et iudicium et offensam; et cum ipsis sanctis apostolis Petro et Paulo, et sancto Martino, sanctoque Bertino, cui ipsam cellam delegauimus, ante tribunal Christi pro hoc deducat rationes; et de eorum ecclesiis excommunicata  et extranea efficiatur, ne ibi exinde compareat; et insuper inferat partibus ipsius monasterii, cogente fisco, tantum et alia tantum, quantum ipsa cella tunc temporis emeliorata ualuerit, uel quantum ego in hoc seculo moriens dereliquero, duplam pecuniam, quantum ipsa cella tunc temporis emeliorata ualuerit, cum omnibus rebus ibidem aspicientibus, multa componat, et quod repetit euindicare non ualeat. Sed hec donatio, ut hec merces mea, omni tempore firma permaneat cum stipulatione subnixa.

»Actum Sithiu monasterio, publice, uIII Kal. August. anno III regni domni nostri Hilderici gloriosi regis.

»Ego Felix hoc testamentum, a me factum, relegi et subscripsi.

 »Signum Chrodgarii, illustris. S. Bimberti. S. Odberti. S. Godoberti. S. Gumwini. S. Waningi. S. Guntberti. S. Chramni. S. Erlarii  . S. Clodbaldi. S. Clidebaldi  . S. Guntharii, sacerdotis, S. Cherewini. S. Austroaldi centenarii. S. Theodberti  .

»Ego uiodarus, diaconus, rogatus, scripsi et subscripsi.«



XXXIu. De morte Hilderici, et unctione Pippini et cetera.

Non multo post autem tempore, antedictus rex Hildericus uite ultimam claudens metam, Sithiu monasterio, in beati Bertini tumulatur ecclesia. Mortuo quoque prefato abbate Nautkario, Dadbertus in regimine successit in iam dicto monasterio. His temporibus Stephanus Romanus pontifex, per oppressionem  sancte Ecclesie, a rege atrocissimo et blasphemo et nec dicendo Hatstulfo, ad domnum Pippinum uenit in Francia, ubi egrotauit usque ad mortem, et mansit aliquot tempus apud pagum Parisiacum, in uenerabili monasterio sancti martyris Christi Dionisii. De quo iam medici desperarent, subito interuentu ipsius beati martyris, per reuelationem, curatus est, ut ipsius beati pontificis testatur epistola, que etiam apud nos beati Dyonisii passione tenetur inserta. In qua reuelatione ab ipso Christi martyre admonitus est, ut principale illud altare in sanctorum apostolorum Petri et Pauli dedicaret honore, qui etiam ei cum prefato martyre, in iam dicta apparuerunt uisione. Qui mox surgens sanus indicauit regi predicto Pippino et suis optimatibus, et  impleuit omnia que fuerat iussus. Qui Christi roboratus uirtute, inter celebrationem consecrationis prefati altaris et oblationem sacratissimi sacrificii, unxit in regem Francorum predictum florentissimum regem Pippinum et duos filios eius, Carolum et Carlomannum. Sed et uxorem ipsius incliti principis Pippini nomine Berthradam, inclitam cycladibus regiis, gratia septiformis Spiritus sancti, in Dei nomine, consignauit, anno Dominice incarnationis 754. Atque Francorum proceres apostolica benedictione sanctificans, auctoritate beati Petri, sibi a  Domino Deo Iesu Christo tradita obligauit; et obtestatus est, ut nunquam de altera stirpe, per succedentium temporum curricula, ipsi uel quique ex eorum progenie orti regem super se presumant aliquo modo constituere, nisi de eorum propagine, quos et diuina Prouidentia, ad sanctissimam apostolicam sedem tuendam, eligere, et per eum uidelicet uicarium sancti Petri, imo Domini nostri Iesu Christi, in potestatem regiam dignata est sublimare, et unctione sacratissima consecrare. Atque post hec isdem pontifex Romam reuersus, Pippinus cum filiis suis totius Francie monarchiam deinceps est adeptus.



XXXu. De Dadberto abbate.

Supramemoratus autem Dadbertus abbas, ut diximus,  post Nantharium abbatia est sublimatus. De cuius tempore nil in huius monasterii narratur gestis, neque ex acquisitione regalium priuilegiorum, neque in factione aliarum cartarum, sed neque in aliqua huius cenobii utilitate. Nescio annon permiserit breuitas uite, an forte ab illo acquisita precedentium nostrorum sint incuria neglecta.



XXXuI. De successore Dadberti, Hardrado abbate [et de successore Pippini, Carolo, filio eius, et priuilegio quod concessit huic loco].

Dadberto quoque iam dicto a seculo migrante, Hardradus in abbatia successit, uir insignis in extollenda monasterii sui dignitate. Cuius labor et industria enitet in cartis, que hactenus sub eius apud nos conseruantur memoria. Nam cum, decedente  prefato rege Pippino, Carolus filius eius, illi Francorum gloriosissime successisset in regno, anno Dominice incarnationis DCCLXuIII, prefatus abbas iam dictum adiens regem Carolum, rogauit hec ab illo regia auctoritate firmari, que antecessores sui regalibus priuilegiis sacro huic loco uisi fuerant condonasse. Quod isdem excellentissimus rex magna benignitate complectens, deuote compleuit, ut id ipsum regale firmamentum, cum sigilli eius impressione, nobis hactenus ita patefecit.



XXXuII. Exemplar eiusdem priuilegii  .

Karolus gratia Dei rex Francorum, uir inluster. Si facta antecessorum nostrorum regum quod ad loca sanctorum prestiterunt uel concesserunt, per  nostris oraculis confirmamus, regia consuetudine exercemus, et nobis ad laudem uel stabilitatem regni nostri in Dei nomine pertinere confidimus. Igitur uenerabilis uir Hardradus abba de monasterio Sithiu, qui est in pago Teruaninse, in honore sancte Marie genitricis Domini nostri Iesu Christi, necnon et sancti Petri et Pauli apostolorum uel ceterorum domnorum sanctorum constructus, ad nostram accedens presentiam clementie regni nostri suggessit, eo quod antecessores regni nostri reges de omnes curtes uel uillas ipsius monasterii, quicquid eodem tempore possidebant, aut adhuc inantea ex munere regum,  uel collata populi, seu de comparato, aut de quolibet attracto in quibuslibet pagis atque territoriis inibi erat additum uel collatum, integra emunitate antecessoribus suis, uel ad monasterium Sithiu concessisset, ut nullus iudex publicus ibidem ad causas audiendas, aut freta exactanda, uel fideiussores tollendos, uel mansiones aut paratas faciendas, nec homines ipsius monasterii tam ingenuos, quam et seruientes, qui super terras suas commanent, distringendos, nec ullas redhibitiones requirendas, nec exactandas, iudiciaria potestas ibidem ingredere non presumat quoquam tempore: nisi quod sub emunitatis munere omni tempore cum omnes fretos uel bannos concessos pars ipsius monasterii perenniter debeat possidere. Unde preceptionem antecessorum  nostrorum se ex hoc pre manibus habere affirmat, et quod ipsa beneficia concessa ab eo tempore usque nunc uideantur esse conseruata: sed pro integra firmitate petiit celsitudini nostre supra memoratus abba, ut hoc circa ipsum locum pro nostra auctoritate plenius confirmare deberemus: cuius petitioni pro mercedis nostre auctmentum, uel reuerentia ipsius sancti loci ita prestitisse et in omnibus confirmasse cognoscite. Precipientes enim ut quicquid constat de ipsa emunitate, sicut superius est comprehensum, antecessores nostri iuste et rationabiliter concesserunt uel confirmauerunt, et de eo tempore usque nunc recto tramite fuit conseruatum: ita et inantea per nostrum preceptum plenius in Dei nomine sit conseruatum, inspectas ipsas preceptiones  suprascribtorum principum, sicut per easdem declaratur, circa ipsum abbatem Hardradum, uel successores ad ipsum monasterium Sithiu omni tempore ipsa beneficia concessa in omnibus ualeant esse conseruata; et nullam refragationem, nec nullum impedimentum a iudicibus publicis exinde quoquam tempore habere non pertimescant: unde ipsa congregatio pro stabilitate regni nostri uel salute patrie Domini misericordiam iugiter debeant exorare. Et ut hec auctoritas firmior habeatur, et in omnibus conseruetur, manus nostre subscribtionibus eam decreuimus roborare.

Signum Karoli gloriosissimi regis.

Data mense Iulio, anno primo regni nostri. Actum  Andiaco  .



XXXuIII. Emptio eiusdem abbatis de Rokashomo.

 Anno autem eiusdem regis secundo, qui erat annus Dominice natiuitatis DCCLXXIu, emit isdem abbas Hardradus, ad opus ecclesie que dicitur Therealdo luco, quam antecessori suo Nanthario abbati Felix quidam, presbyter, tradiderat, a quodam uiro, nomine Sigerardo, res proprietatis sue, in loco iam supramemorato Hrokashem, quidquid ibidem habere sua uidebatur esse possessio, sicut uenditionis carta testatur hoc modo.



XXXIX. Exemplar eiusdem emptionis.


 »Domino uenerabili in Christo patri Hardrado, abbati de monasterio Sithiu, atque emptore. Ego Sigeradus, uenditor, ad sacrosanctam basilicam sancti Michelis, que est constructa in Heraldo luco, ubi Fugislus presbyter adesse uidetur, per hanc epistolam uenditionis constat me non imaginario iure, sed propria uoluntate arbitrii, uobis uel ecclesie uestre sancti Michelis, uendidisse, et ita uendidi et de presenti tradidi, hoc est, omnem rem portionis mee in loco nuncupante Hrokashem, in pago Flandrinse, id est, tam terris quam et manso, cum omnia castitia superposita, pratis, campis, mancipiis, communiis, peruiis, wadriscapis, peculiis, presidiis, mobilibus et immobilibus; omnia et ex omnibus tam  de alode parentum, quam et de comparato, seu de quolibet attracto, rem inexquisitam, ad integrum hoc uobis uel ecclesie uestre sancti Michelis uendo, trado atque transfirmo perpetualiter ad possidendum. Unde accepi a uobis de rebus ecclesie uestre, pro iam dicta re, pretio taxato uel dato, in quo mihi bene complacuit, hoc est, inter aurum et argentum, solidos CC tantum; ita ut, ab hac die, ipsam rem superius nominatam uos uel successores uestri habeatis, teneatis atque possideatis, uel quidquid exinde facere uolueritis, liberam in omnibus habeatis potestatem ad faciendum. Si quis uero, quod futurum esse non credo, si ego ipse aut ullus de heredibus ac proheredibus meis, uel quelibet ulla opposita persona, qui contra hanc uenditionem uenire uoluerit,  aut eam infringere conatus fuerit, inferamus uobis uel successoribus uestris, cogente fisco, tantum, et alia tantum quantum a uobis accepimus, uel quantum ipsa portio tunc temporis emeliorata ualuerit, et insuper duplam pecuniam coactus exsoluat, et quod repetit uindicare non ualeat; sed hec uenditio omni tempore firma permaneat cum stipulatione subnixa.

»Actum Therealdo luco.

Datum in mense Ianuario, anno II regni domni nostri Caroli gloriosissimi regis.

Signum Sigerardi qui hanc uenditionem fieri rogauit.

Signum Wioradi. Sign. Folchardi. Sign. Thedulfi.  Sign. Odelradi. Sign. Engelradi.

Ego Fulgislus presbyter scripsi et subscripsi.«



XL. De emptione Hardradi abbatis de Loningahem.

 Emit quoque isdem abbas Hardradus, anno uIII prefati regis Caroli, a quodam uiro Waldberto, solidis ducentis, omnem rem possessionis sue in loco nuncupante in Loningaheimo, in pago Bononensi, quidquid sua inibi uidebatur esse hereditaria possessio. Quod etiam ipsius charta testatur ita dicendo.



XLI. Exemplar eiusdem emptionis.


 »Domino uenerabili uiro in Christo Hardrado, abbati de monasterio Sithiu, atque emptori. Ego Waldbertus, uenditor, per hanc epistolam uenditionis constat me non imaginario iure, sed proprie uoluntatis arbitrio, uobis uel monasterio uestro Sithiu uendidisse, et ita uendidi et de presenti tradidi, hoc est, omnem rem possessionis mee, duas partes in loco nuncupante in Loningaheimo, in pago Bononiense, id est, tam terris, mansis, castitiis mancipium 1, nomine Blidinarus, cum omni etnika et peculiari suo; pratis, syluis, pascuis, communiis; peruiis et uadriscapis; omnia et ex omnibus, rem inexquisitam, totum ad integrum, hoc uobis uel monasterio uestro Sithiu, a die presenti, uendo, trado  atque transfirmo perpetualiter ad possidendum. Unde accepi a uobis de rebus monasterii uestri, pro iam dicta re, pretio taxato uel dato, in quo mihi bene complacuit, hoc est, inter aurum et argentum, solidos CC tantum; ita ut, ab hac die, ipsam rem superius nominatam, uos, uel successores uestri, habeatis, teneatis, atque possideatis, uel quidquid exinde facere uolueritis, liberam in omnibus habeatis potestatem ad faciendum. Si quis uero, quod futurum esse non credo, si egomet ipse aut ullus de heredibus aut proheredibus meis, uel quelibet ulla opposita persona; que contra hanc uenditionem uenire uoluerit, aut eam infringere conauerit; et si a me uel ab heredibus meis defensa non fuerit, tum inferamus uobis, cogente fisco, tantum et alia tantum  quantum a uobis accepimus, uel quantum ipsa portio tunc temporis emeliorata ualuerit; et insuper duplam pecuniam coactus exsoluat, et quod repetit euindicare non ualeat; sed hec uenditio omni tempore firma permaneat cum stipulatione subnixa.

»Actum Sithiu monasterio publice.

Datum in mense Iulio, anno uIII regni domni nostri Caroli gloriosissimi regis.

Signum Walberti, qui hanc uenditionem fieri rogauit.

Signum Trudmari. Sign. Bugini. Sign. Randgeri. Sign. Udmari. Sign. Ermnulfi. Sign. Winidgeri.

Ego Henricus diaconus scripsi et subscripsi.«



XLII. Quod et Fresingehem emerit.

Emit et aliam terram solidis C, nomine Fresingehem,  a quadam muliere, nomine Sigeberta, secundum hanc cartam.



XLIII. Exemplar.

 »Domno uenerabili in Christo patri Hardrado, abbati de monasterio Sithiu, atque emptori. Ego Sigeberta, uenditrix, per hanc epistolam uenditionis constat me, non imaginario iure, sed propria uoluntate arbitrii, uobis uel predicto monasterio Sithiu uendidisse, et ita uendidi, tradidisse, et ita tradidi, hoc est, omnem rem portionis mee in loco nuncupante Fresingahem, situm in pago Haruanense super fluuium Agniona, preter iornale  unum, quod exinde ad aliam rem reseruaui ad integrum: id est tam terris, mansis, castitiis, edificiis, campis, syluis, pratis, pascuis, communiis, peruiis et wadriscapis. Omnia et ex omnibus, rem inexquisitam totum ad integrum, hoc uobis uel predicto monasterio a die presenti uendo, trado atque transfirmo perpetualiter ad possidendum. Unde accepi a uobis de re monasterii uestri, pro iam dicta re, in pretio taxato uel dato, in quo mihi bene complacuit, hoc est, inter aurum et argentum solidos C tantum; ita ut ab hac die hoc habeatis, teneatis atque possideatis, uel quidquid exinde facere uolueritis, habeatis potestatem ad faciendum. Si quis uero, quod futurum esse non credo; si ego ipsa aut ullus de heredibus ac pro heredibus meis, uel quelibet alia persona que  contra hanc uenditionem uenire uoluerit, aut eam infringere presumpserit, inferamus uobis uel successoribus uestris, cogente fisco, tanta et alia tanta quantum a uobis accepimus, uel quantum ipsa portio tunc temporis emeliorata ualuerit; et insuper duplam pecuniam coactus exsoluat, et quod repetit euindicare non ualeat; sed hec uenditio firma permaneat cum stipulatione subnixa.

»Actum Sithiu monasterio publice.

Data in mense Iunio, die X, anno XX regni domni nostri Caroli gloriosi regis.

Signum Sigebertane, que hanc uenditionem fieri rogauit.

Signum Hildeberti. Sign. Snelgeri. Sign. Hildulfi. Sig. Regenhari. Sign. Hildmari. Sign. Madallei.  Sign. Baini. Sign. Guntberti. Ego Gerbaldus, diaconus, scripsi et subscripsi.«



XLIu. De Odlando abbate et priuilegio Caroli regis.

Hec ad monasterium Sithiu predicti Hardradi abbatis labore adducta, decedens a seculo, Odlandum, bonitate et sapientia cequalem, sibi in regimine monasterii reliquit successorem  , anno Domini 798, cuius laudis memoria apud nos manebit in secula. Hic, inter reliqua que gessit, regem suprascriptum Carolum adiens, deprecatus est regiam sublimitatem, ut concederet abbatibus Sithiensis cenobii eiusque hominibus, in totius abbatie syluis uenationem exercere. Quod excellentissimus rex concedens, regali etiam priuilegio confirmauit; precipiens ut nullus eis quoquam tempore ob hoc infensus  esse presumeret, sed ad usus ipsius monasterii Sithiu, ad codices contegendos, uel manicas et zonas faciendas, licentiam haberent in propriis syluis uenationem exercere. Quod priuilegium regia auctoritate firmatum, id ipsum ita testatur, hactenus apud nos, cum sigillo regali, seruatum.



XLu. Exemplar priuilegii Caroli regis de uenatione syluarum  .





XLuI. Traditio Deodati de rebus infra nominandis.

 In anno autem Dominice natiuitatis 794, qui  erat annus prefati regis Caroli XXXII, et regiminis iam dicti abbatis III, quidam clericus, Deodatus nomine, res possessionis sue, accepto pretio, eidem abbati, ad opus monasterii sui Sithiu, uendidit in locis his nominibus nuncupatis, in Sanctum, in Ascio, super fluuio Widolaci, et in Fresinnio, super fluuio Capriuno, et in Hildwaldcurt, et in Lonasto, super fluuio Abbunfontana, in pago Taruanense. Hec omnia ad usus fratrum uendidit, atque per uenditionis cartam transfirmauit; que prefatus abbas Otlandus ad uestimentorum fratrum mox usus delegauit; in ea uidelicet ratione, ut hec ipse Deodatus, dum aduiueret, per precariam haberet, ac post suum obitum emeliorata omnia ad iam dictum reuerterentur monasterium.



XLuII. Exemplar huius traditionis.


 »uenerabili in Christo patri Odlando, abbati de monasterio Sithiu, uel omni congregationi fratrum uestrorum ibidem consistentium, ego Deodatus clericus, peccator, dum et omnibus non est incognitum, qualiter res possessionis mee, in locis nuncupantibus in Sanctum, et in Ascio, super fluuio Widolaci, et in Fresinnio, super fluuio Capriuno, et Hildwaldcurt, et in Lonasto, super fluuio Abbunfuntana, in pago Taruanense: id est, in predictis locis, tam terris, mansis, castitiis, edificiis et ecclesiam sancti Martini, que est constructa in honore ipsius predicti domini et sancti Martini, in iam dicto loco, sanctis seu ecclesiis reliquis, seu  quidquid ad iam dictum locum Sanctis aspectum uel subiectum esse uidetur, uel reliquis predictis locis; mancipia cum omni etbuike et peculiari eorum campis, syluis, pratis, pascuis, peruiis et wadriscapis, aquis aquarumue decursibus, farinariis, adiacentiis, appenditiis, cultis et incultis, omnia et ex omnibus quidquid dici uel nominari potest, quantumcunque in predictis locis mea fuit possessio uel dominatio, tam de alode parentum meorum quam et de comparato seu de concambio, uel de quolibet attracto, ad me legibus noscitur peruenisse; fabricaturas ecclesiarum, auro argentoque, drappalia diuerse faciei uel speciei, libros diuersos, uel quidquid in suprascriptis omnibus locis aspicere uidetur; omnia et ex omnibus, rem inexquisitam, ad integrum,  uobis per uenditionis titulum, accepto pretio, ecclesie uestre, a die presenti transfirmo; in ea uero ratione, ut res cuncte superius comprehense ad opus monachorum in predicto monasterio Sithiu degentium uestimenta comparentur, id est, drappos ad kamisias ultro marinas, que uulgo berniscrist uocitantur, sicut in uoluntate continetur uestra. Sed postea uos, una cum consensu fratrum uestrorum, iuxta quod mea fuit petitio, ut suprascriptas res mihi usualiter, appresto beneficio uestro, parare promisistis, ad excolendum uel emeliorandum, et, sicut conuenit nobis, annis singulis, ad festiuitatem sancti Martini, censum, hoc est, solidos II de argento, uobis uel successoribus uestris  dare uel transsoluere debeamus; et aliubi ipsam rem nec dare, nec uendere, nec commutare, nec naufragare pontificium non habeam, nec possessio mea nullam ex hoc calumniam generare non possit; nisi tantum, ut dictum est, quandiu aduixero, pro uestro beneficio possideam, et post meum obitum atque de hac luce discessum, omnes suprascriptas res, absque ullius contrarietate, uos, uel successores uestri, a die presenti ad integrum, recipere faciatis perpetualiter ad possidendum. Et hec precaria omni tempore firma permaneat cum stipulatione subnixa.

»Actum Sanclis publice.

Datum in mense Augusto, die III, anno XXXII regni nostri domni Caroli gloriosissimi regis.

 Signum Deodati, qui hanc precariam fieri rogauit.

Signum Dauid, filii eius consentientis.

Signum Guntardi. Sign. Herradi. Sign. Wigmari. Sign. Eremberti. Sign. item Eremberti. Sign. Egelulfi. Sign. Rigfridi.

Ego in Dei nomine, Guntbertus, indignus diaconus, scripsi et subscripsi.«



XLuIII. De labore eiusdem Odlandi abbatis circa uillam Arecas.

Huius autem abbatis Odlandi labor et industria maxime enitet in uilla que dicitur Arecas, que erat una de principalibus abbatie membris, quam et sibi sedem statuit, omnique nobilitate nobilitauit. Basilicamque  inibi in honore sancti Martini construxit, cuius templi nunc solum fundamenta tantummodo se prebent oculis intuentium; constituitque, uti hi testantur quorum progenitores et auorum aui in suprascripta uilla fuerant mansionarii, ut inibi hebdomadibus singulis, quinque ex sancti Bertini monasterio, totidemque ex sancti Audomari, ad seruiendum Domino deputarentur monachi. Ibi etiam, quod mirabile nostris hactenus monstratur temporibus, molendinum fecit uoluere aquis contra montem currentibus, constituitque ut nullus hominum molendinum extra locum iam dictum construere presumeret. Quod ad utilitatem monasterii Sithiu ad tempus fuit conseruatum. Huius autem abbatis tale fertur fuisse ingenium, ut posset audire auribus  quo aqua deflueret per inscios occultosque terre meatus. Sunt et alia quamplurima ipsius laudum preconia, que in secularium uersantur ora; que ideo hic omittimus, ne negligentibus uideantur superflua. [Postquam Odlandus abbas annis ferme nouem sue uixisset administrationis, exuit fragilem carnis sarcinam, redditurus Creatori talentorum rationem. Cui in respectu cenobiali successit Nantharius, huius nominis secundus.]



XLIX De Nanthario iuniore, et de unctione Caroli imperatoris, et emptione eiusdem abbatis de Flitrinio.

Odlandi quoque in regimine successor exstitit Nantharius iunior, anno uerbi incarnati 805 regisque  prefati Caroli XXXIX  , predictus quoque gloriosus rex Carolus, anno regni sui XXXIII. Romam adiens, a cuncto populo in imperatorem electus, die natalis Domini, in ecclesia beati Petri, a Leone papa est consecratus. Nantharius autem abbas, anno prefati regis Caroli XXXIX, imperiique eius u, emit a quodam uiro, nomine Erlhario, res proprietatis sue, in loco nuncupante Flitrinio, id est, mansum I, et, inter terram arabilem et pratum seu et syluam, bunaria X; que etiam per precariam ab ipso abbate sibi dari poposcit; quod ita et fecit.



L. Emptio Nautharii, abbatis, de Flitrinio.

 »Domno uenerabili in Christo patri Nauthario, abbati de monasterio Sithiu, siue de cella que dicitur Hebrona, ubi Ebroinus prepositus esse  uidetur. Ego Herlharius, uenditor, per hanc epistolam uenditionis constat me, non imaginario iure, sed plenissima uoluntate, uobis uel monasterio uestro uendidisse, et ita uendidi, tradidisse et de presenti tradidi, hoc est, mansum I in loco nuncupante Fletrinio, in pago Isseretio, et, inter terram arabilem et pratum seu et syluam habentem plus minus bunaria X. Per hanc epistolam donationis, sicut tradimus, diximus, dono, trado atque transfirmo perpetualiter ad possidendum; in ea ratione ut hoc habeatis, teneatis atque possideatis, uel quidquid exinde facere uolueritis liberam atque firmissimam Christo propitio in omnibus habeatis potestatem ad faciendum. Unde beniuolentia uestra habuit pietas apprestitum beneficium, tam mihi quam infantibus meis, his nominibus,  Erkenrado, Baldrado, Errictrude, Waldedrude: qui pari suo longius superuixerit, usualiter nobis prestare promisistis, ad excolendum uel emeliorandum; et sicut conuenit nobis, annis singulis censum, id est, modia X de sale, uobis uel successoribus uestris, pro ipso usu, dare uel adimplere debeamus; et aliubi ipsam rem uestram nec dare, nec uendere, nec commutare, nec alienare, nec pro nullo aliquo ingenio deponere pontificium non habeamus; nec possessio nostra nullum preiudicium, nec contra partem monasterii uestri ex hoc generare non debeamus: nisi tantum, ut dictum est, quandiu in hoc seculo, propitio Christo, aduixero, pro uestro beneficio possidere debeamus; et post nostrorum omnium obitum atque de hac luce discessum, ipse  res superposite, absque ullius contrarietate uel interpellatione iudicis ad integrum recipere faciatis perpetualiter ad possidendum. Si quis uero, quod futurum esse non credo, si ego ipse aut ullus de heredibus ac proheredibus meis, uel quelibet ulla opposita uel extranea persona fuerit, que contra hanc uenditionem uenire aut eam infringere uoluerit, discutiente fisco, auro uncias III, argento libras u coactus exsoluat, et quod repetit euindicare non ualeat; sed hec donatio omni tempore firma permaneat cum stipulatione subnixa.

»Actum Beborna, in mense Octobrio, anno XXXIX,  regnante domno nostro Carolo gloriosissimo rege, et anno uI imperii ipsius.

»Signum Erlharii, qui hanc uenditionem fieri rogauit.

Signum Erkenradi, filii sui consentientis.

Signum Folquini. Signum item Erkenradi. Signum Gerardi. Signum Elpharii. Signum Herradi. Signum Hardmanni. Signum Rantuuini. Signum Guntfridi. Signum Helingeri. Signum Heodradi. Signum Engelgeri. Signum Sicbaldi. Signum Grimardi. Signum Godoberti.

Ego Guntbertus, scripsi et subscripsi.«



LI. Traditio Lebdrudis de Gisna.

Anno quoque insecuto  , in mense Octobrio, quedam uidua, Lebdrudis nomine, tradidit prefato  abbati, ad monasterium suum Sithiu, omnem rem sue proprietatis in loco nuncupante Gisna siue Totingelum, in pago Bononensi; expetiitque, pro beneficio, a iam dicto abbate, rem monasterii sui in ipso pago, id est bunaria II, in loco nuncupante Etloum, in hec uerba.



LII. Exemplar.

 »Domno magnifico in Christo patri Nanthario, abbati de monasterio Sithiu, quod est constructum in pago Tarwanense super fluuium Agniona, in honore beatorum apostolorum Petri et Pauli atque Andree seu sancti Martini et sancti Bertini, uel plurimorum sanctorum martyrum et confessorum, congregationi etiam ipsius sancti loci. Ego Lebtrudis uidua, cogitans ob amorem celestem  uel pro abluendis facinoribus meis, mihi complacuit ut aliqua munuscula mee paruitatis Domino conferre deberem, quod ita et feci. Ergo dono omnem rem mee proprietatis in loco nuncupante Gisna siue Totingetun, in pago Bononensi, super fluuium uuasconinga Wala, hoc est, mansa cum casa uel castitiis, edificiis, pratis, pascuis, terris, peruiis et wadriscapis, uel quidquid ibidem aspectum uel subiectum esse uidetur: et mea legitima fuit possessio uel dominatio, cum re inexquisita ad integrum.

»Hec autem omnia superius comprehensa ad prefatum monasterium per hanc paginam traditionis dono, trado atque transfirmo perpetualiter ad possidendum. Pro qua uero donatione et uestra pietate, expetiui a uobis terram aliquam monasterii uestri,  in loco nuncupante Ecloum, in ipso Bononensi, hoc sunt, bunaria II; in ea uero ratione, ut ipsas terras ego et tres infantes mei, his nominibus, Hildeberta, Nidlebus et Erpsuuid, dum aduiuimus, pro uestro beneficio, ad usum fructuum possidere debeamus. Unde quoque, pro eodem usu, annis singulis, ad festiuitatem beati Audomari, Kal. Nouembr. pensas duas de formaticis transsoluere debeamus; et non habeam pontificium ipsas res alienare, nisi tantum pro beneficio uestro ad usum fructuum excolere debeamus; et post nostrum omnium obitum ambas predictas res rectores monasterii uestri presentaliter  perpetua portione potiantur. Si quis uero, quod fieri minime credo; si egomet ipsa aut ullus de heredibus meis, seu quelibet ulla opposita persona, que contra hanc donationem uenire uoluerit, aut infringere presumpserit, iram Dei atque predictorum sanctorum incurrat, et ab uniuersali fide excommunicatus appareat; et insuper, distringente fisco, auri untias uI, argenti pondera multa componat, et quod repetit euindicare non ualeat: sed presens epistola omni tempore firma permaneat cum stipulatione subnixa.

Actum Gisna uilla publice, quando fecit mensis Octobr. dies XI, anno XL regni, et octauo imperii domni nostri Caroli piissimi imperatoris Augusti.

Signum Lebdrudis, uidue que hanc donationem  fieri rogauit.

Signum Madalgeri. Signum Odilonis. Signum Engelberti. Signum Bertlandi. Signum uuendelgeri, centenurii.

Ego Guntbertus, sacerdos, scripsi et subscripsi.«



LIII. Traditio Folberti de Campanias.

 uir etiam quidam, Folbertus nomine, anno prefati regis Caroli XLIII, imperii uero eius X, tradidit eidem abbati Nauthario, pro anima genitricis sue defuncte, possessionem suam in Campanias in pago Taruanensi, in hunc modum.



LIu. Exemplar.

 »Domno uenerabili in Christo patri Nauthario, abbati de monasterio Sithiu, ubi duo agi, Audomarus scilicet et beatus Bertinus, pausant in  corpore. Ego Folbertus, per hanc paginam traditionis constat me uobis uel ad prefatum monasterium uestrum Sithiu, pro remedio anime genitricis mee, Ebertane defuncte, hoc est, aliquam partem hereditatis mee, id sunt, plus minus habentem bunaria u, et unum pratum cui uocabulum est Brattingadala et quidquid ad illum pratum pertinere uisum est in loco nuncupante in Campanias, in pago Tarnuanense, cum peruio legitimo et wadriscapo: hec omnia, iuxta ut superius comprehensum est, uobis uel successoribus uestris dono, trado atque transfirmo perpetualiter ad possidendum. Propterea uestram flagitaui pietatem, ut ipsam rem licuisset mihi usitare uel emeliorare. Et postea uos, una cum consensu fratrum uestrorum, iuxta quod mea fuit petitio, ipsam  rem, quandiu aduixero, procurare promisistis, ad excolendum uel emeliorandum, et sicut conuenit nobis, annis singulis, ad festiuitatem sancti Bertini, que est Nonas Septembr. censum, id est, denarios Iu, pro ipso usu, uobis dare uel transsoluere debeam. Si quis uero, quod futurum esse non credo; si egomet ipse aut ullus de heredibus meis, qui contra hanc donationem uenire uoluerit, uel eam infringere tentauerit, inferat uobis, una cum distringente fisco, auri uncias Iu, argenti pondera u coactus exsoluat, et quod repetit euindicare non ualeat; sed hec traditio  omni tempore firma permaneat cum stipulatione subnixa.

»Actum in Bagingatun, in mense Aprili, anno XLIu regnante Carolo glorioso rege, et anno X imperii eius  .

Signum Folberti, qui hanc donationem fieri rogauit.

Signum Folcarii. Signum Abboni. Signum Ingoberti. Signum uuendelgarii, centenarii.

Ego Guntbertus, sacerdos, scripsi et subscripsi.«



Lu. De traditione uille Calmont.

[Carolus iam supra memoratus, desiderans per orbem famam augeri suam, ut liquido patet per multorum uoluminum de eo mentionem agentium lectionem, inter cetera, huic cenobio uillam Calmont  Deo sanctoque Bertino tradidit, cuius traditionis charta penes episcopum Nouiomensem habetur.]



LuI. De morte Caroli, et successione Ludouici.

Post insignia igitur sepedicti regis Caroli gloriosorum actuum preconia, postque deuictas multarum gentium nationes, que hactenus in uiuentium uersantur ora permanebuntque in secula, primi parentis exsoluens penam, suam Creatori reddens animam, corpusque tam gloriosum, terra mox futurum, nature soluens debitum, terre dimisit tegendum, anno Dominice incarnationis 814, regnique ipsius XLuIII, imperiique eiusdem Xu  , de quo in libro quodam, qui pretitulatur uisiones uuettini, legisse me memini quod isdem uuettinus, dum in  extasi ab angelo duceretur, inter reliqua que sibi ostendebantur, uidit eumdem regem Carolum stantem toto corpore sanum atque pulcherrimum; solum animal quoddam oppositum uidit lacerare uirilia stantis; dictumque est illi ab angelo, quod hec ideo pateretur, quia nimis impatiens libidinis fuerat in seculo; sed, pro aliorum eius opera uirtutum, cito ab hoc esset eripiendus periculo. Successit itaque illi in regno filius eius Ludouicus, consimilis ei per omnia in gloriosis actibus; in cuius tempore exoritur quoddam lumen Ecclesie, Folguinus nomine, quod, ne sub modio celaretur absconsum, ab ipso rege super Ecclesie imponitur candelabrum, Taruanensique ciuitati delegatur ad pontificatum, anno incarnationis Dominice 817, et prefati regis Iu. De  cuius uita et uirtutibus multum quod loqueremur erat, optaremque ea que in hoc mundo gessit summotenus perstringere; sed fatuitatem meam ipse perpendens, horreo saltem tangere quod uiri peritissimi possent etiam formidare: superant enim philosophicam mundane sapientie disputationem, etiamsi aliquis cauallino, secundum peticas fictiones, ad plenum se iactet epotasse fontem. Hec solummodo in eius memoriam fatua garrulitate deprompsi; reliqua ipsius opera acutioris ingenii uiro relinquo inuestiganda, ipse egomet, si iuuerit, etiam  deinceps pro posse meum, illa que recolo paratus ad enarranda.



LuII. De Fridegiso abbate.

Nantharius interea abbas, iunior [anno sui regiminis octauo decimo] migrans a seculo, regularis uite primum destructorem sibi reliquit successorem, Fridegisum uidelicet, nec ipso nomine dignum, abbatem. Nam cum hactenus sacra monachorum regula, miseratione Dei, in hoc cenobio foret conseruata, crescente rerum opulentia, monachis ordinationem monasterii sui, abstracta abbatia, regali beneficio in externas personas est beneficiata. Unde contigit, ut supradictus Fridegisus, genere Anglus, et abbas sancti Martini Turonis, anno uerbi incarnati 820, et prefati regis Ludouici uII, abbatiam  Silhiensis cenobii regia donatione susciperet gubernandam. Qui in initio tyrannidis sue, cum cerneret abbatiam uniuersam tot monachorum usibus delegatam, ut puta centum et triginta monachorum inter utraque monasteria sancti Bertini scilicet sanctique Audomari degentium, nichilque suarum uoluptatum usibus sequestratum, auaritie iaculo secatus, monachorum impudenter tentat uitam destruere, ut res eorum usibus a fidelibus traditas sue lasciuie potuisset facilius mancipare. Quod diabolica suggestione mente conceptum, nefanda est ab illo perpetratione peractum. Nam in capitaneo apostolorum sui sancti Bertini loco, ubi LXXXIII monachi deseruiebant Domino, LX pro humana potius laude quam pro Dei amore, retinuit;  reliquos districtioris uite uiros, quos sue peruersitati putauit non consentire, de monasterio expellens abire permisit. In sancti Audomari quoque monasterio, ubi regulariter uiuentes aderant XL monachi, XXX canonicos ibidem ad seruiendum deputauit in monasterio Christi. Ac post hec, totius abbatie circuiens uillas, et quia duplex exstabat monachorum numerus, duplam eis portionem uillarum est largitus. Canonicis autem, quia pauciores erant numero, simpla contra monachis est data portio. Ipse ea que sibi maxime placuerant, ad sue peruersitatis usum reseruauit; et quia canonicus erat cum canonicis in sancti Audomari monasterio seculariter uiuebat. Quid plus huius abbatis referam uersutiam, cum ueraci possem famine dicere hunc primum loci  huius casum extitisse? Hic etiam, secundum ueridicam ueritatis uocem, cum alii laborassent, in labores eorum introiit; nec solum introiit, sed etiam que laborauerant temeraria presumptione destruxit. Hic etiam fraterne caritatis utriusque monasterii destructor extitit; dum et monachi sibi iustum et ab antiquis Patribus traditum reuerentie honorem uindicant, canonicorumque subiectionem sibi ueraciter defendunt, et canonici ab ipso abbate canonico, fallaci assertione, principatum ad se monasteriorum pertinere dicunt. Pro his omnibus et reliquis tyrannidis sue actibus hactenus blasphematur ab omnibus,  nec dubium quod blasphemabitur et a succedentibus.



LuIII. De priuilegio Ludouici regis de uenatione syluarum monasterii Sithiu.

 Hic etiam predictus abbas, anno primo regiminis sui, iam dictum regem Ludouicum adiens, petiit ab eo licentiam in sepe dicti monasterii sui Sithiu syluas uenationem exercere, sub occasione librorum legendorum uel manicharum ad usus fratrum faciendarum, sed quod credibilius est, ad sue uanitatis ludibrium exercendum. Quod rex sine mora concessit; regali auctoritate priuilegium ob hoc fieri iussit, quod et ipse sigilli sui impressione signauit in hec uerba.



LIX. Exemplar eiusdem priuilegii.

 



LX. Priuilegium eiusdem regis de monasterio Sithiu, tempore Fridegisi abbatis.

Predictus autem abbas Fridegisus secundo rege iam dicto petiit, ut etiam sua auctoritate, per regale priuilegium, monasterium suum Sithiu ab omni iudiciaria potestate defensaret, et, sicut constat antecessores suos reges eidem loco concessisse, ita et ipse gloriosus rex sua auctoritate dignaretur confirmare. Quod rex, anno incarnationis Domini 830, hoc modo regia auctoritate firmauit.



LXI. Exemplar eiusdem priuilegii  .





LXII. De Guntberto monacho.

 Sub huius abbatis tempore, exoritur quidam tirunculus mox futurus monachus huius ecclesie; cuius laus et sapientia ita hactenus in omnium nostrorum uersatur ore ac si presentaliter in uiuo teneretur corpore et merito; nam monasterii huius libraria, que pene omnia uetustate erant demolita, quoniam peritus erat scriba, propria renouauit industria. Insuper et alia adauxit librorum uolumina, ex quibus duo sunt antiphonarii, quos ipse propria manu conscripsit; et alterum sancto Audomaro, alterum uero sancto Winnoco concessit. Scripsit et tertium, quem lucidiori opere elucidauit; cuius initium et in carmine maiorum solemnitatum, aureis litteris mirifice decorauit; quem, quia elegantiorem uidit, sancto Bertino contradidit. Descripsit  et compotum, quem et nobis concessit habendum; insuper et alia, que si hic scribantur, uidebuntur esse superflua. Hic autem, in primeua iuuentute, a patre Romam ductus, ibique sancto Petro oblatus et ab Eugenio papa est clericatus. Quem pater exinde domum reducens, in hoc monasterio Sithiu sancto Petro sanctoque Bertino monachum obtulit, locumque istum hereditate sua nobiliter hereditauit. Concessit namque ad iam dictum monasterium Sithiu, monasterium quoddam quod ipse in proprietate sua construxerat, nomine Steneland ad quod omnem eius hereditatem Saluatori Domino, in  cuius nomine eumdem construxit monasterium, perpetua firmitate delegauit. Hec sunt autem nomina uillarum quas predictus Goibertus, Guntberti prefati pater, pro eleemosyna sua ad basilicam Domini Saluatoris in Steneland contradidit: In Ricoluingeem, Hisdenne cum mancipiis; in Okkaningahem; in Hostede; in Lampanesse; in Simpaco; in Bortheem; in Reka; in Strate; in Hemmanwil; in Kiltiaco; in Hedenesberg; in monasterio mansum hortumque; in Ariaco similiter; in Tarwana mansum; in Quintuico similiter. Itemque ab aliis ad eamdem basilicam sunt concesse: In Kessiaco et Squerda; in Wesarinio; in  uostringe; in Tingriaco; in Wilere; Mestrugasele; in Loclesse; in Lonastingahem; in Gruonomberg; in Dagmaringahem. Hec omnia prefatus Goibertus et filius eius Guntbertus, partim ex eorum hereditate, partim aliorum donatione, ex ipsius tamen Guntberti acquisitione, ad basilicam Domini Saluatoris in Stenedland, firmissima tradiderunt donatione, et ipsam basilicam atque portam  , monasterii Sithiu, ad eorum eleemosynam faciendam in pauperibus et peregrinis, promptissima concesserunt uoluntate. Que omnia in locis suis cum de eleemosyna loqui cepimus, cum cartis suis, Deo fauente, describimus.


 Explicit liber primus.



LIBER SECUNDUS.



I. De Hugone abbate.


Abbate autem Fridegiso migrante a seculo [sui regiminis anno quarto decimo], Hugo uenerabilis, Filius Caroli regis magni et frater Ludouici Cesaris, in abbatia successit, anno incarnationis Domini 834, et prefati regis Ludouici XXI. Qui, anno regiminis sui II, predictum regem adiens, rogauit hec ab illo regia auctoritate firmari, que antecessores sui Francorum reges regalibus priuilegiis prefato Sithiu monasterio uisi fuerant confirmasse. Quod rex excellentissimus tam prompte adimpleuit, quantum et rogantem pre antecessoribus, utpote fratrem corde tenus fraternali caritate dilexit.



II. Priuilegium Ludouici regis tempore Hugonis abbatis  .

 

III. Eodem tempore predictus Hugo abbas condolens infelicissime et miserrime diuisioni et discissioni uenerabilis Sithiensis cenobii ab infando Fridegiso facte, a domno Folquino tunc Morinorum uenerabili antistite unitatem cenobiorum pristino more reformari inspirauit. Quod et priuilegio firmari fecit. Huius autem priuilegii hoc est exemplar.




Iu. Exemplar  .

Ego Folquinus Dei gratia Morinorum episcopus, omnibus fidelibus tam futuris quam presentibus. Quidquid ob amorem Dei exigentes rei ueritatem memorie futurorum noscendum reliquerimus, ualde  id animabus nostris profuturum speramus, dum et uera innotescimus, et falsata damnamus. Melius est enim ipsam ueritatem ad laudem Dei manifestare, quam pro lucro aut negotio terreno eam celare, ne scilicet homo peccator offensam Dei et sanctorum eius in hoc uideatur incurrere. Igitur ego Folquinus  episcopus, suggestione Hugonis abbatis Sithiensis cenobii, quod est constructum in insula Sithiu in honore B. Petri principis apostolorum, ubi B. Bertinus corpore quiescit, perpendens iniustitiam lacrymabilem quam Fridegisus predecessor supra memorati abbatis eidem sancto loco intulerat, tota intentione excogitare cepi, qualiter eumdem locum ad pristinum honorem ualerem reducere. Omnibus certe notum est fidelibus quoniam sancti confessores Christi Audomarus atque Bertinus, dum adhuc in corpore essent, cemeterium in uilla Sithiu in superiori loco ad tumulanda sua et monachorum corpora communi opere fecerunt: in cuius medio basilicam in honore S. Marie construxerant, quam etiam B. Audomarus S. Bertino suisque successoribus donans  per priuilegium quoddam episcopale confirmauerat, et suum inter eos corpusculum sepeliri in eodem priuilegio rogauerat. Quam predictus abbas Fridegisus non solum S. Bertino tulit, sed etiam  monachos eius Deo honeste ibidem seruientes cum magno dedecore expulit, canonicosque ibi constituit, dum scilicet a temporibus sanctorum Audomari atque Bertini religio monachica ibidem famulans religiosissime floreret. Quorum lacrymose iniustitie reclamationique incessabili compatiens et petitioni Hugonis uenerabilis abbatis acquiescens, edilitatem seu custodiam ipsius basilice S. Petro sanctoque Bertino reddendam, et monachum ad custodiam ibi ponendum censui et statui, ut et quatuor temporibus in anno missarum solemnia  celebrarent stabiliui, hoc est in feria tertia dierum Rogationum, in festiuitate quoque B. Ioannis Baptiste, et in depositione S. Audomari, in festiuitate omnium sanctorum: et quidquid ad ipsum altare ueniret, monachi sancti Bertini absque ulla contradictione iuxta morem pristinum secundum decretum  beati Audomari, quod in priuilegio de traditione ipsius loci cenobitis scripsit et interdixit, haberent, tenerent, et in perpetuo perenni iure possiderent. Nec episcopus aut archidiaconus eius, seu aliquis clericorum, uel iudex forensium rerum, aliquid sibi exinde uindicent. Denique iam quidam emerserant audacia temeritatis decepti, dicentes primatum locorum ad se pertinere debere. Quorum presumptuose superbie resistens, per descriptionem capitularem coram quibusdam primatibus regalis palatii et huius patrie eos huic loco subegi, et conatum eorum annichilaui. Hoc etiam scriptum posteris relinquendum fore ratum duxi, ut per hoc quandoque resistatur inimicorum male uoluntati, et hoc infringere uolentium iniquo conatui. Quod quicunque  futuris temporibus uel annichilare, uel infringere presumpserit, quod absit, auctoritate Patris, et Filii, et Spiritus sancti anathema sit, nisi digna penitentia resipuerit. Actum est anno incarnationis Dominice octingentesimo trigesimo nono, indictione secunda; imperii autem Ludouici regis anno uigesimo sexto, presulatus quoque nostri anno uicesimo tertio  , in ecclesia sancte Marie, duodecimo Kalendas Iulii, presente uniuersali synodo. Ego Folquinus ex consensu et precepto domini Ludouici imperatoris hec uoluntarie firmaui, et cum episcopali interminatione suscripsi. Ego Maximus archidiaconus subscripsi. Ego Hugo abbas subscripsi. Signum Adalardi monachi. Signum Amalberti monachi. Signum Mori  monachi. Signum Henrici  [al. Unrici] comitis. Signum Odgini aduocati. Signum Euerwini militis. Signum Berarii militis. Ego Guntbertus  leuita et monachus iussu domni Folquini presulis hanc chartam scripsi et subscripsi.



u. Exemplar.

Quidquid  , etc.



uI. De morte Ludouici regis, et diuisione regni inter filios eius.

Gloriosus autem rex Ludouicus imperator Augustus, anno incarnationis Dominice 840, cum regnasset annis XXuII, decessit a seculo. Ante cuius obitum mirabile quiddam et inauditum accidit in pago Taruennicum. Nam ipso anno, post medium Ianuarium meridie, ignei umbones cum sonitu grandi  ab ethere lapsi sunt, mirumque spectaculum omni populo detulerunt. Defuncto autem predicto imperatore Ludouico, filius eius Lotharius, qui ante obitum patris ad imperatorem unctus erat, de Italia ueniens, monarchiam tenere gestiebat. Sed fratres  Ludouicus et Carolus diuisionem regni affectantes, post unum annum, maximo prelio inter se conflixerunt in pago Autisiodorense, in loco qui uocatur Fontanetum. In quo loco Franci, cum omnibus nationibus sibi subiectis, mutua se cede prosternentes, ad ultimum Ludouicus et Carolus, Lothario fugato, triumphum adepti sunt. Post cruentissimum uero prelium, pace inter eos facta, diuiserunt inter se Francorum imperium. Et Lotharius quidem accepit regnum Romanorum et totam Italiam, et partem Francie orientalem totamque Prouentiam. Ludouicus uero, preter Noricam, quam habebat, tenuit regna que pater suus illi dederat, id est Alamanniam, Turingiam, Austrasiam, Saxoniam et Auarorum, id est Hunnorum regnum. Carolus uero medietatem  Francie ab Occidente, et totam Neustriam, Britanniam et maximam partem Burgundie, Gotiam, Wasconiam, Aquitaniam, submoto unde Pippino, filio Pippini, et in monasterio sancti Medardi attonso; ista autem periculosissima discordia sine requie quinquennii occupauerat tempus.



uII. De translatione sancti Audomari de uilla Ligesburch.

Sub hac tempestate inuenimus ita annotatum in decennouenalibus annorum Dominice natiuitatis, quod est DCCCXLIII, indictione uI, sancti Audomari corpus de uilla Liegesburch refertur ad locum Situm. Solemnitasque illius translationis in mense Iunio deuote a populo celebratur Taruennico; sed plerique ignorant e uulgaribus pro qua re statuta  sit in primitus. Aequum autem arbitror esse et Ecclesie prouenire, si causas illius solemnitatis in hoc codice, quamuis impolito, digeram sermone, maxime cum Tobiam angelus admoneat, dicens: Opera Domini narrare et confiteri honorificum est. Est enim in hoc facto, si referatur unde Domini laudetur magnificentia, et unde ipsius sancti amplificetur reuerentia. Aggrediar ergo dicere, non que ipse presumo fingere, sed que a senioribus mihi constat intimatum fore.

uIII. Igitur Hugo abbas iam memoratus, excepta causa quam refero, uir per cuncta laudabilis, postquam locum hunc sua constitutione laudabiliter stabiliuit, qua et canonicos sancti Audomari monachis sancti Bertini, etiam per descriptionem capitularem,  iuste subiugauit, monachumque ab inferius monasterium ad sancti Audomari custodiam deputauit, diabolica sagitta iaculatus, cepit excogitare qualiter sancti Audomari corpus, cuius ope et auxilio, una cum sodali suo Bertino, Taruennicus gubernatur  populus, uermandis, ad sancti Quintini monasterium, quoniam hoc ipsum gubernabat, posset deferre quantocius. Metuens tamen animositatem plebis, congregata uermandensium multitudine tentat ui abstrahere, si forsan impediretur a plebe. Accessit interim, et monacho quodam, Moro nomine, exstante custode, sacrum sancti presulis ac patroni nostri corpus sumens, uillam usque Liegesburch nomine cum sua deportauit multitudine. Dei autem prouidentia operante, triduo in prefata uilla manserunt cum sacrato corpore. Acciderat interea, ut preclarus Taruenne ciuitatis presul Folquinus, episcopali more, parrochias episcopii sui circuiret, ut, sicubi contra sanctorum canonum statuta ageretur, curiosus pastor addisceret, et tali studio cellam  usque Worumhold dictam, pia curiositate perueniret. Interea ubi inibi ad mensam uentum est, in qua lautissima, uti tanto pontifici, preparabantur obsequia, frater ipsius beati presulis aduolitat, nuntians graue et irrecuperabile patrie, si perficeretur, excidium: sanctum scilicet Audomarum ex monasterio suo abstractum, et, ni cito succurrat, ad sanctum Quintinum uermandis usque deferendum. Hec audiens sanctus Domini sacerdos, nimium turbatus intrinsecus: »uade, inquit, ad fratrem, et totius episcopii mei populum gira curiosius, et die tertio infra muros Taruenne urbis presto esto cum omnibus, et ego presens ero cum his quos mecum, Christo auxiliante, detulero de istis partibus. Tum demum, si ipse iuuerit sanctus, ad excutiendum  eum omnimodis sum paratus.« His autem secundum uerbum beati pontificis rite peractis, adest die tertia in urbe Taruenna multitudo innumerabilis et pene ante inuisa. Tunc sacerdos Domini, cum omni hac multitudine, insequitur predictum abbatem cum suis, usque ad uillam superius nominatam cum omni festinatione. At illi gestientes corpus sanctum sustollere fugamque inire, nulla hoc multitudine prorsus ualebant a terra leuare. Cumque id, addita adhuc maiori multitudine, conarentur bis terque leuare, nichilominus ita manet immotum, acsi quibusdam radicibus terratenus teneretur affixum. Tunc absque retardatione ullius commodi, accelerant fugam, relicto corpore sancti. Beatus autem Folquinus dans illis fugiendi locum, accipiens thesaurum  illud omni auro pretiosissimum, repetito calle cum tota plebium multitudine, reportat ad proprium unde tultus fuerat locum. At ubi uentum est Taruenna, ad fluuium quod dicitur Leia, omnis populi supra memorata multitudo, absque aliqua cunctatione, pedibus transuadans fluminis aquam, exacto amne, nec unius stille humor in eorum apparuit tegmine. Progredientesque per aristifera agrorum sata, neque enim uitare ea poterant tam numerosa plebium agmina, cum ueluti tribulis tonse terra tenus curuarentur spice, transacta multitudine, ita densabant sulcos, ut patenter agnosceres protectoris aduentum etiam congaudere campos. Utrorumque autem monasteriorum clerici stantes,  anxii euentum exspectabant rei; sed postquam datum est oculis, quamuis procul, cernere multitudinem populi aduentantis, protractis campanarum funibus, uocem laudantium omnes dederunt in excelsis. Antedictus autem custos ecclesie, Morus, tunc ad mensam sederat epulaturus; et audito campanarum sonitu, interrogabat que esset causa pro qua populi tanta exsultarent letitia. Dictumque est illi a narrantibus, quod sanctus Audomarus a Folquino pontifice esset reductus, et ob hoc letitia tanta cunctus exsultaret populus. Quod audiens nimium turbatus, iram Dei reducentibus confestim est imprecatus. Nec dum ab eius ore illicita exciderant uerba, cum repente facietenus in terram ruit, totoque corpore rigidus, distentis membrorum neruis, semiuiuus  emarcuit. Sic tantum stupidus ad sanctum Bertinum est deportatus, ibique quod uerbotenus commisit, diutino languore penituit. Nam uisu et auditu recuperato, sensu ita finetenus est priuatus, ut nunquam posset animaduertere qua in parte sancti Audomari monasterium uideretur positum esse. Corpus autem beati Audomari presul Folquinus terra recondidit, ne a subsequentibus parili modo posset auferri. Post hec abbas Hugo a Carolo rege [suo nepote] Aquitaniam missus, propter eiusdem regis fidelitatem, dolo Pippini interfectus est XuIII Kal. Iunii, anno incarnationis Domini 844, [regiminis sui huius loci anno decimo]. Erat autem isdem Pippinus quem supra in monasterio sancti Medardi attonsum memoraui, qui, exinde per fugam  elapsus, Aquitaniam est reuersus, ibique multis diebus fugitando latuit; et post hec a Ramnulpho quodam per fidem est deceptus, comprehensus, regique Carolo est adductus, et Syluanectum perpetuo est exsilio deputatus.



IX. De Adalardo abbate.

Post Hugonem autem abbatem [duodecimum] supra memoratum, abbas efficitur Adalardus in hoc cenobio Sithiu, sancto Petro et sancto Bertino a patre Hunroco oblatus; sed post canonicus [sub Fridogiso] est effectus. Suscepit autem abbatiam anno prefato XII Kal. Augusti. Huius autem regiminis anno III, qui erat annus uerbi incarnati 816, sancti Bertini corpus a sancto Folquino  episcopo, ut fertur, transfertur et reconditur XuII Kal. Augusti. In cuius anni tempore, [et curriculo] extitit hiems grauissima ualde; atque post quinquennium exoritur fames intolerabilis nimium, quo tempore Guntbertus supra memoratus, in diaconati adhuc ordine positus, ad prepositure honorem est euectus. Sub anno autem Dominice natiuitatis 853, sancti Petri basilica asili est cooperta, annoque insequente sancti Bertini ecclesia plumbo est tecta. Guntbertus quoque eo anno, XI Kal. Ianuarii, ad presbyterium est consecratus.



X. Prestaria Adalardi abbatis Odgrimo aduocato

Anno quoque Domini 854, et regiminis iam dicti Caroli XIu, et episcopatus beati Folquini XXXIX, et  regiminis iam dicti Adalardis abbatis XI  , concessit isdem abbas per prestariam, cuidam homini Odwino terram quam habuerat isdem in beneficio in Cafitmere, id est bunaria XXX, cum portiuncula quam isdem Odwinus tradiderat ad monasterium Sithiu, in pago Bononensi, in loco nuncupante Mighem, bunaria III; in ea ratione, ut annis singulis, ad festiuitatem sancti Bertini, Nonas Septembris, de cera ualente solidos u persoluat, ut specialiter lumen ad altare, ante quod pater iam dicti abbatis Hunrocus tumulatus noscitur esse, nullo unquam desit tempore.



XI. Exemplar.

 »Quicunque rectores ecclesiarum  Dei iuste et competenter deuotioni fidelium annuerint, Dei se in hoc uoluntati parere non dubitent. Idcirco dilecto in Domino filio Ecclesie nostre, Odwino, ego in Dei nomine Adalardus, abbas monasterii Sithiu, cum consensu fratrum nostrorum, prestator. Multorum notitia patet, quia nuper portiunculam tuam in pago Bononensi, in loco nuncupante Mighem, scilicet bunaria III, ad pretium ualens libras Iu, nobis uel ad prescriptum monasterium delegasti, expetens ut te, cum uxore ac liberis una cum beneficio tuo in Cafitmere, id sunt bunaria XXX ac mancipia XII, his nominibus: Ostarbaldum, Gernhardum, Heribaldum, Radburg, Sigberta, Thiobert, Strilleburg, Wifhen, Lolithan, Liotburgam, Winetbertan, Adalbertan, ad custodiam  sancti Petri et sancti Bertini, specialiterque ad altare, coram quo corpus genitoris nostri Hunroci requiescit, sub sensu luminario annuatim nostram eiusque eleemosynam reddendo, confirmaremus. Iuxta itaque petitionem tuam, res utrasque concedimus, tam tibi quam uxori tue et filiis tuis, sub hoc sensu possidendas, ut in festiuitate sancti Bertini, Nonis Septembris, de cera ualente solidos u et dimidium persoluatis, tam pro rebus prescriptis quam pro capitibus uestris, id est, II diebus mundbordalibus, nullumque aliud seruitium uobis imponatur. Quod si quislibet fecerit, uel a prefato sancto loco abstrahere tentauerit, iram Dei omnipotentis et sancti Petri sanctique Bertini incurrat. Si conamen impium non omiserit. Et hec prestaria,  manu nostra fratrumque roborata, firma permaneat cum stipulatione subnixa.

»Actum Sithiu monasterio, in basilica sancti Bertini, Nonis Septembr. in festiuitate ipsius, anno XIu regnante domno Carolo, filio Ludouici imperatoris.

Ego Adalardus, abbas, propria manu firmaui.

Ego Guntbertus, peccator, prepositus, subscripsi.

 Signum Amalberti, decani. Signum Bauonis, monachi et presbyteri.

Guntbertus scripsit et subscripsit.«



XII. De successore beato Folquino destinato.

Quia igitur mentionem beati Folquini fecisse me memini, libet adhuc unum eius opus hic intexere, quod recolo me agnouisse, Wicfrido pontifice narrante. Longa, inquit, senectute fessus, isdem beatus antistes Folquinus, utputa qui XL in episcopatu fere pergerat annum, cum iam non posset publice missarum solemnia celebrare, cognito hoc, rex, illo adhuc uiuente, quod contra canones erat, successorem ei episcopum destinauit. Quod audiens sanctus presul, semet, episcopali more, preparauit ad celebrationem misse, et omne mysterium supplantatore  astante, impleuit strenuissime. At ubi uentum est ad dandam, uti episcopi mos est, benedictionem, uerso ordine, protulit illis maledictionem. At illi trepidi, cum, ascensis equitibus, ad propria cuperent reuerti, in media uia supplantator episcopi de equo lapsus elisa ceruice, spiritum efflauit uite; omnesque qui cum illo uenerant, infra annum uariis cladibus expirarunt, et ita, cum sibi coniunctis, culpam luit improbitatis ob reatum.



XIII. De decessu eiusdem beati pontificis.

Igitur adueniente uocationis sue tempore, isdem beatus pontifex, quamuis longeuo grauaretur senio, episcopii sui parrochias circuire decreuit. Bonam hanc uirtutum suarum consummationem credens, ut Ecclesie filios, si alicubi a matris sue gremio  errassent deuiando, secundum canonum statuta plectendo, ad eamdem reduceret, suis predicationibus exhortando. Tali autem studio talique deuotione, ad ecclesiam in Mempisco sitam, Hicclesbecke nuncupatam, pia accessit curiositate. Inibi autem non diu commorans, cum iam cogitaret reuerti, uiribus corporis cepit repente destitui, egritudineque corporali fatigari. Tunc conuocatis discipulis, eos omnipotenti Domino commendans, animam celo reddidit sanctorum cetibus consociandam. Transiit autem in suprascripta uilla, anno incarnationis Dominice 855, indictione III, feria III, uesperascente qui erat annus prefati regis Caroli Xu  , et episcopatus ipsius beati presulis XL  , XuIII Kal. Ianuarii. Rogauerat autem isdem pontifex, ut,  sicubi exitus eius accederet, corpus illius ad Sithiu monasterium, in basilica sancti Bertini, portaretur tumulandum. Defuncto autem illo, cum clerici eius quererent qualiter illum ad supradictum locum portare potuissent, in ipsa nocte, flante uento australi, omnis illa aquarum indimetibilis profunditas qua cingitur Sithiu insula, ita congelauit, ut, mane exsequias sancti corporis deferentibus, firmissimum aqua gressum per glaciem preberet cuntibus; quod,  in hiemali tempore uix septem dierum algor ualet efficere. Deportantes autem beati uiri corpus ad Sithiu monasterium, ad latus sancti Bertini dextrum est tumulatum.



XIu. Aliud capitulum.

Fertur autem eumdem uirum Dei equum quemdam habuisse, qui, quoties iter aliquoties carpere uellet, ad obsequium uiri Dei genua flecteret, ut scilicet absque ullo labore tergo illius equitaturus ascenderet. Hunc autem ferunt fratribus dandum ante eius feretrum preisse, sed omnem deinceps hominem ferre recusasse, nec passus est post membra tanti pontificis uoluptatibus deseruire alicuius hominis. Qui non longo post tempore mortuus, cum canibus cibus esset appositus, a nullis illorum est attactus. Et merito  cadauer eius canes non poterant lacerare, super quem hymnidica cantica Christo decantata erant sepissime. Quod uidentes ciues, eum humano more sepelierunt, quem nec bestie nec uolucres tangere presumpserunt.



Xu. Breuiato uillarum monachorum uictus.

Sed, quia gesta beati Folquini enarrando parumper ab abbatum gestis digressi sumus, libet iam ad ea pernarranda calamum reflectere. Abbas igitur Adalardus uillas ad fratrum usus pertinentes, uel quidquid exinde sub qualicunque seruitio uidebatur prouenire, absque his que in aliis monasteriis erant distribute uel que militibus et cauallariis erant beneficiate, tali iussit breuitate describere  .

XuI. In Kelmis habent monachi ecclesiam I ac  bunaria XII, et mancipia uI, luminaria Iu. Unusquisque soluit de cera ualente denarium I. Mansum indominicatum cum casa et aliis castitiis; de prato bunaria XXXIX, de terra arabili bunaria CLXXX, de sylua grossa bunaria XXX, de silua minuta bunaria Xu. Mansa Xu per bunaria XII, et ille dimidius per bunaria uI, cum seruis X, qui faciunt in hebdomada III dies; et ancille uI faciunt ladmones uI. Alie ingenue facit unaqueque ladmonem dimidium. Unusquisque parat de brace modia X, de farina uI; pullos III, oua XX. Ad uineas unumquodque annum corros II. Lunarii XuI, prebendarii uII. Ded habet bunaria uI, arat bunaria II.

XuII. In Fresingahem Ererwinus habet bunaria u; arat iurnales III, et soluit denarios uI. In eadem  uilla Heleca habet bunarium dimidium, arat iurnalem I.

XuIII. In Lomisgahem Beregen habet bunaria IX, arat bunaria Iu. In Elciaco Amalger habet bunaria XIu, mancipia III, arat bunaria Iu, et soluit solidos II.

XIX. In Morningehem Guntbertus habet bunaria uIII, arat bunaria Iu. Gerbald habet bunaria III, arat bunaria I. Stracfret habet bunaria uI, arat bunarium I et dimidium. Thegen maior habet casam dominicam cum aliis castitiis; de prato bunaria u, de terra arabili bunaria XX, de silua minuta binaria  u; mancipia XII. Berharius caballarius habet mansum de terra arabili bunaria XX, de prato bunaria u; de silua minuta bunaria uI. Mansa II per bunaria XII. Facit sicut superius. Mancipia uIII. Benemar habet casam cum aliis castitiis, de prato bunaria X, de terra arabili bunaria XXX, de pastura et sylua minuta bunaria XXIII. Mansa III per bunaria XII. Facit sicut superius. Mancipia XXIu. Ostoradus habet mansa cum castitia; de prato bunaria XII, de terra arabili bunaria XX, de sylua minuta bunaria uI, Mansa III per bunaria XII. Facit sicut superius. Mancipia XXIu. Bauo habet casam cum aliis castitiis; de prato bunaria XI, de terra arabili bunaria XXX, de sylua minuta bunaria Iu. Casam I, per bunaria uIII. Facit sicut superius. Mancipia XuI. Wendelardus habet  casam cum aliis castitiis; de prato bunaria XI, de terra arabili bunaria XXX. Sylua minuta binaria III. Mansus I, per bunaria XII. Facit sicut superius, mancipia XIu. Megenfridus habet casam cum aliis castitiis; de prato bunaria XI, de terra arabili bunaria XLu, de sylua minuta et pastura bunaria XuI. Mansus II per bunaria XII. Facit sicut superius. Mancipia Iu. Balduinus habet casam cum aliis castitiis; de prato bunaria uI, de terra arabili bunaria XX, de sylua minuta et pastura bunaria XX. Mansus I per bunaria XII. Facit sicut superius. Mancipia IX.

XX. In Bermingahem habet mansa, cum scuria, de terra arabili bunaria XXIII, sylua minuta bunaria III. Et in Edenenas de terra bunaria X, mancipia X. Omnes, excepto Iremberto, arant ad ipsam uillam  bunaria Iu, et colligunt II et ducunt ad monasterium, et cludunt uirgas Xu; et in monasterio item omnes uirgas Iu, et facit unusquisque in anno dies XXIu in estate. Irembertus autem arat bunaria II et colligit I. Luminarii XI. Soluunt inter omnes solidos uII, denarios uIII. Homines qui faciunt in anno III dies sunt XX.

XXI. In Attona est ecclesia ad quam soluunt uII homines de lumine unusquisque de cera ualente denarios II. Casam indominicatam cum aliis castitiis; de prato bunaria XI, de terra arabili bunaria CC, de silua minuta bunarium I, de pastura inculta bunaria L. Mansa XXIu et dimidium; omnes per bunaria XII, et ille dimidius per bunaria uI, cum seruis XI, qui faciunt in hebdomada dies III. Ancille XII faciunt ladmones XII. Alii ingenui  faciunt II dies in hebdomada, et de illis ingenuis feminis XIII ueniunt ladmones uI et dimidius. Ad uineas carra uI. Facit unusquisque de brace modia X, de farina uI; pulli III, oua XX. Lunarii Xu, prebendarii uI. Wilbertus habet bunaria XII; soluit solidos II, et preuidet syluam. Sunt ibi homines qui faciunt II dies in hebdomada LXXIu. Iremharius maior habet casam indominicatam cum aliis castitiis; de prato bunaria X, de terra arabili bunaria XXII, de pastura et sylua minuta bunaria Xu. Mansa II per bunaria XII. Facit sicut superius. Mancipia XXIII. Hillefridus habet mansum; de prato bunaria uI et iornalem I, de  terra arabili bunaria XXXu, de sylua minuta bunaria uI. Mancipia uIII. Bauo habet mansum cum casa et aliis castitiis; de prato bunaria u et dimidium, de terra arabili bunaria XLuI et dimidium, de sylua minuta bunaria uIII. Mancipia XIu. Isti unaquaque hebdomada faciunt II dies. Si non caballicant, sepiunt uirgas u, et in monasterio inter omnes uirgas Iu. Lodberta habet in Selem, pertinentem ad Attona, precariam I, unde soluit solidum I.

XXII. In Botniggahem Bertrada habet aliam unde debet arare.

XXIII. In Berningahem habet, inter syluam et terram arabilem, bunaria plus XL.

XXIu. In Beingahem uilla habet ecclesiam, indominicatum mansum cum castitiis; de prato bunaria  Xu, de terra arabili bunaria CXX, de sylua grossa bunaria XL ad saginandos porcos XX, de sylua minuta bunaria C. Mansum XuIII et dimidium per bunaria XII, et ille dimidius per bunaria uI cum seruis XI, qui faciunt III dies in hebdomada; ancille IX; facit ladmones IX. Alii ingenui faciunt II dies in hebdomada, et de ingenuis feminis X ueniunt ladmones u. Ad uineas carra Iu et dimidium. Unusquisque de brace parat modia X, de farina uI; pullos III, oua XX. Lunarii XXI. Sunt ibi prebendarii uI, luminarii XC. Soluunt inter omnes libram I, solidos u. Brunger habet bunaria uI, arat bunarium dimidium I. Megel habet bunarium I, et dimidium, arat dimidium. Megenger habet bunaria II, arat dimidium. Bauo habet bunaria Iu, soluit denarios uIII.  Gundebertus habet bunaria III, arat bunaria II. Omes decanus habet bunaria III, arat bunaria II. Lanfredh habet de terra bunaria XXXI et dimidium, de sylua minuta bunaria III; mancipia XIII; arat bunaria II, soluit solidos II. Engelger maior habet bunaria de terra XLIII et dimidium, de sylua minuta bunaria X; mancipia XX. Item alius Engelgerus habet casum cum castitiis; de terra arabili bunaria XLII, de sylua minuta bunaria X; mancipia uII. Isti arant bunaria Iu, unusquisque et sepiunt uirgas Xu. Gundelbertus habet bunaria XL; inde soluit solidos uI, et unaqueque hebdomada II dies, et habet mancipia III. Molendinos III; de uno ueniunt modia C; de aliis, de unoquoque, modios LX; et ille unus dat pullos XX, oua CC; illi alii, unusquisque pullos Xu,  oua C. Badager habuit inde precariam I, hoc est, mansum I; de terra bunaria XLIu; mancipia II. Isti arant bunaria Iu, unusquisque et sepiunt uirgas Xu; et in estate facit dies XuI, et colligunt bunarium I et dimidium, et ducunt ad monasterium; et ad monasterium sepiunt inter omnes uirgas III; dant pullos II, oua X.

XXu. In Coiaco habet ecclesiam cum bunariis XuIII; mancipia II. De luminariis solidos III. Casam indominicatam cum aliis castitiis; de prato bunaria XL, de terra arabili bunaria CLX, de sylua minuta bunaria XXXu. Mansa XXI per bunaria X. Sunt in eis serui Xu, qui faciunt in hebdomada dies III. Ancille uII faciunt ladmones uII. Alii ingenui, qui faciunt in  hebdomada II dies; et ille ingenue femine unaqueque facit ladmonem dimidium. Ad host carrum dimidium. Ad uineas carra III. Facit unusquisque de brace modia X, de farina modia uI; pullos III, oua X. Sunt ibi lunarii XXIu, luminarii XLII. Soluunt inter omnes solidos XII. Prebendarii sunt ibi uI. Habet ibi sedilium I; inde soluit solidum I. Walager habet bunaria II, arat bunarium L. Molendinum I; soluit modia XXX. Camba I; soluit solidos Iu. Megenhardus habet bunaria III et dimidium, soluit solidum I dimidium. Homines qui faciunt II dies in anno, sunt XXXuII. Ille maior habet casam cum castitiis; de terra bunaria XXII; sylua minuta bunaria uII; mancipia Iu.

XXuI. In Bumingahem habet mansum cum castitiis;  de terra bunaria Xu, de sylua minuta bunaria X. Mansos II et dimidium per bunaria XII, et ille dimidius per bunaria uI. Resident in eis serui III, qui facit in hebdomada dies III; ipsique perseruiunt totos illos mansos. Ad uineas carrum dimidium. Faciunt de brace modia X; pullos II, oua XX. Habet ibi lunares XIII, luminaria X. Soluunt inter omnes solidos II, denarios II. Homines qui faciunt II dies in anno sunt Iu. Sunt ibi bunaria XIu. ueniunt ad incensum de formaticis pense X. Item de bunariis uII ueniunt de formaticis pense uII.

XXuII. In Pupurmisga uilla habet ecclesiam, cum bunariis XuIII; mansum I, indominicatum; de terra arabili bunaria CLuIII, de sylua grossa flaginana et minuta mixta bunaria CCCC, ad saginandos  porcos DC. Mansos XLuII et dimidium: ex his X constant bunariis XXIu, itemque X bunariis XX, itemque X bunariis Xu; illi alii omnes per bunaria XIII, et ille dimidius bunaria uIII. Resident in eis serui Iu; faciunt in hebdomada III dies. Ancille Iu facit camsiles Iu. Alii ingenui faciunt II in hebdomada dies; et ille ingenue femine, soluit unaqueque denarios Iu. Lunarem nullum; luminarios CLXXIu. Inde ueniunt libre II, solidi XuIII. Heres carii CIX. ueniunt solidi XIu, denarii uII. De terra censali, in cultis et infructuosis bunariis CXuIII ueniunt incensus de formaticis pense XXI; aucas XXu. Ad host carros II; ad uineas carros II. Ille Iu ancille parant de brace modia X. Unusquisque pullos II, oua X. In tertio  anno porcum I ualente denarios Iu. Ille maior habet mancipia Iu. De bunariis X ueniunt de mel sextarii III. Godobert caballarius habet casam indominicatam cum aliis castitiis; de terra bunaria LXXXuI, sylua minuta bunaria Iu; mancipia uI. Mortbert caballarius habet casam indominicatam cum aliis castitiis; terra bunaria XX, sylua minuta bunaria XII et dimidium; mancipia X. Mansa Iu per bunaria XII. Resident in eis ingenui qui nichil aliud facit per totum annum, nisi II dies in hebdomada. Dat unusquisque eorum pullum I, oua u. Isti arant, unusquisque bunarium I et colligunt I; et caballicat. De terra censali bunarium XII ueniunt de mel sextarii II. Porcarius unus habet  bunaria III ad uestitum. Item de bunariis III soluunt flascones XII, scutellas C. Engeten habet bunaria Iu, arat bunarium dimidium, et operatur unaquaque hebdomada I diem. Radeken habet bunaria III, arat bunarium dimidium, et facit in hebdomada II dies. Aldbert bunaria Iu; facit similiter. Abbo bunaria u, arat dimidium.

XXuIII. In Pascandala habet de una ecclesia III partes, mansum III per bunaria XX. Solum incensum de assibus II.

XXIX. In Weserinio habet ecclesiam indominicatam, mansam cum castitiis; de prato bunaria XuI, de terra arabili bunaria CLIX, de sylua grossa bunaria XuIII ad saginandos porcos XX, de sylua minuta bunaria LI, de pastura communi sufficienter.  Mansos XuIII: decem ex his constant per bunaria XII; item u constant bunariis X; tres bunariis uIII; cum seruis XII, ancillis uIII. Facit in hebdomada dies III, et ladmones uIII. Alii ingenui, facit II dies in hebdomada, et de ingenuis feminis X ueniunt ladmones u. Ad host carrum dimidium; ad uineas carrum I dimidium. Unusquisque parat de brace modios X, de farina uI; et dant pullos II, oua XX. Prebendarii u, lunarii XXXuI, luminarii LX. Inter omnes soluunt libram I. Sunt ibi homines XXI, qui faciunt in anno II dies. Habet ibi sedilias X: ueniunt in incensum de argento solidi uIII et dimidius. Tunel habet bunaria XIu, arat bunaria II et custodit syluam. Molendinos III; unusquisque soluit modia maiora XXX. In uno anno saginat porcos  II; in alio I; et debet pullos XX, oua CC. Item molendinum I; solidos u. Winetmar maior habet de prato bunaria III, de terra arabili bunaria XXXII, sylua minuta bunaria u. Mansos II. Facit sicut superiores. Lunarii XuII. Hlodoger caballarius habet mansum dominicum; de prato bunaria uII, de terra arabili bunaria XLIII, sylua minuta bunaria uIII. Lunarii XXI. Gerwinus caballarius habet casam dominicam cum castitiis, de terra bunaria Xu; mancipia II.

XXX. In Aldomhem habet casam indominicatam cum aliis castitiis; de prato bunaria Xu, de terra arabili bunaria XCuIII, sylua grossa bunaria L ad saginandos porcos XXX, sylua minuta bunaria LIII. Mansos Xu per bunaria XII, cum seruis uII. Facit  in hebdomada dies III. Ancille II; facit ladmones II. Alii ingenui faciunt in hebdomada II dies; et de ingenuis feminis ueniunt ladmones u. Ad host carrum dimidium; ad uineas carrum I dimidium. Parat unusquisque de brace modia X, de farina uI: et debet pullos Iu, oua XX. Sunt ibi prebendarii uI; lunarii XuIII, luminarii XXIu. Inter omnes soluunt solidos uIII et dimidium. Molendinos II: ex uno ueniunt modia maiora XXX, et ex alio modia XX. Uno anno saginat porcos II, alio I; pullos XX, oua CC. Quod molendinum habet Otbertus;  et habet bunaria XIu, et habet mancipia u, et custodit syluam. Ille decanus habet bunaria Iu et dimidium ad prebendam. Homines facientes in anno II dies sunt XuIII. Saluca maior habet casam dominicam cum aliis castitiis; de terra arabili bunaria XXX, sylua minuta bunaria III; mancipia XII. Suithger caballarius habet casam dominicatam cum aliis castitiis; de prato bunaria uII, de terra arabili bunaria XLuI, de sylua minuta bunaria X. Mansi III per bunaria XII, cum seruis II; et facit III dies in hebdomada. Ingenue III femine, facit unaqueque ladmonem dimidium; facit seruitium sicut in ipsa uilla. Et habet lunarios uII; et habet ecclesiam dimidiam cum bunariis uIII, et mancipia II; et luminarios Xu. Soluunt inter omnes  solidos Iu et denarios uIII.

XXXI. In Scala habet casam indominicatam cum aliis castitiis; de prato bunaria uII, de terra arabili bunaria LXXXII, de pastura communi sufficienter. Mansa XuI, omnes per bunaria XII; cum seruis u, qui facit II dies in hebdomada; ancille II qui facit ladmones II; alie ingenue unaqueque facit ladmonem dimidium. Parat unusquisque de brace modia X, de farina similiter; pullos III, oua X. Sunt ibi prebendarii uI, Adalandus habet bunaria XX, arat bunaria III. Ille maior habet XXIu; mancipia I.

XXXII. In Gisna habet ecclesiam cum bunariis XII; mancipia III. Habet ibi casam indominicatam cum aliis castitiis; de prato bunaria LXXX; de terra  arabili bunaria CXLuIII, de sylua grossa bunaria XXX, ad saginandos porcos XX; de syluis minuta bunaria XL; de pastura communi conuenienter; mansa XuI. Ex his constant uII bunariis uII; item III constant bunariis XI; item III bunariis IX. Resident in eis serui IX, qui faciunt in hebdomada III dies; ancille III, facit ladmones III: alii ingenui, facit II dies in hebdomada; alie ingenue, facit unaqueque ladmones dimidium. Ad host carrum dimidium: ad uineas carra II. Unusquisque de brace parat modia X; de farina modia uI; pullos III, oua XX. Lunarii XuIII, luminarii XCIII: inter omnes soluunt libram I et solidum I, denarios uIII. Homines, qui faciunt II dies in anno, XL. De terra censali lunaria XII, soluunt solidos IX. Megentio  habet bunaria XII; est barbicarius, et prouidet syluam. Et sunt prebendarii Iu. Ille decanus habet bunaria u ad prebendam. Harduinus, ferbicarius, habet bunaria uIII ad prebendam. Theodratus, caballarius, habet bunaria XI. Stitwinus habet bunaria XII; arat binaria II; dat carra ad Wadnam  et ad monasterium. De bunariis XI et mancipiis II ueniunt de mel sextarii uI. Item de bunariis uI ueniunt pisces quanti possunt. De terra censali in colonia, et de frecariis, ueniunt de formaticis pense LX. Ille maior habet mansum dominicum. De  terra arabili bunaria XLu; de sylua minuta iornalem I; mancipia u. Roolf habet casam dominicam. et est caballarius. Bunaria XIII; mancipia II. Godobert caballarius habet casam dominicam. De terra bunaria XXI; mancipia Iu; de sylua minuta bunaria Iu. Adda habet bunaria XL; mancipia Xu; facit ladmones I, arat bunaria II, et colligit.

XXXIII. In Terwana habet casam indominicatam cum aliis castitiis; de terra arabili bunaria LIII; de sylua grossa bunaria uI; ad porcos Iu; de sylua minuta bunaria Iu; mansum X per bunaria XII. Omnes tenent ingenui. Facit in hebdomada II dies; ad uineas carrum I. Unusquisque debet denarios Iu, pullos II, oua XX; faciunt de brace modia X, de farina uI; ladmen nullum; ad host nichil. Ango  habet bunaria II, arat iurnalem I. Megenlano habet iurnales III, arat bunarium dimidium. Hildeburg habet bunaria II. Litlot habet bunaria III, arat bunaria II. Sunt ibi lunares uIII, luminarii et herescarii CLu. ueniunt libra II, solidi XIu, denarii uIII. Habet ibi sedilios XXXIII; inde ueniunt solidi Xu et dimidium libre II. Ille maior habet bunaria uIII. Berenger habet bunarium I et dimidium, arat bunarium dimidium. Frumger habet bunarium I et dimidium, arat iurnalem I. Habet ibi molendinum I, soluit modia C, pullos XXX, oua CCC; saginat porcum I.

XXXIu. In Thorbodessem habet ecclesiam cum bunariis uIII et iurnalem I; mancipium I, indominicatum: de prato bunaria Xu, de terra arabili bunaria  CXLuII, sylua minuta bunaria IX, de pastura communi satis. Mansos XuIII: ex his unum constat bunariis XII, decemper bunaria X, item uII, per bunaria IX. Sunt in eis serui XII, qui faciunt in hebdomada dies III. Ancille IX facit ladmones IX. Alii ingenui facit in hebdomada II dies, et ille ingenue femine uII; unaqueque facit ladmonem dimidiam. Ad host solidi Iu; ad uineas carra III. Facit de brace modia X, de farina similiter; pullos II, oua X. Lunarii uI, luminarii Xu: soluunt inter solidos II, denarios uIII. Molendinum I; inde uenit in censum modia XII. De terra censali bunaria IX. Arat bunaria Iu, et dat multonem I. Regenger habet bunarium I et iurnalem I, arat bunarium I. Alauius habet bunaria II, arat bunarium I. Hisegeger maior habet bunaria  XuIII, mancipia uIII; molendinum I; soluit modia XI. Homines qui faciunt II dies in anno sunt XXIX. Saxger habet bunaria XX, mancipia III; soluit solidos III. Amalwaldus habet bunaria uI, mancipia III, et caballicat. Alfunard ille Saxo habet bunaria IX.

XXXu. Intra monasterium, per diuersas officinas, habet prebendarios XCu; et de hortis ueniunt libre XX, si eis prebende dantur, et uestimenta et utensilia. Habet in uidengonam mansum cum castitiis; de terra bunaria XX. Seruit unaquaque die fratribus ad condimentum cibi in coquina. Item habet inter Mighem et Huolingaam bunaria XXX. Seruit unaquaque die ad pithrinum et ad bracitorium in adducendis lignis. Item habet in Boningoham mansa Iu  per bunaria XII. Nihil aliud faciunt per totum annum, nisi emendant tecta monasterii. De sylua grossa inter uampingaham et Hilsferod, unde possunt saginari porci L. Item habet ad portam mansum unum per bunaria XIu. Seruit unaquaque die ad portam. Molendinum unum ad opus eorum.



XXXuI. Quod abbatia Adalardo abstracta Hugoni est data; et de incursione paganorum.

Igitur post hec, anno Dominice natiuitatis 858 et prefati regis Caroli XX prefatus abbas Adalardus apud eumdem regem incusatus, anno regiminis sui XuI, abbatia ab eo est abstracta atque Hugoni iuniori est data IX Kalendas Aprilis, qui erat canonicus et filius Conradi et auunculus Caroli supra memorati regis. De cuius actibus nil nobis est notum quoniam  in prefato monasterio non prefuit nisi biennium. Anno namque regiminis eius II, cum seua paganorum lues, non tantum circaiacentes terminos, uerum etiam seposita regna grassando, ferro igneque consumeret, amica sibi fraude, pecunia auidi, rapina famelici, toto nisu alto mari ueliuolantes, spumantia certatim sulcabant freta, pertinacique cursu tandem applicuerant in finibus Menapum, in sinum qui uocatur Isere portus, ibique prosilientes, incendiis ac deuastationibus nusquam indulgentes, ad famosissimum locum pausationis Christi confessorum Audomari atque Bertini subripendorum properant auiditate thesaurorum, sabbatioque hebdomadis Pentecostes, hora secunda, peruenerunt ad locum quo tendebant, sed prouisione tutantis Dei, nullos ex  fratribus ibi repererunt. Monitis enim Domini iubentis obtemperantes, quo dicit, Si uos persecuti fuerint in unam ciuitatem, fugite in aliam, subduxerunt se ad tempus, reseruantes se secundis et melioribus rebus, preter Iu uiris, qui deuorerunt se, si Deo placuisset, potius inibi uelle oppetere, quam loci sui desolatione superuiuere. Nomina autem illorum hec sunt: uuoradus et Winetbaldus, sacerdotes; Gerwaldus et Regenhardus, diaconi. E quibus uuoradus in ipso monasterio decrepitus, diris colaphorum tunsionibus ictus, nuditateque triduana et alga fere lethotenus profligatus, extitit. Winetbaldus autem acris uerberibus maceratus, atque per nares infusione distentus, semiuiuus est relictus. Gerwaldus autem, licet diuersis multoque grauioribus uexatus  esset ludibriorum suorum irrisionibus, seruante eum tamen Domino, etsi non sanitate pristine, saltem concessus est uite. Quartus qui et iunior, Regenardus nomine, uariis contritionibus fractus, illis abscedentibus et secum ducere conantibus, uiribus quibus poterat, reluctabat: eligens potius, in Christi nominis confessione, si id ab inimicis quoquomodo extorqueri quiuisset, martyrio inibi animam Deo commendare et corpus paternis cymiteriis concinerari, nomenque fraternis dipticis inscribi, quam ludibrium suorum exsecrabilissimis spurcitiis pollui. Diris tamen ut erat nexibus strictus, protractus est ad natiuitatis sue uillam, distante a monasterio Sithiu milliarii tertio, ad aquilonalem plagam, dictam  Munninio. Stipatus itaque multitudine, cum ipso crepusculo se per illam pertransire animaduerteret, subito se in terra iecit. Cumque aduersis telis ab inimicis ducentibus tondendo cogeretur ut surgeret, et ille se protestaretur se nullo modo uelle, sed magis inibi pro Christo oppetere, crebris lancearum functionibus perfossus, uno cum sanguinis effusione animam afflans Christo libauit.



XXXuII. De restauratione monasterii, et de illeso casu cuiusdam carpentarii.

Post discriminis prefati liberationem, fratres eiusdem cenobii conuenientes, communiter tractauerunt ut tecta ecclesiarum ceterarumque officinarum pleniter resarcirent. Quod, sicut summa deuotione est inchoatum, ita uelocius quam putabatur,  Deo adiuuante, pulcherrime est perfectum; ecclesiaque sancti Bertini celerrime extitit, miro opere plumbo cooperta, sed et turille ipsius mire magnitudinis mirabilisque fabrice, studuerunt edificare. Cuius longitudo consistentis in terram equabat altitudinem culminis ecclesie cui superponendum erat: nec mirum; tristega enim  tribus ordinibus facta erant, excepta summa elaxendice. Itaque ecclesie suppositum cum triumphale sancte crucis desuper erigeretur signum, unus artificum, nomine Bertus, stans desuper, arripuit malleum, et quasi gratulabundus pro appropinquata pene consummatione tam miri operis, ictum ueluti iactanter longius incaute iecit, sed, cheu! resiliente rota et quatiente, uacillans pedibusque lubricans,  de tanta altitudine, preceps terra tenus uenit. Sed, mirum dictu, mirabilius miratu, nullam lesionem passus, quin etiam risibile et plausibile responsum occurrentibus, et aquam sibi pro refocillatione offerentibus, sine doloris anxietate protulit, dicens se iugiter potius uelle sitim uino restringere quam aqua, nec oblato tunc egere limphe liquore. Artifices autem, hac de causa, nedum dicamus animati, uerum et roborati, inchoatum opus expleuerunt constantes et leti; nec exstitit dubium alis intercessionum beati patris Bertini, cui seruiuit, hunc fuisse deportatum.



XXXuIII. De morte Adalardi abbatis.

Igitur his expletis, anno Dominice natiuitatis 861, abbatia iam dicto Hulgoni ablata, iterum Adalardo  est reddita uIII Kal. Augusti, anno regni prefati regis Caroli XXI  , sed non hanc, nisi triennio post hec, rexit. Anno namque Iu, apud sancti Amandi monasterium egrotans, exiuit hominem III Nonas Februarii, qui erat annus Dominice natiuitati 864, sepultusque est in eodem monasterio in cripta, intrantibus in latere sinistro. Hic autem, inter reliqua donaria que huic sacro loco Sithiu concessit, dedit quamdam casulam colore purpureo,  auro margaritisque mirifice insignitam  . Huius autem pater Hunrocus, quod supra memoria excidit, in monasterio Sithiu comam capitis deposuit, monachicumque habitum, iugo se Christi submittens, desumpsit; et quia comes erat ditissimus, hereditatis sue maximam partem prefato monasterio est largitus. Ex quibus una est uilla, Hunela dicta, quam eo tenore contradidit, ut custos ecclesie ad quem eam tradidit, annis singulis, post eius uite decessum, in eius anniuersarium annuale, exinde fratribus prepararet obsequium. Qui postea inibi defunctus, coram altare sancti Laurentii, in sinistra parte ingredientium, est humatus, Idibus Nouembris; ipsoque die quo et festiuitas translationis sancti Folquini et sancti Briccii depositio celebratur,  satis lautissima, uti custodis posse est, refectio hactenus fratribus exhibetur. Eodem quoque tempore, Zoppo, uicarius, simili exemplo, in eodem monasterio attonsus, monachi habitum est adeptus.



XXXIX. De Humfrido episcopo et abbate.

Post mortem quoque iam dicti abbatis Adalardi, eodem anno  , Humfridus, Taruanensis episcopus et Prumiensis monasterii monachus, totus cleri et populi optione, abbatiam regendam suscepit Idibus Martii, tantum propter amorem et timorem Dei. Erat isdem Humfridus, qui beato Folquino successerat in episcopatu, uir omni bonitate et sanctitate refertus. Rexit autem hanc tantummodo per biennium. Sub quo quidam Megenfridus, a patre Ruodwaldo oblatus, efficitur monachus; cum quo et  portiunculam sue proprietatis in pago Bononensi, in loco nuncupante Diorwaldingatun, id est bunaria XII, ut filius eius supra memoratus debitum monasticum in uictu uestituque inibi habere deberet.



XL. Traditio Rodwaldi de Diorwaldingatum.

 »In Christo domno et uenerabili patri Humfrido, episcopo atque abbati monasterii sancti Petri, uocabulo Sithiu, sanctorumque confessorum Audomari atque Bertini. Ego, in Dei nomine, Roudwaldus, traditor, per hanc paginam traditionis, trado ad prefatum monasterium sancti Petri portiunculam proprietatis mee in pago Bononensi, in loco nuncupante Diorwaldingatum, super fluuiolum . . .  bunaria XII et mancipia Iu, ea ratione  ut filius meus Megenfridus, quandiu aduixerit, in ipso cenobio debitum monasticum in uestu uestituque pleniter obtineat. Est autem petitio mea, ut ipsam terram quandiu uixero, ad usum fructuarium censualem teneam, soluens Kal. Nouembris monachis iam dicti monasterii argenti solidos II; ipsique post meum obitum, eamdem terram ad utilitatem propriam, sine ulla contrarietate, recipiant. Si quis uero, quod futurum esse non credo, si ego ipse   aut ullus de heredibus aut proheredibus meis, seu quislibet extraneus, huic traditioni calumniam intulerit, distringente fisco, librarum XXX solutione multetur; nec sit quod repetit euindicet, sed hec traditio omni tempore firma permaneat cum stipulatione subnixa.

»Actum Sithiu monasterio, in ecclesia beati Petri apostoli, anno XXuI, regnante domno Carolo rege.

Signum Roudwaldi qui hanc traditionem fecit firmauitque.

Signum Trudberti. Signum Hucberti, aduocati. Signum Adalgisi. Signum Guntardi. Signum Hildmari. Signum Regemari. Signum Folradi. Signum Folmari. Signum uuillebaldi.

 Ego Holdbertus, diaconus et monachus, scripsi et subscripsi.«



XLI. De Hilduino abbate.

 Itemque post hec, anno incarnationis Dominice 866, Carolus rex Humfrido abbatiam cum dedecore auferens, Hilduino, canonico, nuper de Lotharii senioratu ad se conuerso, dedit, propter libras XXX auri, XIII Kal. Iulii. Qui, ut credo, loco huic, iam pene deciduo, donatus a Domino, excepto domno Bertino, qui primus huius loci structor exstitit, omnium predecessorum suorum actus ita suorum compensatione annullauit, ut merito, absque aliqua obliuione, nomen eius in seculum apud nos habeatur in benedictione. Fallor nisi hoc etiam testantur carte que, sub eius tempore facte, et  eius labore acquisite, iam hic sunt inserende.



XLII. Traditio Heriberti de Campania et Quertliaco.

Anno namque regiminis sui II, III Kalendas Septembris  , quidam uir, Heribertus nomine, et coniux eius Megesinda, cum filiis Ellemberto atque Egilberto, tradiderunt prefato domno Hilduino, ad opus monasterio sui Sithiu, res proprietatis sue in loco nuncupante Campaniam, in pago Tarwanensi, et in alio loco nuncupante Quertliaco, uel Broma, siue Minthiaco; expetiitque per precariam res monasterii prefati abbatis, in loco nuncupante Uphem, in pago Bononensi, uel uuilere in ipso pago, in eo tenore, ut ambas res traditas et precatas, dum aduiuerint, tenerent sub censu infra scripto.



XLIII. Exemplar eiusdem.


 »uenerabili in Domino Patri Hilduino, abbati monasterii sancti Petri, uocabulo Sithiu, ubi corpora Christi Domini confessorum Audomari atque Bertini requiescunt, nos, in Dei nomine, Heribertus et coniux mea Megesinda, necnon et filii nostri Ellembertus atque Egilbertus, pariter traditores et precatores. Tradimus itaque ad prescriptum monasterium sancti Petri res proprietatis nostre legitime possessas in pago Taruanensi, in loco nuncupante Campaniam: mansum cum casa et aliis castitiis et arboreta, et, inter ipsum mansum  et aliam terram arabilem et pratum, bunaria XXXII et dimidium; et de sylua fagina bunaria uII et dimidium; itemque in alio loco nuncupante Quertliaco uel Broma siue Minthiaco bunaria XX in pago Bononensi, super fluuio Elna; et mancipia XIX, his nominibus: Thiodo, Hathalec, Regenfeth, Waldburg, Edeborg, Guodlia, Sigeberth, Rudborg, Hirmelind, Irmengard, Hildegard, Engelgard, Liodgard, Tanewara, uodolberta, Betto, Thiodfred, Ruotholf  . Hec omnia ad prescriptum monasterium legaliter tradimus atque transfirmamus perpetualiter ad possidendum. Et propterea expetimus a uobis res ecclesie uestre in loco nuncupante Uphem, in pago Bononensi, super fluuium Helicbruma: mansum cum casa et aliis castitiis, interque ipsum mansum et  terram arabilem et pratum, bunaria C et II; et in alio loco nuncupante Wileria in ipso pago, iuxta predictum riuulum bunaria X et uIII cum ipsorum locorum peruiis legitimis et wadriscapis; et mancipia XXX et uIII his nominibus: Asbertus, Hildewara, Grimbertus, Egelwara, Ostoibertus, Radlia, Geldwara, Liodrada, Ereprad, Stillewara, Harduinus, Hildborg, Immo, Thegenrad, Megelind, Alfrec, Folclind, Adalind, item Megelind, Regenlind, Metendrodh, Eumbertus, Hincmar, Rotsind, Megenguara, Thiodsind, Irmelind, Lodwinus, Ehgelhild, Irmenhild, Erkenbrog, Megensind, Markwara, Frunger, Idwinus, Folcwara, Trasborg, Regenlind; nobis, tam mihi quam et coniugi mee Megensinde, uel predictis filiis nostris, uel si nobis duobus simul  conuenientibus Deus adhuc liberos dederit, ambe res prescripte, tam eas quas dedimus quam illas quas expetimus, nobis omnibus prescriptis, quandiu aduixerimus, per precariam concedatis ad usitandum ac meliorandum; ea ratione ut, annis singulis, ad festiuitatem sancti Bertini, que est Nonis Septembris, solidos III in censum persoluamus monachis in ipso monasterio Deo famulantibus, et, post obitum nostrum duorum, filii nostri solidos u, in eadem festiuitate, persoluant, ipsasque in nullo naufragare presumant res; sed, post nostrorum omnium discessum, ipsas res, tam quas tradimus quam eas quas accepimus, monachi prefati monasterii cum omni ennehoratione recipiant. Si quis uero, quod futurum non credo, si nosmet ipsi, aut quislibet  extraneus, huic traditioni frangendo tentauerit, auri uncias XX, argenti pondera XXX prescriptis fratribus coactus exsoluat, nec repetita euindicet; sed hec traditio firma permaneat cum stipulatione subnixa.

»Actum in monasterio sancti Petri, quod Sithiu uocatur, Iu Kalendas Decembris, anno XXuIII Caroli regis filii Ludouici.

Signum Heriberti et Megesindane et Ellemberti et Egelberti, qui hanc traditionem cum precaria fecerunt.

Signum uulframni. Signum Eigelramni. Signum Frideberti. Signum Rodfridi. Signum Hucberti,  aduocati. Signum Ricuardi. Signum Foldberti. Signum Baronis, decani.

Ego Grimbaldus, diaconus et monachus, scripsi et subscripsi.«



XLIu. Traditio Liodrici de Mekerias et Heingasele.

Eodem quoque die, uir quidam, Liodricus nomine, tradidit prefato abbati Hilduino rem possessionis sue, in loco nuncupante Mekerias, et in alio loco nuncupante Heingasele; expetiitque per precariam easdem res, cum alia terra monasterii Sithiu uocabulo uualdringahem, in hunc modum.



XLu. Exemplar.

 »Domno uenerabili Hilduino, abbati de monasterio sancti Petri sanctorumque Christi confessorum Audomari atque Bertini, uocabulo Sithiu,  ego in Dei nomine, Liodricus traditor, simul et precator. Dono igitur donatumque in perpetuum esse uolo legaliter, per festucam et andelaginem, rem proprietatis mee in loco nuncupante Mekerias, in pago Terwanense, infra Mempiscum: mansum cum casa, et, inter ipsum mansum et terram arabilem, bunarium I et iornalem I; et in alio loco nuncupante Heingasele, in pago suprascripto, de terra bunaria u, super fluuium Isera, una cum ipsorum locorum peruiis legitimis et Wadriscapis. Et propterea expetiui uobis rem ecclesie uestre, hoc est, in loco nuncupato uualdringahem, in pago Tarwanensi, super fluuium Dilgia, mansum cum casa, et inter ipsum mansum et terram arabilem uel pratum bunaria XII et dimidium, una cum peruiis legitimis  et wadriscapis, tam mihi quam et coniuge mee Aldgudane, uel filiis nostris Liudrico, Grimberto, Rocbodoni, Odgudane, Hiltrude, Bertrude  , quandiu aduixerimus ad excolendum et usitandum uel emeliorandum tenere debeamus; et ut, ad festiuitatem sancti Bertini, que est Nonis Septembris, annis singulis, ego et coniux mea, pro uestro beneficio, denarios uI ad predictum monasterium monachis inibi Deo famulantibus transsoluere debeamus; filii autem nostri, post nos solidum I soluere debeant, ipsasque res tam eas quas dedimus, quam illas quas expetimus, nec dare nec uendere nec in nullo naufragare potestatem habeamus; sed post nostrum omnium obitum, ambe res cum omni amelioratione, a monachis perpetualiter possidende  recipiantur. Hec ergo traditio, cum precaria, firma perpetualiter permaneat, stipulatione subnixa.

»Actum monasterii Sithiu, in ecclesia sancti Petri, III Kal. Decembris, anno XXuIII Caroli gloriosi regis.

Signum Liodrici qui hanc traditionem fecit.

Signum Suitgeri. Signum Ermari. Signum Liodberti.

Megenharius, monachus et presbyter, scripsit, et subscripsit.«



XLuI. De obitu Humfridi episcopi et multitudine locustarum.

 Anno autem gloriosi regis Caroli XXX, qui  erat annus Dominice incarnationis 869, gloriosus Taruenne ciuitatis presul Humfridus migrauit ad Dominum, uIII Idus Martii et episcopatus eius anno Xu; cui in episcopalem cathedram successit Accardus, XuII Kal. Octobris, ordinatus. Anno quoque insecuto, siccitas magna in mense accidit Iunio, et usque in medio Augusto, et post uenit locustarum innumera multitudo, uirides herbas annonasque consumentes. Nortmanni quoque, eodem anno, Andegauis perueniunt, multosque puniunt; sed a Francis obsessi, datis obsidibus, se quoque dedere.



XLuII. Commutatio domni abbatis Hilduini et Rodfridi.

 Post hec autem, anno prefati regis Caroli XXXu, placuit predicto abbati Hilduino, et cuidam  uiro Hrodfrido, ut res eorum inter se commutarent; quod et fecerunt, secundum hunc modum.

XLuIII.  »In nomine Domini nostri Iesu Christi. Placuit atque conuenit inter uenerabilem uirum Hilduinum, abbatem monasterii Sithiu sancti Petri, ubi sanctorum Audomari atque Bertini corpora pausant, et omnem congregationem ipsius monasterii, et inter quemdam hominem nomine Hrotfridum, ut quasdam res sibi opportune commutarent; feceruntque. Dedit itaque predictus uenerabilis abbas, ex parte monasterii sui, prefato Hrotfrido, in loco nuncupato Stratsele, super fluuio Wiopa, in pago Tarwanense, intra Mempiscum curtilem id est, cum castitiis; et, inter ipsum curtilem  et pratum ac terram arabilem, bunaria XL; et de sylua bunaria X, una cum ipsorum locorum communiis, peruiis legitimis et wadriscapis. Et, e contra, in compensationem istarum rerum, dedit predictus uir Hrotfridus prefato uenerabili abbati, ex proprietate sua, in loco nuncupante Crumbeke, in pago Tarwanense, intra Mempiscum, super fluuium Fleterna, curtiles II cum castitiis; et intra ipsos curtiles et pratum ac terram arabilem bunaria XLuIII; et de sylua bunaria uII, et iornalem I et dimidium, una cum ipsorum locorum communiis, peruiis legitimis et wadriscapis. Ut autem hec commutatio firma permaneat, duas epistolas uno tenore conscriptas fieri decreuerunt, ut quod sibi competenter legaliterque contulerunt firmiter teneant, postque  prefati Hrotfridi et filiorum eius decessum, ambe res ad predictum redeant monasterium. Illud etiam firmitati addentes, ut, si ipsi aut successores eorum, seu quislibet extraneus, huic commutationi et precarie contraire presumpserit, qui pari suo litem intulerit, auri uncias X coactus exsoluat, et sua repetitio inanis existat. Hec uero charta firma permaneat, stipulatione subnixa.

»Actum Sithiu monasterio publice, mense Martio, die XuI, anno XXXu Caroli regis.

Signum Hrotfridi, qui hanc commutationem cum precaria fecit firmauitque.

Signum Theidstorni. Signum Berengarii. Signum  Enoch. Sigum uulfradi. Signum Adolbaldi. Signum Albuini. Signum uuilharii. Signum Odberti, aduocati. Signum Godoberti.

Ego Megenharius, presbyter et monachus, scripsi et subscripsi.«



XLIX. De fame et pestilentia hominum.

 In ipso anno  facta est fames magna et mortalitas hominum per pestilentiam permaximam. uinum autem extitit abundanter; annoque insecuto, ignis globus maximus, in aurora diei, de ethere est lapsus, itemque stella cometes apparuit uI Idus Iunii.



XLIX*. Traditio Rodwaldi de Flitmum.

Residente interea prefato uenerabili abbate Hilduino in monasterio Sithiu, in ecclesia sancti Bertini,  anno III, regnante glorioso rege Carolo anno XXuIII  , uir quidam illustris, Rodwaldus nomine, frater Megenfridi, cuius superius sub Humfrido abbate mentionem feci, secum cepit cogitare ut hereditatem suam inter infantes suos diuideret; quod et fecit. Inter alios autem, dedit ad sanctos Bertinum, pro filii sui loco Megenfridi, quem inibi ante monachum fecerat, in Flitmum, mansum I cum uno seruo et uxore et filiis, coram multis testibus.

Grimbaldus, diaconus et monachus, scripsit et subscripsit.



L. De priuilegio Caroli regis in securitate monasterii Sithiu, et de theloneo, tempore Hilduini abbatis.

 Anno quoque regni gloriosi regis Caroli XXXIu, qui erat annus natiuitatis Domini 873, residente  eodem rege in sancti Quintini monasterio, adiit iam dictus abbas Hilduinus iam dictum regem, postulans ut sicut antecessoribus suis ipse uel antecessores sui reges, per regalia priuilegia, securitatem monasterii Sithiu condonasset, ita etiam suo in tempore renouaret. Cuius petitioni rex annuens, diligenter adimpleuit; superaddens etiam quod aliis nimine concesserat, mercati scilicet theloneum, sicuti idipsum priuilegium cum impressione annuli regalis, testatur in hunc modum.

LI.  »In nomine sancte et indiuidue Trinitatis Carolus gratie Dei rex. Si preces fidelium nostrorum deuote nobis famulantium ad optatum effectum, solite benignitatis liberalitate, peruenire concedimus, regium et auitum nostrorum  procul dubio morem exercemus. Quapropter nouerit omnium fidelium sancte Dei Ecclesie nostrorumque, tam presentium quam et futurorum, industria, quia uenerabilis abbas Hilduinus, fidelissimus noster, atque ministerialis noster librarius, abbas scilicet monasterii Sithiu, siti in pago Tarwanensi, constructi in honorem sancti Petri, apostolorum principis, in quo corpora sanctorum confessorum Audomari atque Bertini tumulata noscuntur, nostre innotuit maiestati, qualiter iamdudum tempore predecessoris sui uenerabilis Hugonis abbatis, auunculi nostri, eidem monasterio nostram  fecissemus auctoritatem, per hanc illud, cum omnibus ad se pertinentibus, sub nostra constitueramus defensione et mundeburdo atque immunitatis tuitione, necnon omnes cellas et uillas seu ceteras possessiones, que in quibuslibet pagis et territoriis infra ditionem regni nostri consistunt, ut nec nos neque predecessores nostri diuideret aut in alios usus conuerteret, utque familia eiusdem monasterii nullis hominibus foderum daret, regali auctoritate decreueramus; petens ut eamdem nostram auctoritatem suo quoque nomine renouari iuberemus. Nos itaque, ob amorem diuinum et reuerentiam eorumdem sanctorum, auctoritatem nostram circa eumdem locum renouari censuimus, et ea que illic decreta fuerant presenti etiam auctoritate roborare. Proinde, hos  nostros regales apices fieri iussimus, per quos successores nostros admonemus, ut, sicut predicto monasterio concessimus, ita illi ratum et stabile permanere permittant; ut nullam diuisionem in monasterio aut aliis seu ceteris possessionibus faciant aut facere permittant, aut in alios usus retorqueant. Sed et hoc per hos regales apices sancimus atque decernimus, ut nullus iudex publicus aut quislibet ex iudiciaria potestate, in ecclesiis aut locis uel agris seu reliquis possessionibus prefati monasterii, quas moderno tempore iuste et legaliter possidet, uel que deinceps in ius ac dominatione ipsius sancti loci uoluerit pietas diuina augere ad causas iudiciario more audiendas, uel freda aut bannos exigendos, aut mansiones uel paratas faciendas, aut  foderum exigendum, aut fideiussores tollendos, aut homines ipsius monasterii tam ingenuos quam et seruos distringendos, nec ullas redhibitiones aut illicitas occasiones requirendas, ullo unquam tempore ingredi audeat, uel ea que supra memorata sunt penitus exactare presumat; sed liceat memorato abbati suisque successoribus res predicti monasterii, uel, sicut in precepto quod auunculo nostro Hugoni concessimus, continetur, cum omnibus fredis aut bannis sibi concessis, sub immunitatis nostre defensione, quieto ordine possidere. Mercatum quoque omni tempore, in die ueneris, prenominato sancto loco concessimus, ut quidquid ex ipso mercato siue districto atque banno acquiri potest, ad luminaria ipsorum sanctorum Audomari  atque Bertini perueniat, et, semel in anno, custos ecclesie fratribus ipsius sancti loci refectionem exinde tribuat; quatenus ipsos seruos Dei, qui ibidem Deo famulantur, pro nobis ac regina et prole nostra, uel etiam pro stabilitate totius regni nostri a Deo nobis concessi atque conseruandi, iugiter Domini misericordiam exorare delectet. Et ut hec auctoritas nostris futurisque temporibus, Domino protegente, ualeat inconuulsa manere, manu propria subter eam firmauimus, annulique nostri impressione assignari iussimus.

»Signum Caroli gloriosissimi regis.

 Gammo, notarius, ad uicem Goizeni, recognouit et subscripsit.

Data II Idus Februarii, indictione uI  , anno XXXIu regni nostri, et in successione Lotharii regis anno Iu.

Actum Sancto-Quintino.«



LII. De unctione Caroli imperatoris.

 Post hec, Carolus, rex occidentalis Francie, anno uerbi incarnati 877, Romam uenit cum donariis multis, ipsoque die natalis Domini in imperatorem electus, et a Ioanne papa consecratus, Italiam regendam suscepit. Quo in Franciam reuerso, Ludouicus, frater eius, rex orientalis Francie, defunctus est. Tunc Carolus imperator, Aquisgrani palatium pergens, etiam Rhenum usque cum  exercitu peruenit. Sed Ludouicus, nepos eius, collectis orientalibus Francis et Saxonibus, patruo obuiam uenit, Rhenumque cum exercitu peruenit; transitoque illo, in uilla Anderniaca pugnam iniit; et uictores extitere orientales, occidentalibus fugatis. Hoc patratum est uIII Idus Aprilis.



LIII. Priuilegium Caroli imperatoris de Turringahem.

His ita peractis, rogati predicti uenerabilis abbatis Hilduini, concessit idem rex Carolus ad monasterium Sithiu, ad usus monachorum, in uilla Turringahem, mansum indominicatum, cum appenditiis que in regali priuilegio denominantur, quod prefatus imperator, ob eamdem causam, fieri iussit in hec dicta se habentem.



LIu. Exemplar.


 »In nomine sancte et indiuidue Trinitatis. Carolus, eiusdem Dei omnipotentis misericordia, imperator Augustus.

Si locis diuino cultui mancipatis emolumentum imperialis celsitudinis exhibemus, et ad presentem uitam facilius transigendam, et ad futuram felicius obtinendam hoc nobis prodesse absque dubio confidimus. Nouerit igitur omnium fidelium sancte Dei Ecclesie nostrorumque, tam presentium quam et futurorum, industria, quoniam, per deprecationem Hilduini, uenerabilis abbatis, concedimus sancto Bertino et fratribus ibidem Domino militantibus, ad suos usus, in pago Ternensi, in uilla Turringahem, mansum indominicatum, et, inter syluam et terram,  bunaria LIu, et mancipia XIII, et mansa seruilia Iu per bunaria uIII; et in Monoluingahem bunaria XXX, ad iam dictum mansum pertinentia; et in Belrimo bunaria Xu, et in Menteka bunaria uIII, et in uertuno bunaria XXX. Unde hoc nostre altitudinis preceptum fieri et memoratis fratribus sancti Bertini dari iussimus; per quod precipimus atque iubemus, ut, ab hodierna die et deinceps, predictas res in suos usus assumant, et exinde agendi huiusmodi licentiam habeant et eternaliter disponendi, sicut et ex aliis  rebus quas ad suos usus hactenus possederunt; qualiter pro nostra et coniugis atque prolis incolumitate, et totius imperii a Deo nobis commissi statu, eos liberius exorare delectet, atque ut, ob remedium iam dicti Hilduini abbatis, Dominum indesinenter deprecare studeant. Et ut hoc per omnia tempora inuiolabiliter conseruetur, manu propria subter firmauimus, et annulo nostro insigniri iussimus.

Signum Caroli, gloriosissimi imperatoris Augusti.

Audacherus, notarius, ad uicem Gauzlini, recognouit et subscripsit.

Datum u Kal. Iulii, indictione X, anno XXXuIII regni domni Caroli imperatoris in Francia et imperii secundo.

Actum Pontione palatio.«



Lu. De obitu Hilduini abbatis, et de exsequiis et sepultura eius.


Relatis igitur traditionibus que sub amantissimo abbate Hilduino sunt acquisite, incumbit iam tempus referre quem terminum habuerit presentis uite. Antequam incipiam calamum ponere, horreo tremula uix manu attingere, quoniam post hunc, nemo clericorum similis successit in nulla bonitate; in ipso namque uite termino, ostendit quam dilectionem consecrasset predicto loco. Denique anno incarnationis Dominice 877, qui erat annus prefati regis Caroli XXXuII  , et imperii eiusdem II, in Carisiaco regali palatio isdem gloriosus abbas Hilduinus decessit a seculo, anno regiminis sui XII  , uII Idus Iunii. Corpus autem eius, sicut et ipse uiuens postulauerat,  ad sanctum Bertinum est translatum. ueniens autem Atrebatis, in sancti uedasti monasterio una pernoctauit nocte, atque unum pallium satis pretiosissimum pro illo inibi est datum. Tandem ad Sithiu peruentum, satis luctuosis exsequiorum eiulatibus concelebratum, in ecclesia sancti Bertini, contra sancti Martini altare capitaneum, est tumulatum. Atque inter cetera donaria, huic sacro loco pallium quemdam concessit pretiosissimum, cappamque niuei coloris rubeis intersertam uolucrum figuris, cortinamque de pallio pretio rarissimam. Gloriosus autem imperator Carolus, ipsius abbatis fidem obsequiumque rememorans, priuilegium quoddam ipso sancto loco concessit; in quo ordinationem monasterii, sicut uiuens expetierat, post eius  mortem regia auctoritate, disposuit in hunc modum.



LuI. Priuilegium Caroli imperatoris de dispositione huius loci  .

 »In nomine sancte et indiuidue Trinitatis Carolus, eiusdem Dei omnipotentis misericordia, imperator Augustus.  Priscis locis et in eis, pro totius Ecclesie sancte statu, Deo militantibus, debitam curam et defensionem impendimus, profuturum nobis ad presentem uitam feliciter transigendam et futuram, Deo opitulante, omnimodo  non dubitamus. Nouerint itaque omnes fideles sancte Dei Ecclesie et nostri, presentes atque futuri, quia uenerabilis uir Hilduinus, abbas cenobii sancti Petri quod uocatur Sithiu, ubi confessorum Christi Audomari atque Bertini corpora beata quiete fruuntur, celsitudini nostre frequentissime suggessit, eumdem sanctum locum, rerum suarum diminutione nimium periclitari; memorans Hugonem uenerabilem abbatem, quondam ordinationem illius sancti loci competentem summa deuotione disponere uoluisse et cepisse, sed, morte preuentum, non perfecisse; se uero, predecessoris beneuolentie heredem, humillima deuotione ut perficeretur exorare. Nos itaque, iam dicti cari nostri Hilduini, nuperrime defuncti, supplicem deuotionem  et sinceram erga nos fidem obsequiumque multimodum recolentes, ipsiusque supplicationi in memoratis annuentes, decernimus auctoritate imperatoria, ut in monasterio sancti Petri, ubi beatus Bertinus requiescit, Deo famulantes, ad statum loci sancti istius, has res deinceps, sine ullius molestia uel diminutione, contineant, uidelicet: ad mansum monasterii dominicalem, uaccaritias, cum syluis adiacentibus, in Widingaham, Wolingaham, uumpingaham cum Limchold, Hilsferod cum Lardbruca et Greuia, Hirnethold, Dakingahem, Gruononberg, cum ceteris adiacentiis et territoriis carpentariorum u inibi iacentibus; et uillas has: uuesarinium, Tarnenna, Coiacus, Hiskinium, Aldomhem, Gisna, Scala, Thorbodashem, Pupurningahem, et,  in Marisco, Buoningahem; Recca, cum sedilibus, in furnis, et iuxta Merkisa; et Loom ad Sentinas; in Calmontis quoque uilla, exceptis his que beneficiata fuerant, mansorum medietatem et mancipiorum; uinearum autem due partes; mansum indominicatum cum bunariis X. Sunt quoque famulis monasterii CXII he uille deputate: Kelmis, Atquinium, Beingahem, cum territorio, in Bummingahem, Sinningahem, Okkaningahem; et in uetus monasterium piscationem, sicut et anterius. His rebus adiicimus, ad uictum fratrum, uillam nomine Liegesborth, cum omni integritate sua, ut olim fuit, exceptis cauallariis tribus. Ad kamaram fratrum, in uestiario, adiicimus Krokashem cum Westkerca, et cum appenditiis; et in Gelwaldastorp,  ecclesiam et uineas et mansa XII cum hominibus; item in Kasello, ultra Rhenum, mansa similiter XII; in Frekena, mansa X, cum matre ecclesia, et decimam illic ordinatam cum hominibus; in Dauentre portu, mansa uII; ad portam autem, ante fores ecclesie, uaccaritiam cum hortulo; et, in Loconesse, mansa uII, cum suis appenditiis et mancipiis. Territorium quoque et uineas, quas predictus abbas Hilduinus, ex proprietate sua, in pago uermandense, in loco nuncupato Hebbencurt, eidem monasterio, pro remedio anime sue, contulit, ad luminaria ipsius ecclesie ubi  humatus iacet, confirmamus. Decernimus etiam queque a tempore precelsi genitoris nostri, collatis deuotorum ad eorum commemorationem celebrandam, eidem sancto loco, cartarum delegationibus, per easdem confirmatum est, secundum ipsorum delegationem et ecclesiasticam sanctionem, maneant stabilita et que in postmodum eodem tenore Domini Saluatoris addiderit clementia. Statuimus quoque ut in eodem monasterio numerus L monachorum, secundum constitutionem domni genitoris nostri, perpetuo tenore seruetur; et prepositus ceterique ministeriales nequaquam fiant, nisi ex ipsis fratribus, per electionem eorum et consensu abbatis. Habeant igitur omnes res prescriptas, imperiali auctoritate roboratas, quatenus eosdem  Dei famulos pro nobis ac coniuge uel prole statuque imperii nostri, Domini misericordiam uberius exorare delectet. Et ut hec auctoritas per omnia tempora inuiolabiliter conseruetur, manu propria subter firmauimus, et annuli nostri impressione insigniri iussimus.

Signum Caroli gloriosissimi imperatoris.

Audather, notarius, ad uicem Gosleni recognouit.

Data XII Kal. Iulii, anno XXXuII  , regnante domno Carolo, imperiique eiusdem II.

Actum in Compendio palatio imperiali, die XIu post mortem prefati abbatis.«



LuII. De morte Caroli imperatoris.

 Post hec, eodem anno, Carolus imperator  Romam properare uolens, post medium Iulium de Francia iter arripuit, et in Italiam ueniens, Papia obuiam habuit Ioannem papam. uenitque Carolomannus, nepos Caroli, cum multis millibus bellatorum de Baioaria et reliquis Germanorum orientalibus, contradicens illi Italie regnum. Et cum non haberet copiam Carolus rex resistendi pape, donariis sancti Petri commendatis, reuersus est, infirmatusque, intra Alpes obiit III Nonas Octobris. Cuius corpus milites Xu diebus aromatibus conditum ferentes, cum fetore, propter calorem, grauarentur, miserunt in tonnam uinariam alios Xu dies. Tandem nimio fetore grauati , demum uicti, in monasterio Nantuato Burgundie, quod dicitur  sanctum Marcellum, sepelierunt. Ludouicus filius eius, rex constituitur in Compendio palatii.



LuIII. De Folcone abbate.

 Successit interim Hilduino in abbatia Folco canonicus, u Idus Februarii, Dominica I, in quadragesima, rexitque hanc per quatriennium. Sub cuius tempore, ambitus castelli circa monasterium sancti Bertini est dimensus, et per ministeria distributus; sed pluribus rebus obstantibus, non est perfectus. Huius anno primo, monasterium sancti Petri et sancti Bertini, iam uice altera a Nortmannis est incensum u Kalendas Augusti, et ecclipsis solis  quarta facta est Kalend. Nouembris  , Iu feria, hora IX, et mortalitas hominum et pecorum magna. Ludouicus autem, filius Caroli imperatoris, anno regni sui secundo necdum expleto, obiit Compendio palatio, u Idus Aprilis, anno incarnationis Domini 879. Deinde filii eius Ludouicus et Carlomannus regnum eius inter se dispertiunt. Isdem autem rex Ludouicus in pago uimiaco cum Nortmannis bellum gerens, triumphum est adeptus, et non post multo obiit, III Nonas Augusti, anno Domini 881. Regnauit annos II, menses III. Cui rex Suauorum, filius Ludouici regis Noricorum, qui erat filius Ludouici, filii Caroli magni, filii Pippini, monarchiam totius imperii Francorum et Romanorum assumit, anno uerbi incarnati 885. Anno autem primo prefati  regis Carlomanni, Hincmarus, archipresul Remensis Ecclesie, obiit; cui Folco, iam dictus abbas, in ordine successit. (Suo autem tempore, id est anno octuagesimo minus quinto [



LIX. De Rodulfo abbate.

Itaque Folcone ad archiepiscopatum sublimato, Rodulfus abbatiam suscepit in eodem anno. Cui, anno primo Caroli regis Suauorum  , quidam uir, Rodinus nomine, tradidit, ad usum monasterii sui Sithiu, res proprietatis sue, per omnia in ipsius  traditionis carta inserta, que sub hoc tenore est facta.



LX. Traditio Rodini. Exemplar.

 »Domino sancto et uenerabili Rodulfo, abbati de monasterio sancti Petri sanctorumque confessorum Christi Audomari atque Bertini, ego, in Dei nomine, Rodinus traditor atque precator. Trado itaque res proprietatis mee ad prescriptum monasterium, in pago Pontiuo, super fluuium Alteie, in uilla que dicitur Remmia: ecclesiam unam et mansum indominicatum cum castitiis, et, inter ipsum mansum ac terram arabilem uel pratum siue syluam, mansa XI; itemque in Cathrin, in eodem pago Ambianensi, in Sana Terra, in loco qui uocatur Rosierias, mansum cum castitiis,  una cum ipsorum locorum communiis, peruiis legitimis, wadriscapis; et mancipia XX, his nominibus: Anastasium cum uxore sua et infantibus illorum uI; Adalrada cum infantibus duobus: Gerlandum, Haldolfum, Folcombertum, Theodradum, Rodbertum, Restaldum, Ciuiredam, Rainildam, Anstrudam. Et hec omnia, ut supra dictum est, ad monasterium iam dictum trado legaliter atque transfirmo perpetuo possidenda, ea ratione ut, tum ipsas res quas trado, quam et ipsas quas expeto, ecclesie uestre in precariam, pro beneficio uestro accipiam, ego uidelicet  et coniux mea Aua, filiique nostri et filie, hoc sunt: in pago Ambianensi, in Sana Terra, que dicitur Rusticauilla, et Roserias, mansum indominicatum et, inter ipsum mansum et terram arabilem uel pratum, mansa XII; in Contla, mansum I; in Hunduncurth, mansum indominicatum et mansa X; item in pago Kamaracensi, in Finis mansa Iu; et mancipia hec: Adoher, Folcardum et uxorem suam Odernam, cum infantibus suis; Gerbertum Abbonessum, Rudoricum Sigerum, Rikardum, Bakalerum, cum tribus reliquis. Pro ipso quoque usufructuario, annis singulis, Nonis Septembris, ego et coniux mea solidos persoluamus u; post nostrum uero obitum, filii nostri solidos uI persoluant. Sed post nostrum omnium obitum, ambe res superius  nominate, cum omni melioratione et superpositione, ad opus fratrum in eodem monasterio Domino famulantium, absque ullius contrarietate, recipiantur, quibus et census persoluit  . Si quis etiam, quod futuris testamur, si nos ipsi aut illius  de heredibus uel proheredibus seu quelibet extranea persona, huic nostre traditioni contraire aut infringere tentauerit, auri libras XII, argenti pondera XXX, coactus, exsoluat, et quod repetit non euindicet; sed hec traditu, cum precaria sua, firma permaneat, cum stipulatione subnixa.

Actum in monasterio Sithiu, in ecclesia sancti Petri, anno I Caroli magni imperatoris, uI Idus Septembris.

Signum Rodini, qui hanc traditionem, cum precaria  firmauit.

Signum Albrici. Signum uuadharii. Signum Anselmi. Signum Guntardi. Signum Odgrini, aduocati. Signum Thiodradi, scauini. Signum Adalwini.

Grimbaldus, sacerdos et monachus, scripsi et subscripsi.«



LXI. Traditio Odgrini, cum precaria de Hamma.

 Item anno III predicti regis Caroli, Odgrinus, aduocatus iam dicti monasterii Sithiu, tradidit eidem loco hereditatem suam, in loco nuncupato Hamma, super fluuio Marsbecce, in pago Mempisco. Unde et petiit eidem abbati per precaria res monasterii sui, in uillula que dicitur Sithiu; quod sine mora obtinuit, secundum hanc chartam.



LXII. Exemplar.

  »Dilecto in Christo filio Ecclesie Odgrino, Rodulfus, gratia Dei, abbas de monasterio Sancti Petri, uocabulo Sithiu, ubi corpora Christi confessorum Audomari atque Bertini requiescunt, omnis caterua monachorum ibidem conuersantium. Plurimorum ore uersatur multorumque in notitia habetur, qualiter tu, his diebus, legaliter tradidisti res proprietatis tue ad nostrum monasterium: hoc est, in loco nuncupante Hamma, super fluuio Marsbeke, in pago Mempisco, bunaria XXXIII, una cum peruiis legitimis ac wadriscapis; et propterea expetisti  a nobis res ecclesie nostre: hoc sunt, bunaria L, iacentia in uillula que dicitur Sithiu, super fluuio Agniona, nos quoque, quod tua fuit petitio, ipsas res ambas, tam eas quas dedisti, tam eas quas a nobis expetisti, concedimus tibi et uxori tua Bertliane, seu filiis uestris, ad excolendum et emeliorandum: et, sicut conuenit, nobis annis singulis, ad festiuitatem sancti Bertini, Nonis Septembris, solidum I persoluere studeatis, et aliubi ipsas res nec dare nec uendere nec commutare nec alienare potestatem habeatis; sed, ut dictum est, quandiu uixeritis, pro nostro beneficio possideatis; ac post uestrum omnium obitum, ipse res prescripte, cum omni emelioratione, a nobis uel successoribus nostris ad integrum recipiantur in perpetuum  possidende. Hec ergo prestaria firma permaneat, cum stipulatione subnixa.

Actum Sithiu monasterio publice, in basilica Sancti Petri apostoli III Idus Aprilis, anno III, regnante domno Carolo imperatore in Francia  , nepote Caroli.

Ego Rodulfus, abbas, propria manu firmaui.«



LXIII. De morte Caroli regis et successione Odonis.

 Post hec autem Carolus rex, imperii sui anno Iu, decessit a seculo; cui quidam Odo, non ex regia stirpe, successit in regno. Namque decedentibus imperatoribus, Carlomanni filius tantum in cunis remansit puer Carolus, de quo cum Franci desperassent, prefatum Odonem super se regem statuunt, anno Domini 888  . In cuius anno secundo,  sancti Bertini monasterium a tempestate est deiectum XuI Kal. Februarii.



LXIu. Prestaria Hucbaldi monachi de Hildincurt.

Eodem anno, isdem abbas Rodulfus concessit, per prestariam, Hucbaldo, monacho cenobii sancti Amandi, uillam monasterii sui Sithiu, in pago uermandense, nuncupante Hildini Curtem, cum uillulis ad eamdem pertinentibus. Cuius prestarie talis est charta.



LXu. Exemplar  .

Notum esse uolumus, qualiter dilectus confrater noster Hugbaldus, ex cenobio almi pontificis Amandi confessoris ad erudiendum domnum abbatem Rodulfum, seniorem nostrum, concedente ac precipiente Gauzlino eiusdem loci abbate, omnibusque  sancte illius congregationis fratribus consentientibus, destinatus, petierit a prefato domno Rodulfo quasdam res propter temporalis solatia necessitatis, dum eius adhereret lateri, ab illo concessas sibi, nostris specialiter usibus delegari atque contradi: sic tamen, ut annis singulis ad festiuitatem sancti Amandi, que est uII Kalendas Nouembris, de ipsis rebus nobis refectionem preparet.



LXuI. De eclipsi solis, et de aduentu Nordmannorum.


Anno post hec tertio, ecclipsis solis facta est XuIII Kalendas Septembris, hora secunda, et siccitas magna in mense Maio, Iunio et Iulio, et stella cometes apparuit. Eodem anno, id est Dominice natiuitatis 891, die Dominico, post nonam, pagani sunt, per merita sanctorum Audomari atque Bertini et Folquini, occisi CCCX in Widingahammo a Castellionis sanctorum predictorum; sequenti quoque Dominico, meridie, uenit exercitus reliquus paganorum ampliori multitudine ad castellum sanctorum predictorum; et pugnauerunt a meridie usque ad uesperum, uI Nonas Maii, et nichil preualuerunt. Sed aliqua pars illorum intrauit ecclesiam sancti Bertini; ibique ceci effecti sunt XII uiri, et uexilla eorum  in aliam figuram mutata sunt; quod libellus miraculorum sancti Bertini apertissime testatur.



LXuII. Qualiter abbas Rodulfus apud Atrebatis egrotans obierit.

 Deinde, anno post hec altero, Rodulfus abbas apud Attrebatis, in diebus octauarum Domini, sanguinem minuans, II Nonas Ianuarii, circa mediam noctem, brachium eius cepit turgescens inflari; paulatimque dolore ad precordia properante, obiit die illuscescente, anno Domini 892. Non hec autem dixi ut astruam lunaris globi numerum et cursum, secundum superuacuam mundialium sapientiam, a Christianis esse obseruandum, ac si, quod nefas est etiam dicere et horribile auditu, Christus in II, III et Iu luna potestatem teneat, in I autem et  u et uIII amittat; sed ueraciter dico quod presciens omnia Deus predestinatum eius terminum uite sub hac uoluit occasione finire. Sepultus est autem isdem abbas in monasterio sancti uedasti.



LXuIII. Qualiter post hec locus iste in laicali redactus est potestate; et de morte Folconis archiepiscopi.

Post mortem autem Rodulfi abbatis, Balduinus  inclitus marchisus, Flandrie, Bolonie, Ternensis etiam comes, abbatiam tenere gestiens, regem Francie adiit, deprecaturus, si id quoquomodo posset torqueri, abbatiam Sithiensis cenobii sibi concedi. Quod audientes iam dicti sancti loci monachi, Grimbaldum quemdam, ex ipsis monachum, , ad regem dirigunt, id omnimodis, si posset, consilium toto conamine euacuandum. Quo proficiente, obuiam habuit eumdem comitem, quo tenderet requirentem. Cui, cum respondisset se regem expetere uelle, indicauit ei se regia donatione abbatiam acquirere posse, si monachorum uoluntas in hoc non uideretur contraire; se quoque obnixe petere ne eum ex hoc  uellet impedire. Talibus in uerbis discessum est; Grimbaldusque, uia qua ceperat, peruenit ad regem; reperitque ibi uenerabitem Folconem, quondam Sithiensis cenobii abbatem, tunc uero gloriosum Rhemorum archipresulem. Cui cum ex monachorum uerbis, intimasset omnes unanimiter ante locum uelle deserere, quam sacer locus sub laicali redigeretur potestate, postulauit, in Dei omnipotentis nomine, ut expeteret regi ne hoc sub eius regni permitteret fieri tempore, quod ab antecessoribus nunquam uidebatur factum esse. Quod audiens archiepiscopus Folco, condolens petitioni eius, memorque antique dilectionis circa eumdem locum, una cum ipso Grimbaldo ad regem ueniens, uerba monachorum intimauit, et, ne laicus monachis superponeretur,  omnimodis expoposcit. Rex autem annuens eius petitioni, per fratrum electionem, eidem Folconi abbatiam demum commisit regendam [qui annis quatuor strenue rexit, reparans monasterium, sub Rodulfo abbate, tempestate consumptum. Eius tempore, Cluniacum fundatur]. Hec ei ergo causa seminaria fuit odii inter eumdem Folconem episcopum et abbatem, et inclitum Balduinum marchionem; et hec inimicitia uIII annorum fere occupauerat tempus, donec prefatus comes Balduinus (scelus quod animo conceperat euomeret ut (quemdam militem suum, nomine Winemarum, ad regem Carolum puerum, qui tunc regnabat, pro hac eadem causa dirigeret, et ut episcopi animum placaret, et ad consentiendum id, si quo modo posset, inclinaret.  Cumque episcopus in sua, ut ceperat, sententia perduraret, sicque deieraret nullo modo consentiret ut laicus, contra sanctorum canonum statuta, iam dicte dominaretur abbatie, isdem Winemarus, cum ira reuersus, et quia hec Compendio palatio acta erant, tetendit insidias episcopo Rhemis reuertenti. Episcopus autem huius rei ignarus cum illic cum paucis aduenisset, predictus  Winemarus, super eum cum magna ferocitate irruens, non ueritus iustitie nec pertimescens iram Dei, quod auditu est etiam horribile, episcopum lancearum interfecit punctione, anno Dominice incarnationis 900, Xu Kal. Iulii, feria III, hora uI. Ecce qualiter, pro Ecclesie Sithiensis tuitione, cultor uinee Domini cadit, libans Saluatori animam iungendam  sanctorum choris in perenni gaudio. Cuius uenerabile corpus assumentes, Remis, in ecclesiam almi Remigii presulis, honorifice sepelierunt. Quod nefas inauditum illico diffamatum est per regiones cunctarum prouinciarum, nec potuit lateri Rome, cunctarum urbium domine. Unde et apostolicus ipsius sancte Romane Ecclesie predictum Winemarum apostolica auctoritate uinxit anathemate, scribens ad episcopos cunctarum prouinciarum, ut eodem modo damnarent tanti homicidii reum; quod  et ita constat factum. Isdem autem Winemarus, doli minister, in cordis sui duritia perseuerans, se minime reum cepit excusare; asserebat enim se hoc pro senioris sui fidelitate patrasse, idcirco finetenus in ipso permansit anathemate. Balduinus autem, post hec, abbatiam obtinuit regia donatione.



LXIX. De unctione Caroli regis et de eiusdem electione de Francia.

 Anno igitur natiuitatis Domini 893, Carolus puer, Carlomanni regis filius  , rex constituitur Rhemis ciuitate, in Purificatione sancte Marie, IX Nonas Februarii, consecratus a predicto Folcone archipresule, uiuente adhuc Odone antedicto rege. In cuius anno II, castellum sancti Audomari igne consumitur. Audiens Odo rex quod pars aliqua Francorum  in regem unxissent Carolum, persequebatur illum cum matre Ermentruda in cunctis finibus Francorum. Tandem Franci, qui eum super se regem statuerant, ueneno Odonis regis uitam exstinguere moliti sunt; quod et fecerunt. Quo defuncto, Carolus rex, absque ulla contrarietate, Francorum suscepit imperium. Qui confirmatus in regno, quemdam Haganum, cuius genus et nobilitas ignorabatur a Francis, super omnes diligendo extulit, et hunc familiarius ceteris sibi consiliarium asciuit. Quod uidentes Franci, non leuiter ignoti hominis amicitias tulerunt; regique ob hoc infensi, insidias ei, in Lugduno, regia ciuitate, tetenderunt. Cognito autem, rex Carolus, per fugam exinde elapsus, in regnum quondam Lotharii successit. Franci in sententia perseuerantes, Rodbertum  quemdam, fratrem Odonis regis supra memorati, super se regem statuunt; qui erat pater Hugonis, postea Francorum ducis, regnauitque annis fere duobus.



LXX. Pugna Caroli contra Rodbertum.

Post hec Carolus rex, congregato exercitu de regno Lotharii et de reliquis orientalibus Francis, contra eumdem Rodbertum pugnaturus accedit, et, in die quodam Dominico illuscescente, transiit cum exercitu uadum fluminis Isere; occurritque ei predictus Robbertus cum occidentalium Francorum multitudine, in pago Suessonico, in loco nuncupato  . . . . . factaque est inibi mutua Francorum cedes permaxima. Folbertus autem quidam, Caroli regis antesignanus, Rodbertum in prelio exquirebat attentius. Accidit autem ut occurreret  illi detecta barba, quam prolixam lorica texerat super alligata; moxque sine mora, mutuis se confodientes spiculis, terra tenus utrique ceciderunt, unaque cum sanguine spiritum efflarunt uite. Audientes autem Occidentales regem eorum corruisse, in fuga uersi sunt, uictoriaque cessit Carolo cum Orientalibus. Post cruentissimum uero prelium, uidens Carolus se adhuc inter aduersariorum medio positum, hinc scilicet Hugonem, iam dicti Rodberti regis filium, illinc Heribertum, eiusdem generum  ;  cauensque ne irruerint super eum cum multitudine hostium, reuersus est cum suis, unde uenerat, in Lotharii regnum.



LXXI. De inclusione regis Caroli.

His ita patratis, predictus Heribertus, omni dolositate plenus, post regem Carolum nuntios misit uerbis pacificis in dolo, dicens se omnimodis penitere quod contra eum conatus fuisset agere; unde, si reuerteretur, promisit ei regnum Francorum per omnia subiugare. Quod audiens Carolus, letus effectus usque sancti Quintini castrum, uermandis est reuersus. Cui occurrens isdem Heribertus, introduxit eum in eumdem castrum, preparauitque ei conuiuium satis lautissimum. Facta autem nocte, cum omnes uino sepulti quiescerent, precepit Heribertus  suis ut, abeuntes, omnia eorum arma tollerent, ne, in facto quod facere cogitabat, haberent unde resistere possent. Orto igitur sole, accipiens regem, tradidit custodie. Milites autem, cum, ad arma confugientes, non reperirent, ad propria dolentes repatriauerunt. Heribertus autem accipiens Carolum, duxit in castrum quod dicitur Parona Scottorum; eratque ibi sub custodia clausus usque ad diem mortis eius. Uxor uero eius, regina, nomine Odgiua, genere transmarina, cum et ipsa multas insecutiones fuisset sub hoc tempore passa, filium suum, Ludouicum puerum, ad Anglos direxit tuendum; nam et ipsum querebant interficiendum. Regem igitur super se Franci statuunt Rodulfum quemdam  patre Ricardo, genere Aluernicum. Sub cuius tempore Stephanus, Taruanensis Ecclesie episcopus, decessit a seculo; cui in episcopatu successit Wicfridus, huius nostri monasteri Sithiu prepositus, anno incarnationis Dominice 925, XII Kalendas Iulii, ab Artaldo archipresule consecratus. His diebus Nordmanni, a Rotomago collecta multitudine nauium, circumiacentia maris littora deuastabant. Quod audiens Rodulfus rex, congregato Francorum exercitu, contra hos in pago Taruanense pugnaturus accessit. Cognito hoc, Nordmanni captiuos, quos de diuersis locis sumpserant, iugularunt. Rodulfus autem rex, in monte qui dicitur Falcoberg insecutus eos, prelium commisit, fugatisque eis, uictoriam est adeptus, licet cum suorum maximo dispendio.



LXXII. De aduentu Ludouici regis.


 Anno post hec incarnationis Dominice 929, Carolus rex in Parona castro, in custodia qua missus fuerat, obiit uI Kalendas Octobris, sepultusque est in monasterio sancti Fursei. Obiit etiam post hec Rodulfus rex  . Quo defuncto, Franci transmare propter Ludouicum dirigunt, ut cum in paterno solio in regnum sublimarent Francorum; ipsique Francorum proceres episcopique et comites, Bononiam usque ciuitatem, cum maximo honore regem suscepturi obuiam pergunt; inter quos erat  Hugo, dux Francorum inclitus, Heribertusque, deceptor fraudulentissimus, et Adalolfus marchisus. Suscipientes regem Lugduni ciuitate, cum honore maximo deducunt, ibique eum in regem eleuant et ungunt. Qui confirmatus in regno, Heribertum, patris sui traditorem et tortorem, se quoque parili modo decipere cupientem, Deo illi dignam pro factis compensationem reddente, tali puniuit ultione. Notauerat isdem Heribertus diem quo rex Ludouicus uenatum ire deberet; percogitauitque ingenium ut, quando ipse cum rege uenatorio insisteret lusui, fabulis suis illectum, procul a uenatoribus seiungeret regem, moxque ligamine uinctum, crudelitatis sue exerceret actum. Hoc autem consilium, Deo miserante, non potuit latere, sed regi nuntiatum est  ab uno horum qui huic consilio uidebantur interesse. Cumque die statuto, ad uenationem exissent, partem aliquam militum rex in occulto insidiarum posuit loco, dato illis cognitionis signo, quod audientes, aduolarent continuo. Igitur, cum utrique sermocinantes incederent, rex scilicet insidiatorque suus, apprehendens eum rex, quasi amplexandi gratia, abstraxit uinculum setis contortum, selle illius, sue alligationis causa, alligatum; moxque, signo dato, insidie surrexerunt de loco. Captumque Heribertum interrogat rex, quid sibi uellet uinculo quod selle gerebat affixo; moxque confessus est que aduersus eumdem machinatus erat corde peruerso. Precepit autem rex, et comprehenderunt  eum, et in arbore uicina, sub ascilla ligatum, suspenderunt. Cunque adhuc palpitaret pendens in arbore, iussit rex quo pendebat  incidere, et Dei hunc potestati committere, si huius sub hoc casu uellet uitam seruare. Deo autem illi iustam retributionem pro factis reddente, cum dimissus fuisset ex arbore, crepuit medius: erat enim crassitudinis nimie. Talique morte finem presentis habuit uite.



LXXIII. De morte Balduini abbatis.

 Balduinus  autem, comes et abbas monasterii Sithiu, ambitum castelli circa monasterium sancti Bertini construxit, et per ministeria disposuit; et post hec [ut breuius eius facta perstringantur,  plus abstulit Ecclesie quam dedit; et hactenus de damno a se perpetrato sentient monachi presentes et futuri. Postquam autem annis decem et septem solo nomine prefuisset] egrotans, obiit, anno uerbi incarnati 918, Iu Idus Septembris. Cumque corpus eius pars aliqua militum in Sithiu monasterio, iuxta patrem suum [Balduinum Ferreum] uellent tumulare, uxor eius, nomine Elftrudis, cupiens cum illo pariter in uno cimiterio concinerari, Gandauo, in monasterio Blandinio, fecit tumulari. Necdum enim licitum erat cuiquam feminarum sancti Bertini ingredi monasterium, nefasque putabatur  si uel ecclesie aliqua furtim subintrasset atrium  .

Marcham uero eius filii eius inter se diuiserunt, et Arnulfus, qui maior natu erat, Flandriam; Adalolfus uero ciuitatem Bononiam et regionem Taruennicam, pariterque sancti Bertini suscepit abbatiam. Cuius amorem, quantum circa eumdem locum habuit, testantur qui adhuc supersunt, qui eum fine tenus cognouerunt.



LXXIu. De eleuatione sancti Folquini episcopi.

 Anno post hec 928, felicissime incarnationis Iesu Christi Domini nostri, tempore Caroli reclausi, indictione I, meus qui hoc ipsum scribo pater, Folquinus nomine, cum fratre suo, apparatu quo poterant, de regno Lotharii huc adueniunt,  sancti Folquini corpus, quod eo usque tempore terra tegebatur, leuare cupientes. Erant enim utrique eiusdem beati uiri carnali consanguinitate proximi. Postulata etiam a predicto comite et abbate Adalolpho licentia, uentum est ad sancti uiri tumbam cum cereis et thimiamateriis et choro psallentium, eleuaueruntque corpus idibus Nouembris, feria u, die illucescente; preparaueruntque supradicti refectionem fratribus, prout poterant, uinum namque et omnia ad uictum necessaria uenientes secum detulerant. Quibus peractis, gaudentes ad propria sunt reuersi; erant autem, isdem uidelicet Folquinus et Regenwala, frater suus, filii Odwini, filii alterius Odwini, qui erat frater beati presulis Folquini. Pater autem eiusdem sancti episcopi dictus  est Hieronimus; genitrix uero Hermentrudis est uocata.



LXXu. De morte Adalolphi abbatis.

 Igitur post hec Adalolphus, comes et abbas , in hoc ipso monasterio Sithiu egrotans, obiit anno natiuitatis Domini 933, Idibus Nouembris, sepultusque est in basilica sancti Bertini, in altare sinistro altaris sancti Bertini capitanei. Inter reliqua autem donaria, dedit ad eumdem locum calicem sui potus aureum et balteum ad calicem consecrationis Dominici sanguinis faciendum; armillas autem suas sancto Audomaro ad patenam concessit faciendam. Dederat quoque antea eidem sancto Audomaro pallium quoddam, auro margaritisque  mirifice intextum; contra quod Arnulfus  alterum sancto Bertino concessit, consimili opere precipuum. Post cuius luctuosum obitum, Arnulphus, frater eius, abbatiam cum reliquo eius comitatu recepit .



LXXuI. De ingressu feminarum in hoc monasterio.


 Huius autem abbatis et comitis Arnulfi nobilissima coniux Adata, cum sepissime magnis infirmitatibus esset aggrauata, desiderare cepit in hoc monasterio ei licentiam monachi darent intrare, ut coram altare sancti Bertini, pro salute deprecatura, liceret se prosternere. Huius igitur rei causa, aduocatis uenerabilibus episcopis Wicfrido, Taruanensis Ecclesie episcopo, et Folberto, Cameracensis, denudauit eis desiderium suum. Accepta etiam a monachis licentia, anno natiuitatis Domini 938, annoque u  Ludouici regis, feria secunda Pasche, introduxerunt eam prefati episcopi in eodem monasterio, non sine tremore maximo, quoniam hoc illa prima facere presumpserat, quod antea  reginarum nulla concupiscere uel audebat. Intrando autem, plurima huic loco ornamenta contulit, et quandiu uixit, numquam donare cessauit.

In ipso quoque eius ingressu, inclitus marchisus Arnulfus, per rogatum eiusdem sue amantissime coniugis, tradidit eidem loco, ad usus fratrum, fiscum Merki cum omnibus adiacentiis, ecclesia, mancipiis, edificiis, terris cultis et incultis, pratis, pascuis, piscationibus, animalibus quesitis et inquirendis: ea ratione, ut, quandiu aduiuerent, ipse uidelicet et uxor sua supramemorata Adata, filiusque eorum Balduinus, in sui iuris dominio possiderent, et singulis annis centum solidos fratribus pro eodem fisco persoluerent; post eorum uero de hac luce discessum, tota possessio eiusdem monasterii subiaceat  ditioni. Quam traditionem cum prestaria describere rogauit, et ipse propria manu firmauit, et reliquos palatii sui proceres ut describerent precepit. Hi sunt autem testes: Unicfridus, episcopus; Folbertus, episcopus; Damasus, episcopus; Hemfridus, presbyter; Engelandus, monachus; uuinetmarus, decanus; Grimbaldus; Odarius, monachus; Euerardus, aduocatus; uuinetmarus, laicus; Rodulfus; Hericus, laicus; uuinetmarus, diaconus et monachus, subscripsit. Ante hoc autem tempus Adalolphus, tunc quidem puerulus, nunc autem etate mediocri, ipso etiam sacerdotio honorandus, a patre Euehardo, summe nobilitatis uiro, et matre Ricsinda, in hoc monasterio sancto Petro sanctoque Bertino est oblatus. Rodulfus etiam,  ipsius castelli pretor urbanus, filium suum, nomine uualterum, cum morbo, medici quem uariolam uocant, morti uideretur esse proximus, ulnis propriis sustollens, coram sancti Bertini altare deportauit; monachumque effecturum, si eius pia iuuaretur intercessione, spopondit. Quem mox saluti restitutum, Deo omnipotenti famulum et sancto Bertino obtulit monachum perpetualiter permansurum.



LXXuII. De conuersione monachorum in regulari propositu.


Antedictus autem abbas et comes Arnulfus, dolens religionem monasticam, que inibi in priori tempore a beato Bertino constructa uigebat, tunc temporis abolitam, cogitare cepit qualiter pristinam religionem extrueret, et locum antiqua sanctitate nobilitaret.

Sed, uoluntate altissimi Dei, qui sponsam suam Ecclesiam uidelicet, quanquam interdum fluctuari, nunquam tamen periclitari permisit, eumdem marchionem continuis cruciatibus calculi, qui urinam inhibens, nuncupatur uulgo lapissus, uoluit macerari. Ad quem, medendi gratia, multi cirurgicorum conuolarunt sperantes se, ab eo qui affluebat diuitiis,  emolumentum non paruum accepturos. Sed illi sue artis peritiam querentes in eum extollere, et extollendo ostentare, sub cuius aspectu octodecim uiros, simili morbo confectos, inciderunt, quos quidem omnes, uno dempto qui in breui mortem obiit, curauerunt. Et quia is sibi medelam incitandi euitandam ostendit, de cetero tale quid suggerentibus ulterius audire nequiuit. Demum diuina gratia ad se conuersus, contemptis huius mundi medelis, mente ad eum cucurrit qui solo sermone uniuersa restaurat, et uenerandi Gerardi presentiam per nuntium uelocem queritat. Adueniente siquidem uiro Dei, intimauit lugubrum, ut pro corporis sanitatis recuperatione Omnipotentis clementiam imploraret.

uerum, fusa prece, et marquionis animo sancti  uiri consilio pulsato, quatenus de suorum bonorum affluentia egenis daret, uolente Deo, obtemperat marchisus sancto; celebratisque missarum solemniis cum fletuum suspiriis, triduani ieiunii abstinentia indicitur illi. Cumque comes iste sacramentorum deuotus participasset mysteriis, repente mingendi appetitus marchionem sepedictum impellit, et, congruo petente secessu, sine difficultate urentem emisit lapillum. Quo pristine sanitati mirabiliter restituto, quanta in eius pectusculo abundabat exsultatio, quantaue arcas uirum Dei exercuerit condecens ueneratio, non nostre opis est comprehendere. Comes igitur, beneficii collati remunerator liberalissimus, uirum Dei multis peroptans premiari muneribus, omnibus spretis, comiti respondisse  dicitur: »Si nostra, inquiens, dereliquimus, quomodo aliena accipiemus?« Sacramentis tamen terribilibus obstrictus comes, uix tandem compellit ut suarum facultatum decimas acceptaret; et hoc quoque prius humiliter declinauit quod paulo post non cupide suscepit, quas prudenti consideratione dispertiuit. Item et quotquot abbatiarum comes memoratus habebat sua sub potestate, utile sibi uisum est procurationem dicto Gerardo commendare.

 Ob hac igitur causa  Gerardum quemdam abbatem ad se aduocauit , et cum ipsis monachis tractare cepit, si forte ad consensum boni consilii eorum animum inclinare posset. Cumque illi in obduratione mentis permanentes, nec minis nec blanditionibus flecterentur, hos de monasterio precepit abire, anno saluberrime natiuitatis Iesu Christi Domini 964 XuII Kal. Maii; ipsique Gerardo abbati, qui pene solus et primus, in occiduis partibus, ultimus temporibus, regularis uite normam seruabat, cum monachis e diuersis locis collectis, eumdem monasterium tradidit regulariter gubernandum. Erat autem populi  ad hoc ipsum spectaculum congregati non parui muneris, eratque uidere dolorem cunctis in monachorum exitu permaximum et lacrymas in oculis plurimorum, turbationemque eiusdem loci famulorum cum reliqua multitudine plebium, in monachos regulares et in ipsum comitem insurgere uolentium. Comes autem, post eos dirigens, rogauit ut reuerterentur; promittens omnia se eis daturum necessaria, tantum ut reuertentes ad suum locum, profiterentur se ordinem seruare monasticum. At illi in sententia perseuerantes, cum magna sequentium populorum multitudine exeuntes, apud uillam eiusdem monasterii, Loconessam nuncupatam, aliquantisper demorati sunt. Post aliquantulum autem, maior pars eorum nauim in oceano intrantes,  in transmarina regione delati sunt. Quos rex Adalstenus  benigne suscipiens, monasterium quod dicitur ad Balneos eis statim concessit; ob id maxime, quia frater eiusdem incliti regis, Etwinus rex, in monasterio sancti Bertini fuerat tumulatus. Siquidem anno uerbi incarnati 932, isdem rex Edwinus, cum cogente aliqua regni sui perturbatione, hac in maris parte, ascensa naui, uellet deuenire, perturbatione uentorum facta nauique collisa, mediis fluctibus absorptus est. Cuius corpus cum ad littus esset deuectum, Adalolphus comes, quoniam propinquus ei carnali consanguinitate erat, cum honore sumens, ad sancti Bertini monasterium detulit tumulandum. Post cuius mortem, frater eius rex Adalstenus, plurima huic loco in eius eleemosyna direxit  exemia, et, ob id, eiusdem monasterii monachos amabiliter suscepit ad se uenientes. Reliqui autem monachorum, quorum cor Deus uisitationis sue gratia illustrauerat, regulam amplectentes monachicam ad proprium reuersi sunt monasterium, Engelandus uidelicet, loci huius antea prepositus; Grimbaldus cum Drothwino, ipsa senectutis canitia uenerandi; post hos Adalolphus et Galandus, Siguuimus, Suauimus, uulfricus, Sigebaldus atque Adalgerus. Igitur, quia abbas Gerardus monasterium in Gandauo situm, nomine Blandinium, tenebat, nec utrosque, hoc uidelicet et illud presentialiter gubernari  poterat, Agiloni quodam, Sancti Apri monacho, Toletane ciuitatis, cum Womaro, Blandinii monasterii monacho, non cum abbatis nomine, regularis uite regimen, comite iubente, et Gerardo abbate consentiente, concessum est. Breui autem post hec tempore, Agilone mortuo, Gerardo abbate postulante, et comite Arnulfo annuente, Wido ipsius Gerardi nepos, abbas in hoc monasterio consecratur, anno natiuitatis Dominice 947; sub cuius tempore Unago quidam puerulus, a patre Odone, ciuitatis Monsteriali, monachus hic oblatus efficitur. Post, isdem abbas Wido, quia nimis uane iuuentutis gaudia sectabatur, apud comitem incusatus, abbatia est fraudatus, et sancti Bauonis monasterio abbas est destinatus. Womarus autem regimen monasticum  sub regulari regebat districtione. Quo tempore ego ipse hec scribens Folquinus, a patre Folquino supra iam memorato, matre Thiedala, de regno Lothario dicto huc adductus, anno incarnationis felicissime Domini nostri Iesu Christi 948, die festiuitatis eleuationis sancti Bertini, que succedit omnium sanctorum festiuitati, sancto Bertino oblatus, monachus, proh dolor! facietenus sum effectus.



LXXuIII. De Hildebrando abbate.

Supra memoratus igitur gloriosus marchises Arnulfus, post Widonem antedictum abbatem, paruo post tempore, Hildebrando nepoti suo, eumdem monasterium contradidit ad regendum sub cuius tempore ita in hoc monasterio sanctitatis excreuit  religio, ut forma et exemplum foret cunctis per circuitum constructis monasteriis. Gaudebant siquidem monachi sub tanto Patre constituti, quoniam eis et interiora mentium sua exhortatione administrabat pabula, et exteriora corporibus sufficienter prebebat necessaria, studebat autem, inter reliqua sancte regule precepta, iussioni huic maxime obedire, qua abbati precipitur ut studeat plus amari quam timeri, ut ne, dum nimis eraderet eruginem, frangeretur humane fragilitatis uas; discretionemque ita in cunctis suis actibus assumebat, ut in iussionibus suis esset et quod fortes cuperent, et quod infirmi non refugerent. Ordinatus est autem anno ab incarnatione Domini 950 a uincfrido Taruennensis Ecclesie episcopo, XuI Kalendas Aprilis. Huic autem  comes Arnulfus, ipsius abbatis auunculus, ad usus fratrum sub eo uiuentium reddidit uillam nuncupatam Arecas, que uti longe inferius dixisse me memini, unum erat ex principalibus abbatie membris, et abbatis obsequium erat deputata; in qua et abbatis antiquitus sessio ab inquirenti frequentabatur populo; quam et ipse comes, quia paterna successione abbatiam susceperat, suo usui mancipatam tenebat. Reddidit autem hanc usui fratribus XII Kalendas Iulii, anno natiuitatis Dominice 951. Post etiam sanctum Walaricum, eodem modo de castello et monasterio suo ei deportatum, ad hunc direxit monasterium, die post hec uI, id est, Iu Kalendas Septembris, parili modo precepit deferri conseruandum,  anno a natiuitate Domini 952. Suscepit etiam predictus abbas in monasterio quemdam canonicum Saxonici generis, nomine Odoldum, ad monasticum confugientem habitum; cui ad imbuendam puerorum scolam commisit. Erat enim litteratoria arte peritissimus. Et decanie curam commisit, quam usque hodie, Deo miserante, regit.



LXXIX. De conuersione monachorum in Atrebatis, et de Regenoldo abbate.

Cum igitur locus iste religione qua supradiximus uigeret sub prefato abbate, cogitatio incidit glorioso comiti Arnulfo, ut pari religione sancti uedasti nobilitaret monasterium. Unde et accersito domno abbate Hildebrando, direxit ad eumdem monasterium  , ut exemplo operum suorum et exhortatione ad obseruantiam eos accenderet monastice regule. Quo cum peruenisset, et id pro quo uenerat implere omnimodis satageret, ad ultimum prefatus gloriosus comes obedire nolentes precepit monasterio exire; monasterii autem curam cum his qui remanserant, eidem abbati precepit gubernare. Quo id pro uiribus ad tempus strenue adimplente, pro labore et exhortatione que illis utpote rudibus impendi erat necesse, negligebatur ab illo locus iste. Deprecatus est autem isdem abbas inclitum marchisum Arnulfum, ut monasterium hoc Sithiu alicui ex ipsis fratribus committeret gubernandum, ne, dum curis insisteret  monasterii unius, negligeret alterius. Annuens autem comes, cum illius consilio, cuidam ipsius monasterii monacho, nomine Regenoldo, fratrum tantum uoluntate obstante, in abbatis sublimauit honore. Ordinatus est autem anno ab incarnatione Domini 954, XII Kalendas Aprilis, ab Wicfrido, Taruanensis Ecclesie presule. Hildebrandus autem abbas, nobis flentibus, curam animarum eidem domno abbati Regenoldo committens, Atrebatis rediit. Regenoldus autem abbas satis peruigili cura sollicitus erat circa regimen animarum sibi commissarum; in breui autem tempore amabilis extiti omnibus et deuotus. Qui confirmatus in loco emit a quodam uiro illustrissimo, Hugone uocabulo, adiuuante inclito marchione Arnulfo, ecclesiam quamdam in honore sancti Michelis  constructam, nuncupatam uuachimuillare, sitam in pago Bononensi, libris u denariorum. Hic etiam tempore regiminis sui, consentiente, imo compellente glorioso comite Arnulfo, sancti Audomari reliquias cum honore maximo, et cum multimodo ac deuotissimo monachorum ac canonicorum obsequio, ut terras, trans Rhenum sitas, huic sacro loco iam olim a fidelibus concessas acquireret, Neumago usque regio palatio deportauit, quo in loco tunc gloriosus Otto, rex orientalis Gallie, aduenerat. Cumque uentum esset ad Thiale portum, custos ecclesie blasphemando, et reliquias sanctas uituperando, nolebat ecclesiam aperire. Post paululum autem, quidam concite accucurrit, nuntians eumdem  custodem a balneis reuersum, subita infirmitate correptum, et, ni intercessione succurrant monachi, mox esse moriturum. Quod audientes fratres, cum raptim unus Eucaristiam, alter sacratas reliquias afferre conarentur, ecce alter adest nuntius, dicens eis ne sollicitarentur, quoniam isdem presbyter, sancto illi Audomaro dignam blasphemie penam reddente, terminum presentis fecisset uite. Cognito autem hoc populi undique ad ecclesiam concurrerunt, et facult te qua poterant, reliquias sanctas honorauerunt. Partim autem prospere pro quibus uenerant acquisitis, ecclesia in Frekenis regia donatione recepta, cum reliquiis sancti ad propria sunt reuersi. Sub prefati abbatis I, gloriosissimus rex occidentalium Francorum Ludouicus decessit a seculo,  et Remis, in monasterio sancti Remigii, est tumulatus IX Idus Septembris. Cui in regno successit filius eius adhuc puer Lotharius, III Idus Nouembris, in regem ab Artoldo archipresule Remensis ecclesie consecratus.

.


Exemplar priuilegii impetrati.

 »In nomine sancte et indiuidue  Trinitatis. Lotharius, diuina ordinante Prouidentia, rex Francorum. Cum locis diuino cultui mancipatis ob diuine seruitutis amorem, opem congruam fecimus, imperialem profecto morem decenter implemus, et nobis ad remunerationis eterne premia capescenda profuturum firma credulitate confidimus. Idcirco notum esse uolumus omnibus fidelibus, et nostris presentibus scilicet et futuris, quia uenerabilis Arnulfus, marchio abbasque ex monasterio cenobii Sithiu, quod est situm in pago Taruanensi, constructum in honore sancte Dei genitricis semperque uirginis Marie, et apostolorum Petri et Pauli, in quo corpora beatorum confessorum Audomari atque Bertini requiescunt, ubi etiam presenti tempore prenominatus abbas, auctore Deo,  preesse uidetur; nostre innotuit maiestati qualiter iamdudum tempore predecessores parentes nostri, reges uidelicet Francorum eidem monasterio regalibus priuilegiis talem concedissent auctoritatem, ut illud cum omnibus ad se pertinentibus, sub perpetua eorum defensionis maneret securitate. Sed pro firmitatis inditio, postulauerunt ut non solum, predecessorum nostrorum regum morem sequentes, nostre huiusmodi auctoritatis preceptum erga ipsum monasterium, tuitionis gratia, fieri iuberemus, sed etiam perficeremus ut omnes cellas et uillas, seu ceteras possessiones predicti monasterii quas in quibuslibet pagis et territoriis infra ditionem imperii nostri consistunt nullus predecessorum nostrorum diuideret, aut in alios usus conuerteret et ut  familia eiusdem monasterii nullis quibuslibet hominibus foderum daret; et ut ea que a fidelibus recenti tempore concessa sunt, nostra quoque auctoritate firmaremus, humiliter petierunt. Quorum petitionibus libenter acquieuimus: et ita in omnibus concedimus, atque per hoc preceptum confirmamus, fiscum uidelicet Morke, cum omnibus appenditiis, quem is inclitus marchisus Arnulfus, noster fidelissimus, eidem loco sancto tradiderat, consentiente, imo rogante Athala eiusdem coniuge nobilissima, tempore quo ipsa feminarum prima tentauit ingredi sancta ipsius monasterii limina; uillam etiam Arcas dictam, quam isdem quoque uictui fratrum adauxit, in qua et alodem Euerardi illustris, eiusdem loci aduocati, quem post suum  obitum ipsis tradidit fratribus suscipiendum; monasterium quoque sancti Michelis, Wachimuillare dictum, cum appenditiis suis; Petresse quoque ecclesiam, prefati marchisi traditione donatam: hec omnia eidem loco sancto confirmamus regali auctoritate. Proinde hos nostros regales apices fieri iussimus, per quos successores nostros admonemus ut sicut predicto monasterio concessimus, ita illi ratum et stabile permanere permittant; ut nullam diuisionem in monasteriis aut cellis uel uillis seu ceteris possessionibus faciant aut facere permittant, aut in alios usus retorqueant. Sed et hoc sancimus atque decernimus, ut nullus iudex publicus, aut quislibet ex iudiciaria potestate, in ecclesias aut ceteras possessiones memorati monasterii, quas  nunc possidet, uel que deinceps uoluerit diuina potestas augeri, ad causas iudiciario more audiendas, uel freda aut bannos exigendos, aut mansiones uel paratas faciendas, aut foderum exigendum, aut fideiussores tollendos, aut homines ipsius monasterii distringuendos, nec ullas redibitiones aut illicitas occasiones requirendas, ullo unquam tempore ingredi audeat uel ea que memorata sunt penitus exactare presumat; sed liceat memorato abbati Arnulfo, suisque successoribus, res predicti monasterii, cum omnibus fredis et bannis siue concessis sub nostra defensione quieto ordine possidere; quatenus ipsos seruos Dei, pro nobis ac pro stabilitate totius regni nostri a Deo nobis concessi, iugiter Dei misericordiam exorare delectet.  Et ut hec auctoritas nostris futurisque temporibus, Deo protegente, ualeat inconuulsa permanere, manu propria eam firmauimus, et annuli nostri impressione assignari iussimus.

»Actum uII Idus Ianuarii, regnante domno Lothario, anno uIII, indictione uI.

»Actum Leuduni feliciter.«

Sic signatum inferius:

»Signum Lotharii gloriosissimi Francorum regis.

»Otto cancellarius recognouit.«

Anno post hoc quinto signum crucis, nescio qua causa exigente, subito in uestimentis insignitum uidebatur humanis. Erat autem color acsi ex aliquo  pinguedinis liquore uestis, in qua apparebat per loca, in crucis modum uideretur infecta; sed non erat nosce ex qua acciderat causa. Unde timentis regionis huius populi, ne aliquod flagellum super eos immineret irritati Domini, ad orationis studium frequentius accurrunt, templaque requietionis summorum patronorum Audomari atque Bertini exeniis quibus poterant inuisebant. uuicfridus etiam, Taruanensis ciuitatis episcopus, totius episcopii sui populum sub hac tempestate obnixius Dominum supplicaturum, ad Sithiu iussit aduentare monasterium. Igitur XI Kalendas Februarii, statuto ieiunio, replentur platee innumerabili populo; adest autem et episcopus ipse, et eleuantes sanctissimi patris Audomari corpus ad inferius monasterium cum flentium  populorum deportant multitudine. Facta autem inibi oratione, releuantes eiusdem sancti corpus sanctissimique Bertini, piissimi suorum in necessitatibus protectoris, una eum sanctis Ricario et Walarico ad superius deferunt monasterium, calle repetito. Cumque uenissent in interstitio quodam duorum monasteriorum, episcopo sermonem faciente ad populum, Rodulfus, quem supra memoraui, terram quamdam hereditatis sue nuncupatam  . . . . . . . . . coniuge et filiis consentientibus, sancto Bertino tradidit possidendam. Uxor uero eius binas aureas lunulas promptissima eidem sancto concessit uoluntate; post hoc, sanctorum corpora ad sancti Audomari monasterium sunt delata; atque, in introitu ecclesie, ad hominis staturam  trabibus supereleuata, sub ea populorum in ecclesia subintrabant agmina. Igitur, quia iam nox incumbebat, abbas Regenoldus, prospiciens iam non esse reditus, illic cum sanctorum corporibus nocte illa est pernoctatus. In crastino obsequente, utroque monasteriorum conuentu ad propria requietionis loca sunt referta. Post hec Rikelinus quidam tunc puerulus hic monachus est oblatus; cum quo pater ipsius, nomine uualdo, ecclesiam quamdam hereditatis sue, in uilla Granai dicta sacro huic loco tradidit, quam et per precariam, in sua et filii alterius uitam emeliorandam recepit.



LXXX. Quod locus hic a Domino cepit flagellari.

His temporibus, nescio utrum peccatis exigentibus, an secundum quod legitur scriptum: »Quem diligit  Dominus corripit; flagellat autem omnem filium quem recipit;« locus hic lacrymabiliter elefantie a Deo lepra cepit flagellari. Quo morbo, quod lacrymosum est, domnus etiam abbas Regenoldus percussus, loci huius regimen, prout poterat, anno fere integro post hec regebat, secrete in cella conuersans, a fratrum conuentu semotus. Tandem comite Arnulfo, morbi huius causa, locum hunc, uisitatione soluta, uitante, compulsus est monasterio exire, et in loco supra iam a me memorato, uuachimuillare dictum, secedere. Ante autem regimen animarum sibi commissarum, ipso comite iubente, fratribusque  in unum, ob hoc ipsum, collectis, cum eorum uoluntate Adalolpho, superius iam nominato, et eiusdem monasterii monacho, commisit die solemni sacratissime Cene anno 941, natiuitatis Dominice, que contigerat tunc II Iduum aprilis dies uII idus earumdem uentura paschali solemnitate. Ante hec quod supra memoria excidit, Wicfridus, Taruenne ciuitatis presul, a seculo decessit, anno Domini 959, XIu Kalendas Nouembris. Dauid Corbeie monachus, in episcopatu successit. Adalolphus autem satis sollicitus erat de commissa sibi congregatione, non tamen abbatis consecratus ordinatione; ingeniose siquidem comite factitante, quod post claruit in subsequenti opere, ut nepoti suo Hildebrando supradicto locum hunc facilius iterato posset condonare.  Quo in tempore comes isdem eumdem domnum Adalolphum cum exeniis ad regem trans mare direxit Anglorum. Quo iam trans mare delato, Odoldus supra memoratus, noster decanus, de partibus citra Rhenum positis, ubi uindemiare fuerat missus, cum uina uII uasorum est reuersus. Aduenerat autem hoc in tempore comes et abbas Arnulfus in hoc ipso Sithiu monasterio, et filius eius Balduinus, iuuentutis flore honestissimus, cum coniuge nuperrime desponsata, nomine Mathilda, Saxonici generis equali nobilitate conspicua. Que in primo eius in hoc monasterio ingressa, cortinam quamdam inuise magnitudinis, precipuique operis, huic loco concessit, uariorum colorum adornatam tabulis [qua usque utitur ecclesia ista pro uelo quadragesimali]. Mittens  autem comes Arnulfus, precepit uinum supra memoratum suscipi et suis usibus reseruari. Dedit uero in recompensatione fratribus eiusdem monasterii ecclesiam quamdam Tetresse dictam, ne raptoris incurrisse uideretur notam; quam tradidit II Kalendas Decembris, die festiuitatis sancti Andree. Isti sunt testes: Balduinus, filius eius, consentiens, Odoldus decanus, Hemfridus prepositus, Engelandus, Drothwinus, Grimbaldus monachi, Arnulfus, nepos ipsius comitis; Rodulfus, pretor urbanus; Euehardus, aduocatus; Egelbodo fidei creditores. Folquinus, leuita et monachus, subscripsit. Post hoc autem, adueniente natiuitatis Christi die, prefatus comes Balduinus, morbo, quem medici uariolam uocant, cepit egrotare, tristemque nobis festum  sua reddidit incommoditate. Die autem kalendarum Ianuariarum, quo celebrantur octaue natiuitatis Dominice, quod lacrymosum est etiam dicere, cursum presentis finiuit uite Erat autem uidere cuncto populo utriusque sexus et diuerse etatis dolorem intolerabilem et pene antea inuisum. Sepultus est autem in hoc ipso monasterio, in medio beati patris Bertini requietionis templo, anno natiuitatis Christi 961, indictione Iu, regnante Lothario rege anno uIII. Reuertente autem domno Adalolpho de partibus quibus missus fuerat, iterum inquisitio et electio de abbate futuro cepit uentilari. Mittens autem comes  Arnulfus, direxit post Hildebrandum, supra memoratum abbatem et nepotem suum, et ei iterato hunc commendauit locum, quem et hactenus, miseratione Dei, regit, qui est annus supramemoratus Dominice natiuitatis 961.

Quod facile erat fieri quoniam a monachis cenobii huius, ob uite prolestatem, non modice amabatur. Et ita patet quod Adalolphus, iam dicti cenobii monachus, cessit uoluntati comitis sepe dicti, cum uix anno unico administrasset. Et postmodum, Hildebrandi abbatis nostri reassumpti regiminis anno III. eius auunculus Arnulphus, quondam comes Flandrarum et abbas, ut supra ostensum est, compleuit officium uite sepultus in Blandinio.

LXXXI. Expleui iam, auxiliante Domino, que  iusseras, domne et beatissime, necnon et amantissime pater, Adalolphe, comprehendens in uno codice traditiones fidelium cum chartis earum, necnon et gesta abbatum ab ipso primo loci huius structore domno Bertino abbate, usque ad ultimum, qui nunc preest nostre etatis tempore. Frater autem in ipsa ueritate, teste me, nichil hic aliud scripsisse quod in exemplariis antiquorum potui reperire, aut strenuis uiris narrantibus agnoscere. Si qui autem me inuidiose uoluerint dilaniare, obsecro paternitatis sue refrenentur fauore. Reliquas uero chartas per diuersorum ministeriorum officio deputatas curaui separatim inscribere, ut quod unicuique ministerio distributum erat, faciliori inquisitione posset inquirens indagare. Subscripsi  etiam per ordinem fratrum nostrorum nomina, quos ego iuuenculus et pene ultimus, recordor in hoc monasterio regulari uixisse uita.

Domnus abbas Hildebrandus, Odoldus decanus; Ingelandus, uuinetmarus, Grimbaldus, domnus abbas Regenoldus, Grunwaldus, Benedictus, Rikelmus, Drotwinus, Hemfridus, Adalolphus, Roduinus, Signinus, Galandus, Liodricus, Odarius, Erembaldus, Suauinus, Adalgisus, uuluricus, Sigebaldus, Engelandus, Sigelmus, Aldgerus, uuago, Folquinus, Idelbaldus, Adalsige, Adalardus, Matfridus, Amarlandus, Heremarus, Grimbaldus, Heimericus, Euerardus, Liuzo, Eueroldus, Legenfridus, Tiozo, uulfandus, Reingerus, Nidgrimus, Humfridus, Folcarus, Regenerus.



LXXXII. Dehinc sequuntur charte testantes uillas eleemosyne.


Hic etiam uillulas ad eleemosyne ministerium a fidelibus contraditas, non meo parcens labori, sed monasterii prospiciens utilitati, cum chartis suis, scribere aggrediar: memini namque me hoc ipsum promisisse, cum Guntberti mentionem sub Fridogiso fecissem abbate. Igitur que scribenda sunt pene omnia ipsius Guntberti et patris sui Goiberti sunt largitione tradita; construxerat autem isdem Goibertus in proprietate sua, sicut longe superius dixi, cellulam quamdam in honore Domini Saluatoris in loco nuncupante Stenetland; ad quam maximam  hereditatis sue partem delegauerat, et hanc eamdem cellam ad sanctum Bertinum pro parte filii sui Guntberti quem in eodem monasterio monachum fecerat, sub perpetua firmitate condonauit. Prima autem chartarum de uillis, quas ad eamdem cellam tradidit nobiscum, habetur de Curmontium, que in ordine scriptionis prima erit subsequentium.



LXXXIII. Traditio Goiberti de Curmontium, tempore Fridogisi abbatis.

 »Domno uenerabili in Christo patri Fridogiso, abbati de monasterio Sithiu, ubi duo agii, Audomarus uidelicet una cum beato Bertino, Christi Domini confessores, in corpore repausant. Ego, in Dei nomine, Goibertus, una cum filio meo  Guntberto, pariter traditores, per hanc epistolam traditionis donamus uobis spontanea uoluntate quidquid habere uel dominare uisi sumus in loco qui dicitur Curmontium, in pago Bononensi, super fluuium Ediuinia: id est, mansum et casam capitalem superpositam, cum alia castitia, uel edificia ibidem pertinentia, maiora uel minora; una cum terris arabilibus, pratis, pascuis, concidis, communiis, peruiis legitimis, et wadriscapis; omnia in omnibus, rem inexquisitam, totum ad integrum; et insuper mancipia X, his nominibus: Ellefridum, Odbertum, Gerwaldum, uuerembaldum cum infantibus suis II, Hildewif cum infantibus suis II. Hec omnia superius denominata ad sepulcrum sancti Bertini legaliter coram testibus tradimus, ea scilicet conditione  quatenus post nos in eodem loco Domino famulantes hoc, ad specialem consolationem supra suum debitum habeant. Quod si quisquam de rectoribus predicti monasterii hoc ab eis auferre, propter maliuolentiam, uel inde debitum eorum supplere uoluerit, tunc omnimodis, absque ulla contradictione, ad nostros legitimos heredes reuertere debeat, et ut ego Guntbertus, propter hoc donum, quandiu, Domino annuente, uixero, inter ipsos monachos plenissimum debitum habeam. Quod si contigerit, ut sepe euenit, ut, propter inuidiam uel auaritiam prepositorum, de iam dicto monasterio egressus fuero, tunc, absque ulla contradictione, iterum hereditatem meam recipiam. Et ista hereditatula parua uolumus ut ad ecclesiam Domini Saluatoris  in Steneland deseruiat. Si quis uero, quod futurum esse non credimus, quod ullus de heredibus uel proheredibus nostris, si ista cautio firma perdurauerit, uel quelibet opposita aut extranea persona, contra hanc traditionem nostram deuotissimam uenire presumpserit, uel infringere tentauerit, iram ipsius Domini Saluatoris Dei omnipotentis incurrat, et sanctorum eius; et insuper distringente fisco, auri uncias X, argento pondera XX, coactus, exsoluat, et quod repetit euindicare non ualeat; sed presens traditio omni tempore firmissima permaneat, cum stipulatione subnixa.

»Actum Sithiu monasterio, in mense Augusti  anno XuIII imperii Ludouici, piissimi Augusti.

»Ego Goibertus hanc traditionem a me factam recognosco.

»Signum Guntberti, filii sui, qui hanc traditionem pariter fecit firmauitque.

»Signum Gabrielis, signum Riquionis, signum Egedbodonis.

»Ego uuinebertus, sacerdos et monachus, scripsi et subscripsi.«

LXXXIu. Dederunt et Steneland basilicam in honore Domini Saluatoris, et unde ipsa basilica dotata esse uidetur, et aliam partem hereditatis, mansis, castitiis, mobilibus, immobilibus, ad integrum; preter mancipia, que ingenua dimittere cupiunt in eleemosyna patris Thiodberti et matris  Bertrude et filii Guntberti, ut inde annuale celebrent in eleemosyna fratribus et pauperibus. Et ista basilica de curso  cum clericis ac luminaria custodita sit, sicut coram Domino Saluatore, in die iudicii, ratio sit ante tribunal Christi. Et illud parum in ipso Steneland et Ricoluengahem, quidquid ego et Hlotildis ac Heremarus delegauerunt usque ad bunaria LX, totum ad integrum pertinens et seruiens ad basilicam Domini Saluatoris.

LXXXu. Anno natiuitatis 826 hunc breuem fecit Goibertus, quando matrem suam Bertrudam duxit Romam et Gundbertum filium suum, et ibi eum sancto Petro obtulit; et papa Eugenius eum ibi clericauit et confirmauit.

 »Omnem substantiam nostram misimus in  manus bonorum hominum, tam in terris quam in mancipiis, peculiis, presidiis, mobilibus, et immobilibus, omnia et ex omnibus, totum ad integrum: in eo tenore, ut, si mihi contigerit finis meus in itinere quo pergere dispono in partibus Rome, orationis causa, ut ita fecissent, sicut ego illis disposui, in eleemosyna mea et patris mei et matris et filii mei. In primis illam hereditatem in Embriaco, ad sanctum Audomarum. Et illam in Curmontis et in Humbaldingahem: illum puero, pro hereditate, Guntberto et mancipia XX, si reuertitur in patriam; si non uenerit, tunc illud in Curmontis ad sanctum Bertinum, ad opus fratrum, in mea eleemosyna, unde consolationem habeant extra debitum suum, et nullus abbas potestatem habeat illis abstrahere; ut  offerant pro me et filio et patre meo uel matre, et missas uel psalmos celebrent. Et Euerwinus et Lothwinus illas res prouideant quidquid laborare possunt ad opus fratrum; post finem illorum, ille cui decanus iusserit. Et uaccas X, berbicas L, porcos Xu, boues Iu. Et illud in Humbaldingahem datur Iedone propinquo meo. Si ille puer reuertitur, habeat tunc illud in Hethenesberg, illam hereditatem quam ibidem comparauit, per totum habeat Ieiodo; sin autem, tunc uendantur in meis propinquis et detur pretium presbyteris ut missas canant pro nobis et seruis Dei et ancillis, ut offerant pro nobis. Et in  Tathingahem iillum  mariscum, et in Ganape, nepoti meo Heremaro; et in Muldelhem ad sanctum Audomarum, pro loco illius pueri, et mancipia uI; et illum alodem in Aganesberga, et in Selis illum pratum, et in uostringe illum bunarium per omnia uendantur, et detur pretium in eleemosyna nostra. Reliqua omnia tradantur ad sanctum Bertinum in nostra eleemosyna.«



LXXXuI. Charta Goiberti de dote basilice Domini Saluatoris in Steneland.

 »Si aliquid de rebus nostris locis sanctorum uel in substantia pauperum conferimus, hoc nobis procul dubio in eterna beatitudine retribuere confidimus. Idcirco enim, in Dei nomine, Goibertus, dono ad basilicam que est constructa in  loco nuncupante Sanctum Saluatoris, siue Steneland, in honore Domini Dei nostri et Saluatoris Iesu Christi, nec non et sancte Dei genitricis Marie et sancti Petri apostoli, necnon et aliorum multorum sanctorum, donatumque in perpetuum esse uolo, in loco nuncupante super Ennena, Araca, mansum I, et bunaria II; et inter Henrikingahem et Lonastingahem bunaria XIII, et iornalia III et dimidium; et in alio loco, cuius uocabulum est Hiddigareta, et Marisca, bunaria XIu. Sunt simul bunaria XXX, cum peruiis et wadriscapis, et mancipiis uI, his nominibus: Erkembaldum, Morellum, Euonem, Ostorbertum, Foleboldum, Winebardum, cum peculiari eorum. Hec omnia, sicut superius dictum est, in presenti ad ipsum locum sanctum iam ante dictum,  ut custodes eiusdem ecclesie hoc habeant, teneant atque possideant, uel quidquid exinde facere uoluerint libere in omnibus, Christo eidem regente, Ecclesie perfruantur arbitrio. Si quis uero, quod minime esse credo, si ego ipse, aut aliquis de heredibus aut proheredibus meis, qui contra hanc epistolam traditionis aliquam calumniam generare presumpserit, in primis iram Dei omnipotentis incurrat, et insuper inferat, distringente fisco, auri libras C, argenti pondera CCC, coactus, exsoluat; et quod repetit nichil reuindicare ualeat, sed hec traditio firma permaneat, cum stipulatione subnixa.

»Actum in eadem basilica ante altare.

»Data uI Idus Nouembris, anno Xu domni Ludouici imperatoris.

 »Signum Goiberti, qui hanc traditionem fieri rogauit.

»Signum Guntberti, filii eius consentientis. Signum Heremari, nepotis eius, consentientis. Signum uurascolfi. Signum Witolfi.

»Ratlandus, presbyter, scripsit et subscripsit.«



LXXXuII. De morte Guiberti.

. Anno Domini 838, incarnationis Domini, XuI Kalendas Maii, Iu ferias, hebdomada II Pasche, quando in monasterio sancti Audomari in monte Goibertus infirmatus fuit, suadente filio suo Guntberto, dimisit Xu mancipia ingenua ad basilicam  Domini Saluatoris in Steneland, sub sensu luminario, ad denarios Iu. Anno eodem post hec, in mense Nouembrio, cum infirmatus sensisset appropinquare diem obitus sui, descripsit ipse propria manu, in tabulis ceratis que exterius celate erant barbulis crassi piscis, et subtus deaurate erant, qualiter suas res manu tertii sui disponerent, Iu Nonas Nouembris, II feria, isto modo: »In Humbaldingahem et Embreka, et Hettesnamont, ad opus Guntberti filii mei. In Ostringa bunarium I ipsi Guntberto. In Ganape, Trudlinde. In Winingahem, Bertrude; excepto manso quem ad ecclesiam in Steneland tradidi. In Middelhem, ad sanctum Audomarum. In Anineshem, Folbaldo, et illud pratum quod habui in Selem. In Fraxerias, in Frandris, totam hereditatem  nepoti meo. Ad Sanctum Saluatorem, petrariam illam quam habui iuxta Scammis; mancipia quoque Xu ad eamdem ecclesiam dimittere uolo ad denarios Iu.« Iussit quoque recitari coram se et amicis suis ipsum breuem, II nonas Nouembris. Pridie ante obitum suum, dimisit quoque Iu mancipia ad Steneland ingenua. Sequenti quoque die, priusquam obiret, claues basilice ipsius omniumque aliarum officinarum in manus filii sui Guntberti tradidit et commendauit, dicens: »His omnibus, fili, te superstitem confirmo, quatenus et Dei hanc domum meamque ac antecessorum meorum etiam et tuam eleemosynam, dum aduixeris, congrua cura custodias.« Quibus dictis, requieuit in Domino anima et corpore, ac obiit Nonis Nouembris, Iu feria uesperascente.  Postera die portantes corpus Guiberti ad monasterium Sithiu sepelierunt in basilica sancti Bertini, coram altare Domini Saluatoris et crucifixi.



LXXXuIII. Priuilegium Adalardi abbatis de cella Domini Saluatoris in Steneland.

 »Quecunque rectores Ecclesiarum Deum timentibus et amantibus ad uota annuerint, in his procul dubio Dei se uoluntatem implere non dubitant. Idcirco ego, in Dei nomine, Adalardus, abbas monasterii sancti Petri, uocabulo Sithiu, ubi sancti Domini Audomarus Bertinusque requiescunt, notum esse uolo sancte Ecclesie Deicolis presentibus atque futuris, quia fidelis Dei ipsiusque sancti loci, et noster, Guntbertus, paruitatem nostram petiit, ut traditionem patris sui Goiberti ac suam de  cella Domini Saluatoris in Steneland, siue Sancti Saluatoris, nostro etiam testamento confirmaremus. Cuius uoluntati et petitioni libentissime annuentes, ob suam patrisque sui prescripti circa predictum sanctum cenobium deuotionem et plurimam utilitatem, statuimus uice Dei et sanctorum eius, ut sicut testamentum iam dicte traditionis resonat, absque ullius contrarietate res ipse ad ipsorum predecessorumque suorum eleemosynam peragendam perpetualiter maneant; ipseque Guntbertus, quandiu, Christo annuente, uixerit, ipsarum procurationem et potestatem ad opus monasterii Sithiu habeat; qui, si citius uitam finierit, quem ipse probauerit uel elegerit in prouisione suscipiat. Utque secundum  chartas traditionem sic inconuulse maneant, eas nominatim exprimimus, scilicet: in ipso Steneland, in Ricoluingahem, in Hisdonne cum mancipiis, in Henrikingahem siue Milhem, et alio Henrikingahem, cum Trudbaldo et luminariis in eius ministerio; in Ebresingahem, in Winingahem, in Curmontium, in Siningahem, et in Istem; in Hokingahem, in Hostede, in Lampanesse, in Simpiaco, in Burthem, in Reka, in Strate; in Hemmawic, terra Frawiui; in Kilciaco cum Odlando fabro, in Etesnasberg; in monasterio mansum hortumque; in Ariaco similiter; in Tarwana mansum; in Quentwico similiter, quolibet ingenio attracte, uel nostro adminiculo augmentate, et queque in postmodum Dei clementia addiderit. Item in Kessiaco, Sperdia, uuesarmio,  uostringe, Tingiaco, uuilere, Mellingasele, Loclesse, Loninstagahem, precariam Landberti, Adalgeri, Hildberti; in Gruonoberg syluam cum terra; in Dagmaringahem, tam ipso Guntberto uiuente, quam post obitum eius, inconuulse maneant, sicut hodie illic pertinere noscuntur. Moneo etiam et contestor, per ipsum Dominum Saluatorem, omnes rectores huius cenobii presentes futurosque nec hoc nostre auctoritatis testamentum malignitate qualibet infringere quantumlibet moliantur. At si quisquam fecerit, impreco contra eum Deum omnipotentem omnesque sanctos eius ultores, una cum animabus Deo deuotis, qui has illi res contulerunt. Ut autem huius testamenti firmitas perfecte roboretur, manu propria subscripsimus, et reuerentissimum episcopum nostrum  Humfridum subscriptione sua roborare rogauimus.

»Actum Aria monasterio, uI Kalendas Aprilis, anno incarnationis Domini 856, et bissextili ascensu I, indictione u, ac embolismo, sabbato ante medium quadragesime, anno XuII, regnante domno Carolo, cum fratre Ludouico ac nepote Lothario.

»Ego Adalardus, abbas, propria manu firmaui.

»Ego Humeridus, episcopus, hoc testamentum propria manu firmaui.

»Ego ipse, in Dei nomine, Guntbertus, peccator, iubente domno abbate Adalardo et annuente precibus meis, una cum uenerabili episcopo Humfrido, subscripsi.«



LXXXIX. Priuilegium Caroli regis de cella Domini Saluatoris in Steneland.


 »In nomine sancte et indiuidue Trinitatis. Carolus, gratia Dei, rex. Debitores nos regia excellentia nouimus, ut seruorum Dei deuotis constitutionibus et firmitatem et defensionem adhibeamus; idque nobis uitam et futuram beatitudinem profuturum non dubitamus. Nouerint igitur omnes fideles sancte Dei Ecclesie et nostri presentes atque futuri, quia uenerabilis uir Humfridus, episcopus et abbas, nostram petiit sublimitatem de cellulis quibusdam in diecesi sua, scilicet in loco nuncupato Sancti Saluatoris, siue Steneland, quam in honore Domini Dei Saluatoris Iesu Christi uenerabilis matrona Bertruda, una cum filio Goiberto, in  dote sua statuit, Romam pergens, ibidemque uitam finiens, et nepoti Guntberto, filio Goiberti, qui adhuc superest, conseruandam, et ad Dei seruitium augmentandam deputari uoluerunt. Sed et in alio loco, in insula super Agnionam, iuxta monasterium Sancti Bertini, quam memoratus Gundbertus per ordinationem et adiutorium prescripti uenerabilis episcopi, perque aliorum sui propinquorum et amicorum solatium, ad ipsius Domini Saluatoris famulatum optare contendit, adhuc pene omnibus necessariis expertem, ut ipsa loca sancta, cum rebus paruulis appendentibus, regio statuto et defensione roboraremus. Proinde, uice Dei, decernimus firmamusque, et per futura tempora etiam diuina coniuratione constringimus, ut hec loca sancta ad honorem  Domini Saluatoris nostri Iesu Christi una gubernatione inseparabiliter hereant, et in eis Deo Saluatori famulantes optata quiete fruantur, nichil contrarietatis uel a prelatis Ecclesie, uel a seculari potentia sustinentes; resque a prefatis Bertruda, Goiberto, Guntberto, Deo Saluatori dicate, uel undecunque augmentate, et, Dei gratia, augmentande, nil omnino presentibus futurisque temporibus cuiquam persone uel dignitati exsoluant, ulla occasione, quamuis ualde necessaria iudicetur, nisi uictum uestitumque ibidem Deo seruientium, et luminaria cere oleique relictis sanctis, et necessariis restaurationis, ac, pro facultate, cura pauperum hospitumque, et, omni studio prefatorum, annuam commemorationem in eleemosyna seruis Dei  et pauperibus; et cum omni integritate et appenditiis suorum locorum, tam in terris quam in mancipiis, rebusque inexquisitis, sicut nunc possidentur, sine aliqua substractione uel diminutione, memoratus Dei fidelis et noster orator Guntbertus clericusque sancti Petri apostoli ab Eugenio papa tonsus, omni tempore uite sue his sanctis locis custos, cum summa quiete, sine cuiuslibet maleuolentie perturbatione maneant; et, post eum, quem in famulatu Domini Saluatoris a se enutritum probauerit dignum et optimum; et deinceps, omni tempore perpetualiter sancto conuentu hoc conseruetur. Successoresque nostros rogamus, per ipsum Dominum Saluatorem contestamur, ut hoc preceptum nostrum nulla machinatione in aliquo conuelli patiantur,  sed potius ipsi firmissime roborent. Ut autem hec precellentie nostre confirmatio perpetuum in Dei nomine obtineat uigorem, annulo nostro subter eam iussimus sigillari.

»Data uIII kalendas Augusti, anno XXuII Caroli regis.

»Andater, notarius, ad uicem Gauzlini, recognouit et subscripsit.«



XC. Breuis de substantia et censu et dispensa Domini Saluatoris, quando Hilduinus abbas iniuste Kalendis Septembris, a manibus Guntberti omnia abstulit, anno Domini 868.

De ministerio ecclesiastico Domini Saluatoris. Sunt  ibi capse Iu, auro argentoque parate; cruces III; calix I, cum patena argentea; turibulum eneum I. Pendunt ibi calices III; armille Iu in funibus, cloccarum auro argentoque parate.

De uestitu. Pallei Iu, palla linea I, corporalia II, cinctoria III, alba I, casule II, stola I, succinctorium auro paratum I, dalmatica diaconalis I.

De libris. Missale I, lectionarium I, antiphonarium I, Omeliaria III, Regum I, Baptisterium I, Omelie Gregorii, Epistole Pauli, Genesis, Prophetarum.

Ad basilicam Domini Saluatoris, in porta, sunt de tera arabili bunaria LXu, de prato bunaria XX; de sylua saginacia, faginina, bunaria XX; de minuta bunarria Xu. Sunt seruientes inter uiros et feminas XIX, qui inter omnes non habent nisi mansos uII per bumaria  XII. Sunt mancipia XIu: uaccarius habet bunaria Iu; berbicarius bunaria III.

In Curmontium, inter terram cultam et incultam, bunaria L; mancipia uIII. Ad luminaria et fabricationem, et tecturam et emendationem ecclesie, et incensum, inter Steneland et Winningahem, sunt bunaria inter terram et syluam XX. In Triaco et terra Trudbaldi; in Henrikingahem et Reka; in marisco, quod ipse Goibertus ad altare tradidit, bunaria XXuI. In Kilciaco, quod datum est in eleemosyna Edeberge, pro quo in annuali eius XII pauperes pascuntur. Item in Sethliaco et Campanias bunaria XuIII, quod datum est in eleemosyna Trudlinde pro qua in annuali eius C pauperes pascuntur. In Quintuico mansum I. Item luminaria pro Goiberto et Guntberto, et Trudlinda et  Riquione, de quibus inter censum et luminare debet uenire libra I, solidi u, ad eleemosynam faciendam et clericorum necessitatem. In Hammauinc marisco, mansum I quem dedit Adalardus abbas, unde uenit solidi X. In Simpiaco, bunaria XII, que tradidit Zoppo pro libris u argenti, unde deberent uenit solidi III; Sedneuersingahem, quod dedit Liodricus, bunarios XuIII, inde debent pense III. Item sylua in Gruonoberg, cum terra in Dagmaringahem, quam concessit Adalardus abbas, unde ueniunt solidi II. De luminaribus, de ministerio Trudbaldi, unde ueniunt solidi uIII. De horto in insula solidi Xu. Summa, libre II. De precariis ueniunt solidi II, denarii uI; de sale modiola X. Item que annuatim ex  his rebus expendebantur ad luminaria, cera, oleum, pinguedo, et uniuerse necessitates in sanctuario Dei. Clerici uIII pascebantur, uestiebantur nonis nouembris, in annuale Goiberti, fratribus de farina nitida modia u; de farina ad dispensam famulis et pauperibus modia II; de ceruisia modia III. De firmaticis pensam I. Ad pisces solidi u. De pinguedine sextarii. De melle sextarius magnus I. De  uncia I. De cimino uncia I. Inter cinnamomum et gallingar et cariofilo uncia I. De uino modia uII aut uIII. Ad Montem modium I. De cera libre III. uI idus Nouembris, in dedicatione ecclesie, ad opus fratrum et hospitum, de farina nitida modii u; de ceruisia modii  Xu; inter hospites, et pauperes, de formaticis pensum II dimidium, frinsingas Iu; ad pauperes CCCLXu, de farina grossa quantum necesse est; ad pisces solidi u, de uino modii uII, pullos Xu. uI Kalendas Ianuarii fratribus de uino modius I; idibus Ianuarii similiter, Xu Kalendas Martii similiter, et pauperes C; de farina grossa modii II; de ceruisia modius I cum compasse. Nonis Martii modius I pauperibus, ut supra. In octauis Pasche uel in Pascha annotina modium I pauperibus, ut supra. Iu nonas Maii modius I pauperibus, ut supra. uI idus Maii modius I pauperibus, ut supra. Idibus Iulii modius I pauperibus, ut supra. uIII Idus Augusti modius I pauperibus, ut supra. Idibus Septembris modius. I pauperibus, ut supra. Iu Nonas Octobris calices II  pauperibus, ut supra. Initio musti modius I. Odlandus faber habet in Kessiaco quantum Adalardus concessit de terra mala, bunarii L, mancipium nullum; Bernardus, aduocatus, habet in uostringe terram quam tradidit Goibertus bunaria L, mancipium nullum.

De uaccariis. Ratwinus habet, inter iuniores et seniores, uaccas uII; cum uitulis lactantes II; uacuas III; iuuencas triennales III. Debet pensas. Sunt inter totum capita XX. Berbicas  uodel habet ouiculas lactantes L; uacuas XXIII; multones XIII; agnellos L. Sunt inter totum capita CXXXuI. In Curmontium Huobbes habet multones XIII; annales uIII; ouiculas lactantes XXXuI; uacuas XIu, agnelli XXXuI. Sunt inter totum capita CuI: debet pensas XXX. In Steneland  sunt porci, inter maiores et minores XXX; sunt boues II ad occidendum, pulli XII, anates III. Sunt ibi de spelta supra sementiam benne Xu; de baliarcho carrade XXX, de auena carrade Xu, de hordeo carrade II, de feno carrade XXXu. Sunt inter boues et uaccas, et berbicas et porcos capita CCC. Post hec, ego Guntbertus, in mense Iunio, anno sequenti, tabulas II marmoris purpurei ualentes libras Iu, dalmaticam subdiaconalem, armillam ad cloccam habentem argenti solidos u, quaterniones diuersos ueteris Testamenti obtuli Domino Saluatori. Dedi item denarios uIII in Bononia ad materiamen altaris.

XCI. . »Anno Domini 868 et anno  regni Caroli regis XXuIII  , uI Kalendas Augusti, Guntberto Romam ire disponente, in uuebrante uilla episcopali, in solario, in manus domni Humfridi episcopi, Unigmari comitis, Meionis, Odberti, dederunt Berhardus et Erkembaldus tertiimanus, uice Asbaldi patris sui, in Humbaldingahem et in Embrica, in pago Taruennensi, quidquid ibidem Goibertus habuit et ut filio suo Guntberto condonarent, precepit manutertiis; et Heremarus, post illos, Folkramno et Asbaldo reddidit, ut, si Guntbertus reuerteretur, sicuti iussisset, facerent; si autem non reuerteretur, sicut per missum suum mandaret manutertii facerent in sua et patris eleemosyna, sicut coram Deo rationem reddituri.

»Actum est anno episcopatus Humfridi episcopi  XIII, ipso etiam pariter Romam ire disponente.

»Signum Fardulfi, aduocati. Signum Grimbaldi, senioris. Signum Bertlandi. Signum Brunsteni.

»In Dei nomine ego Guntbertus, peccator, presbyter, iturus Romam, ad Dominum meum sanctum Petrum, cui ab infantia traditus fui, ibidemque clericatus, rogans et contestans per Dominum ut hec perficiantur ita, propria manu scripsi, infirmus capite ualde et oculis, et subscripsi.



XCII. De terra Humbertusin, in pago Beluacensi, sancto Bertino data.

»Notum sit omnibus fidelibus, quod temporibus Hugonis regis, patris Rodberti regis, et temporibus Abbatis Unalteri cenobii sancti Bertini habuit sanctus  Bertinus quamdam terram in pago Beluacensi, dictam Humbertusin, super fluuiolum Tera, super quam prepositus erat quidam monachus Milo, nomine quidem, sancti Bertini, archidiaconus Ecclesie Taruanensis, qui, seculari pompe nimis inseruiens, et propter hoc eidem Dei fidelitatem negligens, accepta pecunia, Rainardo de Baledin ipsam terram dedit, ea scilicet conditione, ut omni anno, pro censu CC solidos Beluacensis monete persolueret, quoad uiueret. Hoc autem debitum quoad uixit, per quemdam Ioannem, eiusdem terre nostre inhabitatorem, IX Septembris, in festiuitate sancti Bertini, transmisit.«


Cetera desunt in codice.




ANNO DOMINI DCCCCLXuII.
GUNZO GRAMMATICUS DIACONUS NOuARIENSIS.





NOTITIA HISTORICA IN GUNZONEM




I.


Gunzon était un nom assez commun en France et les pays uoisins au Xe siècle. On a déià uu paraître un Gunzon, diacre de l'église de Nouarre, dont il y a une lettre à Atton, éuêque de uerceil. Orderic. uital  nous fait connaître un autre Gunzon, prêtre en Lorraine, sur qui s'opéra un miracle éclatant par l'intercession de saint Iosse, après la découuerte de son corps, en 977. On trouue aussi un troisième Gunzon , abbé de Sainte-Colombe à Sens, sous le règne de Hugues Capet. Enfin un écrit du même siècle, sur des matières grammaticales , nous présente un quatrième Gunzon, qui en est l'auteur, et à qui pour cette raison nous auons cru pouuoir donner le titre de Grammairien.

uoilà, ce semble, et au premier coup d'eil, quatre Gunzon différents l'un de l'autre. Mais, si l'on y regarde de plus près et que l'on approfondisse leur  histoire, il en résultera peut-être que ces quatre personnages, distingués en apparence par leurs caractères extérieurs, se réduisent réellement à deux. Il est hors de contestation que la diuersité d'état et la uariété de résidence ne sont pas seules des raisons suffisantes pour diuiser ou multiplier les personnes en qui elles se rencontrent. C'est ce dont on a la preuue sans réplique en la personne de saint Iérôme et celle de Didier, prêtre d'Aquitaine.

Sur ce principe, il peut aisément se faire que Gunzon, diacre de l'église de Nouarre, soit le même que Gunzon, prêtre en Lorraine, et que ce prêtre soit auteur de l'écrit dont on a parlé, et par conséquent le même que Gunzon le Grammairien. Il ne s'agit plus que de preuues pour montrer que ces diuers caractères peuuent se trouuer réunis dans la même personne.

D'abord on ne peut pas douter de celle qui se prend de la conuenance des temps. C'était uers le milieu de  ce siecle que Gunzon exerçait le diaconat dans l'église de Nouarre. Ce fut quelques années après que l'écrit en question fut composé; et le prêtre Gunzon uiuait encore en 977, sans doute dans un âge auancé.

Autant les différentes époques qu'on uient d'indiquer conuiennent à une même personne, autant lui conuient aussi la uariété de résidence. Gunzon le Grammairien nous apprend lui-même que le roi Otton Ier l'appela d'Italie dans ses Etats, dont la Lorraine faisait alors partie. Ce qu'il dit de l'utilité de cette transmigration, et les liures qu'il porta auec lui, nous donnent à connaître le uéritable suiet de son changement de résidence. Il n'y a qu'à rappeler ici la soigneuse attention qu'auait Brunon, frère d'Otton, d'attirer à sa cour, des pays éloignés comme des autres, tous les sauants dont il entendait parler.  On ne peut raisonnnablement douter que Gunzon n'ait été de ce nombre. De ce fait ainsi établi en résulte un autre, c'est-à-dire que ce Gunzon appelé d'Italie à la cour d'Otton est uraisemblablement le même que le diacre de Nouarre, qui passait dès lors pour auoir tant d'érudition, que le sauant Atton, éuêque de uerceil, auait recours à ses lumières.

Cette uraisemblance reçoit une nouuelle force de ce que dit notre grammairien touchant ce qu'on mit en usage pour le tirer d'Italie. Le roi Otton, dit-il, fit souuent solliciter les princes régnants afin que ie uinsse dans ses Etats. Mais comme ie n'étais pas tellement sous leur domination ni d'ailleurs d'une condition si basse qu'on pût m'y contraindre, il prit le parti de m'en prier; et ie lui promis de uenir. De sorte, aioute-t-il, que ie sortis auec lui d'Italie, et que ie suis effectiuement uenu. Toutes ces circonstances conuiennent parfaitement à un ecclésiastique, et  supposent même que Gunzon n'était que régnicole à l'égard de l'Italie. Ceci est à remarquer pour notre dessein, comme on ua le uoir par la suite.

L'histoire ne nous instruit pas de tous les éuénements de la uie de Gunzon depuis qu'il eut passé à la cour d'Otton. Mais la uraisemblance doit suppléer à ce défaut. Il y a tout lieu de croire que Brunon, ayant tiré de ce sauant diacre les secours littéraires qu'il s'était proposés, l'éleua au sacerdoce et lui donna quelque bénéfice en Lorraine, dont il était duc, quoique en même temps archeuêque de Cologne. L'entreprise que fit ce prince de policer et ciuiliser les Lorrains demandait qu'il plaçât parmi eux des personnes capables de l'aider dans l'exécution de son dessein. Gunzon, qui auait du sauoir et une bibliothèque riche pour le temps, était fort propre à y réussir. Suiuant ce plan, qui est tout naturel et trace sur ce qui se passa alors, il ne doit point paraître extraordinaire que la même personne qui était reuêtue  du diaconat en Italie soit éleuée au sacerdoce en Lorraine. Pareille chose arriue communément, ou, pour mieux dire, se fait tous les iours.

Après auoir prouué que Gunzon le Grammairien est le même que le diacre et le prêtre de même nom et du même temps, il n'est pas possible de montrer la même chose à l'égard de Gunzon ou Guncion, abbé de Sainte-Colombe à Sens. Le sauant M. l'abbé le Beuf , à qui l'opinion contraire a paru probable, n'a pas fait attention à deux raisons presque inuincibles, qui suffisent seules pour la renuerser, ou plutôt qui ne permettent pas qu'on l'établisse. Il est constant, d'une part, que Gunzon le Grammairien ne fut iamais moine tel qu'était l'abbé de Sainte-Colombe. C'est ce qui est uisible non-seulement par ce qu'on uient de rapporter des éuénements de sa uie, mais encore par diuers endroits de  son propre ouurage, dans lesquels, uoulant montrer le mépris qu'il faisait du moine de Saint-Gal, contre lequel il écrit, il le désigne par cette dénomination humiliante: ce froqué, cucullatus, qui équiuaut à cet autre: ce moine bourru. Ce n'est pas là assurément le langage d'un écriuain qui aurait été moine lui-même. D'ailleurs les temps ne conuiennent point. La dispute de notre grammairien arriua, et son écrit, en conséquence, fut fait auant 960; au lieu que l'abbé de Sainte-Colombe, n'ayant commencé à se faire connaître que sous le régne de Hugues Capet, uers 988, uiuait encore sous celui de Henri Ier, son PETIT-fils, au moins uers 1027, lorsqu'il y auait déià longtemps que Gunzon le Grammairien n'était plus au monde. On n'en peut douter, puisqu'au temps de sa dispute il approchait déià de la uieillesse.

Il y a quelques preuues que ce grammairien était Français de nation et né en France. On a uu plus haut qu'il se représente lui-même comme régnicole  à l'égard de l'Italie. Il y auait pu passer soit à la suite du roi Hugues ou de celle de Lothaire son fils, soit auec quelqu'un de ces autres Français qui y furent alors établis éuêques. Il était d'ailleurs fort ordinaire alors de uoir des Français se fixer au delà des Alpes, surtout en Lombardie. Ce trait de l'histoire de Gunzon, ioint à ce qu'il dit de la nature de sa langue maternelle, qui auait une grande affinité auéc la latine, que latinitati uicina est, fait uoir que c'était la française. Il n'y auait alors en effet aucune langue à laquelle ce caractère conuînt mieux qu'à celle-ci. L'on sait même qu'elle a été autrefois nommée romaine à raison en partie de ce qu'elle était uenue de celle que les Gaulois, qui suiuaient le droit romain, parlaient dans nos prouinces; et cette langue de nos anciens Gaulois n'était autre que la latine. C'est sous cette dernière dénomination qu'Ademar de Chabanais  représente la langue française, lorsqu'il dit que les Normands conuertis à la foi quittèrent la langue de  leur pays et s'accoutumèrent à parler celle de Neustrie, où ils se fixèrent en ce siècle. Il n'y a aucune apparence que la langue italienne de ce temps-là fût différente de la latine; et il n'y a iamais eu de grande affinité entre celle-ci et la tudesque ou allemande. De sorte que l'expression de Gunzon ne peut s'entendre que de la langue française.

Gunzon, il est urai, semble dire dans la suite de son écrit qu'il était plutôt Italien que Français. C'est à l'endroit où, comparant la témérité de son aduersaire à celle de Darès, qui osa attaquer Entelle de Sicile, il aioute qu'un moine impudent a aussi osé attaquer Gunzon l'Italien. Mais il est à croire qu'il ne portait cette qualification qu'en raison du long séiour qu'il auait fait en Italie. On a mille exemples de pareille chose, surtout dans les siècles du moyen et bas âge. Ademar , qu on uient de citer, nous en fournit un connu d'ailleurs, en qualifiant saint Brunon, instituteur de l'ordre des Chartreux,  qui était de Cologne, Brunon le Remois, à cause de la longue résidence qu'il auait faite à Reims.

Gunzon, quittant l'Italie, en sortit à la suite du roi Otton. Mais il ne continua pas la même route: il prit la sienne par l'abbaye de Saint-Gal. Dans un entretien qu'il y eut auec Ekkehard, écolâtre de la maison, en présence des étudiants, il lui échappa une faute contre la grammaire. En tous les temps et dans tous les pays il se trouue des esprits pédantesques. Ekkehard releua cette faute d'une manière si impolie, pour ne pas dire si grossière, que Gunzon en fut uiuement piqué et conçut dès lors le dessein de s'en uenger. Il différa de le faire, et ne l'exécuta que dans l'ouurage dont nous allons rendre compte. On ioignit même à son égard l'insulte à l'impolitesse. Non-seulement on lui dit qu'une telle faute aurait mérité la punition d'un écolier, quoique celui qui l'auait commise fût déià auancé en âge; on uoulut  encore lui faire entendre qu'un homme capable d'en faire de semblables n'était rien moins que propre au dessein qu'on auait sur lui, et qu'ainsi on lui conseillait de s'en retourner d'où il était uenu.

L'auis était trop humiliant et trop déplacé pour que Gunzon le suiuît. Il continua sa route, et se rendit dans les Etats d'Otton. Il y porta auec lui enuiron cent uolumes, entre lesquels il y auait des écrits de Platon, d'Aristote, de Cicéron et Martianus Capella, sur les arts libéraux. Ceci se passa en 957 ou enuiron, au retour de la seconde expédition d'Otton en Italie contre le roi Bérenger et Adalhert son fils. Ce que dit Gunzon de la déposition d'un abbé de Saint-Gal et de la mort uiolente de celui qui fut mis en sa place, de quoi il parle comme d'éuénements dont la mémoire était encore récente, en fait iuger de la sorte. Il est clair qu'il fait allusion au sort de l'abbé Cralon, déposé en 953, et à celui d'Annon, son frère et son successeur, mis à mort l'an 954. Il est certain  d'ailleurs que ce fut auant qu'Otton paruînt à l'empire, et par conséquent auant la fin de l'année 960.

On ignore en quel endroit de France ou d'Italie Gunzon auait étudié; mais on uoit par ce qui nous reste de ses écrits qu'il auait fait d'aussi bonnes études qu'on pouuait faire en son temps, et qu'il auait surtout une grande connaissance des belles-lettres. Il continua sans doute de les cultiuer en son particulier, et peut-être même publiquement en les enseignant aux autres iusqu'à sa mort, dont l'année nous est inconnue, quoiqu'on sache qu'il uécut au moins iusqu'en 977, que s'opéra sur lui le miracle dont on a parlé.



II.

Dans la supposition, déià établie et prouuée, que notre grammairien est le même que Gunzon, diacre de Nouarre, il faut compter au nombre des productions de sa plume la lettre qu'il écriuit en cette qualité à Atton, éuêque de uerceil. On nous l'a conseruée  auec quelques-unes de ce prélat. Atton, qui auait une attention particulière à faire obseruer les canons dans tous les points, ayant consulté Gunzon sur l'affinité spirituelle par rapport au mariage, nommément entre le filleul et la fille du parrain, Gunzon se borna presque à lui transcrire le rescrit du pape Zacarie à Théodore, éuêque de Pauie, sur le même suiet. C'est ce qui, auec un petit exorde et quelques lignes de sa façon à la fin du rescrit, forme sa réponse à Atton.

L'ouurage principal de Gunzon dont nous ayons connaissance est une fort longue lettre aux moines de Richenou, laquelle, par sa prolixité et la uariété des matières qui y sont discutées, mériterait mieux le nom de traité ou d'opuscule. Elle fut écrite à l'occasion et en conséquence de la faute contre la grammaire où était tombé l'auteur lors de son passage par Saint-Gal, et de la censure grossière qu'en fit Ekkehard. Elle suiuit de près ce triste éuénement; et il paraît que Gunzon y mit la main dès qu'il fut arriué  dans les Etats d'Otton. On en a ainsi la uéritable date, qui est entre l'année 954 et 960, auant que ce prince, qui est touiours qualifié roi, fût reconnu pour empereur.

Gunzon y est tout occupé à se uenger de la censure peu mesurée qu'on auait faite de sa faute, et de l'insulte iniurieuse qu'il auait reçue à cette occasion. Pour prendre une iuste idée de son écrit, il faut le regarder tout à la fois et comme une satire des plus uiues et des plus piquantes, et comme un riche morceau d'érudition, eu égard au siècle qui l'a produit. C'est, à proprement parler, un tissu d'iniures, mais d'iniures, quoique souuent grossières, touiours accompagnées de quelque trait d'érudition. En général il y a de l'esprit, mais il n'y a point de cet esprit fin, délicat, enioué qui donne tout le prix à ces sortes de piéces. La passion y est trop marquée, et presque tout y est dit auec autant d'arrogance et de présomption que de mépris et de grossièreté.  Il y a même du puéril. Telle est la camparaison maligne qu'il établit entre Ekkehard, son censeur, et Achan, dont il est parlé dans Iosué, comparaison sur laquelle il insiste néanmoins auec une certaine complaisance. Gunzon, sachant ce qu'il sauait, pouuait se uenger auec plus d'auantage en se uengeant auec plus de noblesse.

La faute de Gunzon consistait à auoir employé un accusatif où il fallait un ablatif. En conséquence, il entreprend de faire uoir que, pour auoir fait cette faute dans le discours familier, il n'était pas moins bien instruit et de la grammaire et des belles-lettres. Après auoir prouué, par un grand étalage de littérature tirée des anciens orateurs, poëtes et historiens, que les meilleurs auteurs de la latinité ont quelquefois employé un cas pour un autre tant en prose qu'en uers, il montre qu'on doit auoir moins d'égard à la lettre qu'au sens dans le discours. Il passe ensuite à discourir sur presque toutes les  sciences alors en usage, principalement sur les arts libéraux. Quoiqu'il l'exécute auec une ostentation trop marquée, touiours accompagnée d'iniures et d'un mépris souuerain pour son censeur, il faut auouer qu'il le fait en homme qui possède bien sa matière pour le temps. Il y parle non-seulement en grammairien, mais encore en physicien et en astronome. Au suiet de l'astronomie, il blâme auec raison Ekkehard de ce qu'il improuuait qu'on en fîit un obiet d'étude. En traitant cette matière, il propose une question fort pertinente, sauoir si, lorsque Iosué arrêta  le cours du soleil, les autres astres et les planètes, s'arrêtèrent aussi. Il n'oublie pas la musique, dont il fait un fort bel éloge en peu de mots. Une marque sensible qu'il auait quelque goût et du discernement, c'est le peu de cas qu'il faisait de la poésie de son siècle. Il doutait tout de bon qu'il se trouuât alors quelqu'un capable de faire une pièce de uers qui méritât à iuste titre le nom de poëme.

Enfin, après auoir dit bien des iniures, il en uient au précepte de prier pour ses ennemis. C'est ce qu'il fait lui-même par une prière à Dieu en trente-deux uers hexamètres, qui montrent qu'il s'était appliqué à la uersification auec plus de fruit que presque tous les poëtes de son temps. C'est par là qu'il finit son écrit, qui serait uéritablement estimable s'il était dégagé des iniures, des traits de mépris et des airs de uanité, de présomption et d'une fade suffisance dont il est bouffi. Du reste, l'érudition y est semée à pleine main. On y compte les citations de plus de  uingt auteurs: Homère, Platon, Aristote, Térence, Cicéron, Salluste, Stace, Horace, uirgile, Cinna, Ouide, Perse, Iuuénal, Lucain, Seruius, Porphyre, Priscien, Donat, Boëce, Fabius Planciades, Fulgentius. Entre les Pères de l'Eglise on ne trouue de cités que saint Iérôme et saint Grégoire le Grand.

Cet ouurage était demeuré enseueli dans l'obscurité iusqu'à l'année 1724. Alors dom Marténe et dom Durand le donnèrent au public sur un manuscrit de l'abbaye de Saint-Amand, peut-être l'unique qui s'en trouue auiourd'hui.





GUNZONIS EPISTOLA AD ATTONEM uERCELLENSEM EPISCOPUM.







EIUSDEM GUNZONIS EPISTOLA AD AUGIENSES FRATRES. Inuehit in monachum S. Galli, qui quod grammaticaliter in casu quodam errasset, ipsum contemptui habuerat, ostenditque se et in grammatica et in aliis liberalibus studiis eruditum.


 Sacre congregationi in Augia constitute, GUNZO pure deuotionis obsequium.

Humane peruersitatis iniuriam cuilibet illatam non populari iudicio committendam puto, uerum illorum quorum interest: quatenus non modo ponderatio queratur culpe, sed etiam comparatio regule. Non enim una eademque res bona, licet eque omnibus conceditur. Siquidem nuptie, laicis concesse, sacris ordinibus denegantur. In uitiis quoque nature quedam aliquibus conceduntur, aliquibus minime. Nam gestantibus gladios permittitur  ut hostes reipublice sine culpa prosternant. Non enim, ut ait Apostolus, sine causa gladios portant; ab hoc tamen permissu clericatus ordo longe uidetur distare. Quapropter quedam licent laico que non licent clerico, presertim monacho, cuius  regula quanto est strictior, tanto est transgressio damnabilior. Hinc de sacris ordinibus legitur, quanto gradus altior, tanto casus grauior, cui sententie distichon quoque concinit Iuuenalis:

Omne animi uitium tanto conspectius in se
Crimen habet, quanto maior qui peccat habetur.

uerum ne mora prefatiuncule intelligentia uestra suspendatur, secundum artis precepta beneuolos, attentos docilesque uos expeto in querela iniurie a quodam cucullato in S. Galli cenobio mihi illate. Cucullatum dico, quia absolute hominem uulpecule  fraudibus corruptum non rite fateri possum, de qualibus Persius:

Astutam uapido seruas sub pectore uulpem.

Monachum quis dixerit, in quo nichil dignum hoc nomine reperitur? Non enim cuculla iustificat,  quem fraternum odium maculat. O diram sortem! qua humana natura, relicta rationabilitatis dignitate, ad ferinam se conformat uitam, sicut scriptum est: Homo cum in honore esset, non intellexit; comparatus est iumentis insipientibus, et similis factus est illis. Inde est quod in Euangelio Herodem Dominus uulpem appellat, Ite, inquiens, dicite uulpi illi. Et Psalmista: Partes, inquit, uulpium erunt. Canes, porcos, ut: Nolite sanctum dare canibus, neque mittatis margaritas uestras ante porcos. Tauros, uitulos, ut: Circumdederunt me uituli multi, tauri pingues obsederunt me. Nequam homines in diuinis uoluminibus appellatos inuenimus eatenus, ut non solum nominibus animalium, uerum etiam rebus insensibilibus comparentur. Scriptum quippe est:  Ecce gentes quasi stilla situle, et quasi momentum statere reputate sunt. Item: Omnes gentes quasi non sint, sic sunt coram eo, et quasi momentum et inane reputate sunt ei. Ex quo liquido colligitur eos inter gentes computari, qui sine operibus Christiano nomine se insigniri gloriantur. Ergo ultroneitate arbitrii sibi concessa abutentes aut irrationabilibus animalibus comparantur, aut in nichilum rediguntur, quorum exitus unus est. Ne putetis me doctrinaliter uelle loqui, excitare tamen mentes uestras uolo, quo et cucullati lasciuiam et me non qualem putauit cognoscatis. Narrationis itaque ordo ab hoc loco creditur ordinandus.

Quod fateor uestras forsan peruenit ad aures.

uenerabilis rex Otto sepe apud Italie principes  quibusdam moliminibus egit, quatenus ad hec regna euocarer. Sed enim quia non alicui ita subiiciebar, neque tam humilis fortune habebar, ut cogi possem, uersis ad me precum indiciis, promissionem ceu pignus ueniendi accepit. Eoque factum est ut eo ab Italia redeunte, una uenerim, negotio, ut uera fatear, ultra proprias uires suscepto. Quo non caritate impellimur? Quo non fraterna delectatione prouocamur? Cordium scrutator Deus scit non eo me uenisse ut alicui nocerem, uerum quo multis prodessem. Neque processi ueluti Britannus spiculis hirsutus reprehensionis, sed munere caritatis. Sciunt me reuera fari, qui munia litterarum non mihi penitus abesse didicerunt. Munia litterarum dico,  non insidiari fraude, sed ex dilectione uelle prodesse. Per abrupta igitur montium ac precipitia uallium, peruentum est tandem ad S. Galli monasterium. Porro adeo fatigatus eram, ut carerem pene officio manuum montano frigore perustarum, quatenus neque imponi, neque deponi equo possem, nisi alienis manibus deportarer. Aduenienti tamen mihi spes erat secure quietis in loco monachice habitationis. uidebam frequentes capitum inclinationes, per inter scapularia compositos iacere cucullos, incessus lenes, raros sermones, nichil mali suspicabar, nisi quia Iuuenalis sententia latenter  mordebar, qua falsos philosophos culpat his uerbis:

Rarus sermo illis, sed magna libido tacendi.

Quis hoc de monacho dictum crederet? Unde gentili homini cognitio cucullate peruersitatis? Ignorans uitam letabar, atque exspectabam si forte inter raros susurros philosophici studii scintilla micaret. Nihil inde, sed fraudis molimina parabantur. Aderat siquidem pusio, interque principes morabatur, quem frequenter aspiciebat magister qualis qualis in hircos oculis reflexis, atque inter aspectus ringebat, quod delicias suas potentibus adherere cerneret, ut reor interesse non putans quidquam castitatem turturis et obscenitatem perdicis. Hic cum egrederetur et ingrederetur, committebat discipulo  quas parabat fraudes.

Nox erat, et somnus curas marcore premebat,
Iusque sibi in saturo poscebat uentre Lieus.
Cum fortuna fuit in sermonibus friuolis unius casus mutatione offenderim, ponendo uidelicet accusatiuum pro ablatiuo. Tunc denique palam factum est, quod per totum diem magister improbabilis eruditionis docuerit discipulum in laudibus obsecutionis. Adfuit tamen quem supra pusionem dixi, culpans tam graue facinus mutationis unius casus, asserens me senem scholaribus dignum flagellis, et hoc lasciuulis uersibus, quasi in hoc sapiens mihi cucullatio uideretur. uerumtamen quis ignorat uersus lasciuientis monachi? Otio uacans, os aperit, et pema emittit, ignorans economiam carminis, purpureum  pannum qui bene splendeat unum et alterum inserere, mores etates personare, obseruare dignitates in pesi nescit. Porrigit tantum labra et eiactat pema; quod Persius non mentem intrare dicit, sed lumbum:

. . . . . . . cum carmina lumbum
Intrant, et tremulo scalpuntur ubi intima uersu.

Item ex persona qui molli pronuntiatione gaudent, inquit,

Quidnam igitur? tenerum et laxa ceruice legendum,
Torua Mimalloneis implerunt cornua bombis,
Et raptum uitulo caput ablatura superbo
Bassaris.
Horatius de Lucilio inquit:

Nam fuit hoc uitiosus in hora sepe ducentos,
 Ut magnum, uersus dictabat stans pede in uno.

Fateor me iuuenem hoc uitio tactum. Pudet, non tamen ceu quidam monachus ouina sine moribus pelle tegebar. Ne putetis me hec proloqui ut pematis studium in contemptum ducere uelim. Ecclesiasticos etiam uiros pemate usos inuenio; sed miror si nostro tempore queat ueri pematis scriptor inueniri. Si quidem Cinna  librum suum Smyrnam X annis elimauit, Horatius in nonum annum carmina sine publica ostentione producenda precepit. Hinc Iuuenalis de scriptore pematis ait:

Magne mentis opus, nec de lodice paranda.
 Persius quoque.

Non ego laudari metuam, si forte quid aptius exit,
Quando hec rara auis est. . . . .
Statius quoque librum suum alloquens inquit:

O mihi bis senos Thebei uigilata per annos
uiue precor, nec tu diuinam Aeneida tenta.
Eamdem tamen Aeneidem, quam Statius appellat, in extremo uite positus peta inemendatam uulcano committere uoluit. Non parum uidebatur illis, ut reor, operam dare carminibus. Nunc uero quis ructat et optima pemata iactat, que tamen scurra uicatim producat, secundum Persium:

Nec pluteum cedit, nec demorsos sapit ungues.
uult medio terram finique reponere merdam,
Quam lasciua sibi modicum uictura fatiscat.
Perpendite, queso, tandem quid prudens uir ille de  quo sermo est in reprehensione unius casus profecerit, aut quid magni de se ostenderit. Porro silemsis per casuum mutationes non solum apud uersidicos, uerum apud sine metris scribentes frequenter inuenitur. uirgilius accusatiuum pro genitiuo aut ablatiuo miranter posuit.

Sed Latagum saxo atque ingenti fragmine montis
Occupat os faciemque aduersam. . . .
Pro eo quod est occupat Latagum ore aut Latagi os. Que figura apud Latinos rarissime, apud Homerum frequens inuenitur, ut est illud Ecrousen Achille ton poda, id est percussit Achillem pedem. Dicenda igitur quedam de mutatione casuum, ne ignoscere sibi stultus monachus uideatur. Apud Terentium genitiuus pro nominatiuo, ut hoc uilli edormiscam  pro hoc uillum. Apud uirgilium, ut Quodcunque hoc regni pro regnum. Datiuus pro genitiuo, ut immitis Achilli pro Achillis. Ablatiuus pro accusatiuo, ut it clamor celo pro in celum. Datiuus pro ablatiuo apud Iuuenalem:

Penelope melius leuius torquetis Arachne.
Persius uocatiuum pro nominatiuo posuit.

Censorem tuum uel quid trabeate salutas.
pro trabeatus. Rursus ut nominatiuus pro uocatiuo inueniatur, superfluum puto inquisitum, cum diuina uolumina plena exemplis inueniantur. uirgilius tamen inquit:

Corniger Hesperidum fluuius regnator aquarum
 pro fluuio. Si quis autem hoc pleniter scire desiderat, libros Prisciani de constructione legat. Animaduertite, queso, insaniam miseri homuncionis, qui in tam uili re integrum pene expenderit diem. Num saltem unam questiunculam quam proponeret habuit? Audiat iterum accusatiuum pro datiuo in Psalmis: Quasi proximum et quasi fratrem nostrum sic complacebam, pro proximo et fratri. uult fortasse complangebam. Esto. In prosa apud Sallustium ablatiuum pro genitiuo. Dubitauit acie pars pro aciei. Item datiuum pro genitiuo, ad bellum Persi Macedonicum pro Persis. In Euangelio quoque accusatiuum pro nominatiuo secundum artigraphos inuenimus. Iesum quem queris, non est hic, pro iehsu. Et: Sermonem quem audistis, non est meus, pro  sermo. Et in Psalmis Lapidem quem reprobauerunt edificantes pro lapis. Hec et mille talia scriptores artium uitio dantur, ut Donatus: Urbem quam statuo uestra est. Sed quis tam excerebratus, ut putet uerba sacri eloquii stringi regulis Donati aut Prisciani? Legitur in diuina historia: Moysi huic, qui nos eduxit de terra Aegypti, nescimus quid acciderit ei. Quis modo sic loquitur? Nescimus quid acciderit Moysi huic ei? Et in Psalmis: Misit Moysen seruum suum, Aaaron quem elegit ipsum. Licet quidam ex superfluo sibi uelint, uirgilius hanc constructionem posuit ubi ait:

Olli subridens hominum sator atque deorum
Oscula libauit nate.
Sed quia Seruio aspera uisa est, olli aduerbium  temporis esse uoluit, id est tunc. Nullus, inquit, dicit, oscula libauit illi nate. Pronomen enim non cum pronomine, sed loco nominis debet poni. Cum igitur ita sese diuinarum series habeat Scripturarum, quis tam perditus est, ut tales elocutiones aut reprehendere audeat ut mutare? Falso putauit S. Galli monachus me remotum a scientia grammatice artis, licet aliquando retarder usu nostre uulgaris lingue, que latinitati uicina est. Excedimus quoque aliquando aut negligentia aut humana imperfectione, de qua Priscianus: Nihil, inquit, in humanis inuentionibus ex omni parte perfectum inueniri credo. Negligentia peccamus, sicut, de Homero Horatius ait:

. . . Quandoque bonus dormitat Homerus,
 id est negligenter scribit. Qua uirgilium etiam notare possumus, ubi ait: Stratus humi bos. Pessimus uersus est habens in fine monosyllabum nomen, nisi forte sit minorum animalium, ut in Horatio:

Parturiunt montes, nascetur ridiculus mus.
Preterea Seruius maiores nostros uitia dicit non in dictu esse uoluisse, sed in significatione, ut est illud in Sallustio: Quam quisque pessime fecit, tam maxime tutus est. Legitur in arte, quod tam, magis, maxime, minus, minime, positiuo tantum iunguntur. Ergo sensui et significationi hec Sallustii sententia conuenit, et non dicto. Cui rei Aristoteles in libro Peri Ermenias congruit his uerbis: Sunt ergo ea que sunt in uoce earum que sunt in anima passionum  note. Omnis nota alicuius rei nota est. Prius ergo res est quam nota. Res ergo prius ponderanda est quam nota. Solent preterea diuerse res una eademque nota signari, ut puta leo Christum significat et diabolum. Quis demens dixerit eo loci ubi legitur: uicit leo de tribu Iuda, diabolum monstrari? aut Christum ubi legitur: Libera me de ore leonis? Patet profecto quia non uerba tantum examinanda sunt quantum significatio. Quod in Moyse quoque comprobatur, qui omni sapientia Aegyptiorum imbutus, quos liberalium repertores artium fuisse constat, Domino se ad Pharaonem mittenti dixisse legitur: Obsecro, Domine, non sum eloquens ab heri et nudius tertius, et ex quo cepisti loqui ad seruum tuum impeditioris et tardioris lingue sum. Fatebatur  utique se in sermone tardum, quem in philosophia nullus rite ualet dicere imperitum, teste protomartyre Stephano, qui in Actibus apostolorum de eo ita loquitur: Erat Moyses eruditus omni sapientia Aegyptiorum. Quapropter si de uerborum significationumque ui plura audire cupitis, etiam ea que sequuntur equo animo considerare debetis. Betius uir eruditissimus in libro Peri Ermenias secunde editionis audite quid dicat: Adminiculari quis debet obscuris sensibus, patientia atque consensu, quod ad sententiam dicentis spectat, et si sermonum ratio se ita non habeat. Sufficiunt hec ad confutandam stultitiam fratris; an plura requiritis? Ni fallor, uera quoque me dicere probant uerba ex corruptis composita, uel in compendium ducta, in quibus  breui prolatu multa monstrantur, ut in nomine uerna, quod aiunt ex tribus corruptis compositum, que sunt bonus, hereditarius, natus. Ex prima itaque parte nichil habetur nisi littera alterius loco posita, u uidelicet pro b; ideoque quidam propriam litteram seruantes Bernam dicunt. Eodem etiam modo unum uerbum quamuis incompositum plura in se retinet, quale est illud Lucani:

Omnia maiorum uertamus busta, licebit.

Dicunt in hoc uerbo tres debere intelligi partes orationis, coniunctionem, nomen, et substantiuum uerbum, ut sit licebit, si licentia erit, quatenus si affirmatiua sit coniunctio, non dubitatiua. Preterea si in dicto tantum et non in significatione oratio  constat, nichil in figmento fabularum nisi nudum accipitur mendacium; superflua putabuntur omnia que ex his ad ueritatis intelligentiam a prudentibus traduntur. Mythologiarum liber ille  Fulgentii nichili habebitur. Diuinarum Scripturarum mystici intellectus ceu superuacui contemnentur. Quid ergo erit inter Iudeum et Christianum sublata allegoria? Subauditiones insuper tam in diuina quam in humana scriptura superflue habebuntur. Delirus uidebitur Terentius, dicendo:

Egone illam? Que illum? Que me non?
Imperfectus etiam peta, ubi ait:

Iam celum terramque meo sine numine uenti
Miscere, et tantas audetis tollere moles?
Quos ego! . . .
 In Euangelio etiam mutila uidebitur sententia, ubi legitur: Quia si cognouisses et tu. Patenter igitur monstratur prudentiam non tantum in uerbis quantum in significatione constare, teste Apostolo, qui de se loquitur: Etsi imperitus sermone, sed non imperitus scientia. Notissimus quoque orator eloquentiam  sine sapientia obesse fatetur. Sapientiam sine eloquentia prodesse, nunquam nocere. Possem multa ex diuinis humanisque libris exempla subiicere, sed nolo epistole tenorem exemplorum copiis onerare. uerumtamen quia uniuscuiusque rei exitus propriam habet causam, nichil enim, ut in libro Iob legitur, in terra sine causa fit, uolo animaduertatis quam putem in S. Galli monacho causam inique reprehensionis. Aestimo illum ingressum aliquando hortum uiri prudentis, in quo degustauit refanum canino stercori innatum, que est causa putidi ructaminis, id est maliuole reprehensionis. Adhibete quapropter uiridariis uestris claustra, seras, custodes, ne olera uestra bene olentia turpi ructamine uitientur. Corrumpunt, ut inquit Apostolus, mores  bonos colloquia mala. Non tamen mirum uideri debet si non metuit quis minoribus obligari, qui maioribus uitiis obnoxius habetur. Nonne hic de quo loquimur unus est ex illis qui proprium nuper abbatem pepulerunt  , subrogatumque pro eo in exitium merserunt? Hoc ideo dicitur quia nisi is qui successit hortatibus peruersorum minime cessisset, adhuc fortasse uiueret. Notum est quod cum bonis operibus uita aliquando protenditur, et cum malis breuiatur, sicut per quemdam sapientem dicitur: Noli esse iustus multum, ne moriaris in tempore non tuo. In Iob quoque de iniquo uiro legitur: Antequam dies eius impleantur peribit. Et Psalmista: uiri, inquit, sanguinum et dolosi non dimidiabunt dies suos. In diuina etiam lege frequenter inuenitur:  Si quis hoc uel illud fecerit, moriatur. Ergo non faciendo uiuat. Quapropter mortiferum consilium dantem ex studio et accipientem uno modo obligatos tenet. Haud igitur miremini si fratrem uerberat qui patrem necat. Letor quia nichil tale de uobis audio. Ab impiis, ut scriptum est, egreditur impietas; siquidem iugiter armata est Pallas, id est sapientia, ubique munita. Si tamen diligenter aduertitis, hospes noster necessitate peccauit. Quid hospitibus ferre posset in secessibus cuculli sui per totum diem quesiuit, in quibus nichil aliud quam fraudes quas absconderat inuenit. Malus homo de malo thesauro profert mala. Quod ergo habuit erogauit; ne miremini me cucullum dicere, cucullam namque religionis dico, cucullum turpitudinis. Hinc Iuuenalis  de scorto:

Illa iubet iuuenem sumpto properare cucullo.
Dignum nempe estimo ex qualitate persone ceterorum accidentium qualitates estimari. Scriptum quippe est: Omnia munda mundis. Si hoc recipitur,  restat e contrario ut omnia immunda sint immundis. Ideoque in diuina lege cautum erat ut quecunque immunda tetigissent, immunda forent. uerumtamen quia ab ecclesiastico, ut uidebatur, uiro iniuriam tuleram, grauiter ferebam, quoniam si inimicus maledixisset mihi, sustinuissem utique; et si is qui oderat me super me magna locutus fuisset, abscondissem me forsitan ab eo. Indignabar quapropter uindictam querens motu humane fragilitatis; uerumtamen sciebam illum de quo sermo est in suo conclaui cornutum, ut locus mihi nullus defensionis haberetur; nouitius siquidem eram, neque uera dicenti mihi fides adhiberetur, etiamsi contendere uellem; retardabar quoque precepto Sapientis quo dicitur: Ne respondeas stulto iuxta stultitiam suam,  ne efficiaris ei similis. Sed quia tempus est loquendi et tempus tacendi, respondeo nunc, monente eodem Sapiente: Responde stulto iuxta stultitiam suam. ne sibi sapiens esse uideatur. Hec mecum sollicita intentione perquirens scrutabar accidentia persone, que fraudi conuenirent; deprehendi tandem in eius uultu colorem uilis metalli, quo solent pretiosa uitiari. Persius:

Ne qua sub erato mendosum tinniat auro.
Calamistratos capillos, nitidum ultra quam oporteret cucullum, pedes calceamentorum adherentes pedibus  , ne follere possint: quibus indiciis B. Hieronymus sponsum monstrari docet, inquiens: Sunt quidam mei ordinis clerici quibus cura est de uestibus si bene oleant, si ungule in digitis radient,  si capilli nitida compositione complaceant, si per laxa pelle non folleat. Hos tales cum uideris, magis sponsos estima quam clericos. Hinc ipse generalem sententiam proferens, inquit. Nec affectate sordes, nec exquisite munditie conueniunt Christiano. His igitur perspectis, curiose rimari cepi utrum proprii quoque nominis nota factis consentiret. Quidni?  Achar namque uocabatur, quasi ex presagio furis nomen acceperit. Notum quippe est quod in excidio Ierichontine urbis Achar furto auream sustulerit regulam, certique ponderis siclos cum coccineo pallio. Igitur quia conueniunt nomina, perscrutari liquet quomodo duorum congruunt facta. Primus Achar, qui anathema interpretatur, regulam auream sublegit, secundus iste Achar regulam bene  uiuendi contempsit, regula namque ad hoc adhibetur ut rectitudo seruetur. Quisquis etenim regulam bene uiuendi spernit, auream furto normam subtrahit. In sacra namque Scriptura aurum plerumque ad splendorem sapientie refertur. Hinc B. Gregorius: Aurum, inquit, Deo offerimus, si in conspectu illius luce sapientie resplendemus. Quod furari conuincitur quisquis acceptum a Deo ingenium uertit in usum praue operationis. Ducentos quoque siclos idem Achar furatus dicitur, per quos gemina uirtus  caritatis non immerito figuratur. Centenarius namque perfectus est numerus, non tantum quia decade solidatur, quantum quia diuinis uoluminibus sacratus inuenitur, sicut in Euangelio ubi legitur: Aliud cecidit in terram bonam, et ortum fecit fructum centuplum. Siclus namque ponderis species est, et omnia caritate ponderantur, sicut scriptum est: In his duobus mandatis tota lex pendet et prophete. Qui sicli bene argenti fuisse dicuntur: argentum quippe in diuinis uoluminibus ad eloquii claritatem refertur, teste Psalmista qui ait: Eloquia Domini, eloquia casta, argentum igne examinatum. uerumtamen quia a reprobis caritas et animo et uerbis contemnitur, merito Achar et uerbis ut in argento, et mente ut in auro furtum fecisse narratur;  in auro, sicut scriptum est: Qui odit fratrem suum, homicida est; in argento, ut est illud: Qui dixerit fratri suo Fatue, reus erit gehenne ignis. Preterea quia sunt quidam qui non solum se fratribus impertiri nolunt, sed exteriora quoque denegant, idcirco Achar cum aurea regula, atque ducentis siclis argenti, coccineum quoque pallium abstulisse memoratur. Coccus etenim ignei coloris est, et caritas ardere perhibetur, sicut in Euangelio legitur: Nonne cor nostrum ardens erat in nobis, cum loqueretur in uia, et aperiret nobis Scripturas? Quid igitur decernitis? Nonne uidetis quia in omnibus in quibus circumcisus Achar peccauit, cucullatus Achar culpabilis inuenitur? Auream regulam sublegit, quando aduersus fratrem maleuolentiam  mente concepit; ducentos argenti siclos abstulit, in eo quod maleuolentiam mente conceptam uerborum indiciis patefecit: coccineum quoque pallium furtim rapuit, quando iura hospitalitatis in usum uertit praue redargutionis. Si palingenesiam uel metempsycosim Pythagore stulte quis accipere uellet, animam circumcisi Achar corpori istius nullatenus inesse dubitaret. Curtauit ille furto rempublicam, rempublicam multo magis iste curtare uoluit, quando accepto itinere, me remouere tentauit. Sciet forsitan et ipse quantum damnum reipublice inferre uoluit, cum postquam ueni, quid utile egerim cognouerit. Amalec in uia mihi occurrit, ceptumque iter intercludere uoluit, cuius memoriam de terris se Dominus ablaturum comminando promisit. Amalec  quippe lambens populus interpretatur, cui merito comparantur qui litterarum superficiem lingunt, et ad gustus dulcedinem non perueniunt: quos hypocritis comparandos nullus fidelis dubitat, qui dum ficte Deum querunt, inuenire non merentur, quos mundane litterature scriptores seruili conditioni deputant, ut est illud Iuuenalis:

Nos colaphum incutimus lambenti crustula seruo
Mirandum tamen est cur miserrimus inuiderit bonum aliis, quod profuturum sibi noluit. Proh dolor!  diabolum imitatus est, qui bonum quod perdidit homini inuidit. Humana facie tales belluina mente monstrantur, de quibus in Euangelio Dominus loquitur: In uestimentis ouium ueniunt, intrinsecus autem sunt tupi rapaces. Utinam uellet is de quo loquor mecum in conspectu uestro conuersari, quorum prudentiam ab antiquo spectatam audio! Nota sunt mihi Achar furta, nota ficti monachi fraudulentia; quam mala incude spicula eius producantur non ignoro, quam inualida manu iaculentur expertus sum. Nouerit Horatium pro me minantem. In malos asperrimus parata tollo cornua qualis Sicambe spretus infido gener, aut acer hostis Bupalo. An si quis atro dente me petiuerit, inultus ut flebo puer? Dares Siculum attentauit Entellum lasciuus  monachus Gunzonem Italicum.

Nouerit incauto Entellus conanime lapsus,
Qua ui perculerit prostratum pene Dareta.

Causam querele audiuistis, quid etiam contra studium litteratorie professionis hostis nescio aut hospes egerit oportet audiatis. Adueniens deferebam pene centum librorum uolumina, arma scilicet pacis, que uertit inuidus hostis in studium furoris; inter que erat Martiani in uII liberalibus disciplinis succincta ueritas; quam contemnendam putant qui fabule solummodo delectationibus oblectantur, qui non integre capitur, si ueritatis qualitas ignoratur. Deportabatur quoque Platonis in Timeo uix intellecta profunditas, Aristoteles in libro Peri Ermenias, aut nostris uix temporibus tentata aut non  perspecta obscuritas, Ciceronis Aristotelisque non contemnenda Topicoporum dignitas. In quibus aliisque cum me interrogandum putarem, nequaquam uilium rerum motu, sed desuper immissi impetus grauitate sollicitabar. Quis putaret se reprehendendum in unius casus mutatione, cui Deus plura concesserit? Non putabam Achar furem uiuere, neque transitum animarum secundum Pythagoram in diuersa corpora fieri; que si reciperem, animam hominis corpori ipsius monachi inuiderem. Sordibus quis fedatus porcum uniit, fraudibus gaudens, merito anima uulpecule uiuificatur. Ne putetis me odio loqui. Absit ut odio habeam quod humana effigies uiuentem hominem monstrat. Nam licet accidentem homini nequitiam odio habeam, diligo tamen  substantiam, quamuis ipsa quoque malitia contra uotum se possidentis mihi profuerit. Nam et multorum fraudes patefecit, teste Marone, qui ait:

Accipe nunc Danaum insidias et crimine ab uno
Disce omnes.
Atque multorum ignorantiam nudauit, apertissimo autem indicio se apud indoctos nutritum monstrauit, qui pronuntiatione unius casus animi conceptiones deprehensas putauit. Sepe audiuimus uilia queque ornatis dici uerbis, econtra digna prolatu uili sermone notari, ueluti si nomen diaboli aureis litteris quis scribat, Dei autem atramento. Preterea quid de his hominibus dicendum est qui sine litteris uiuunt? Nonne quidam acumine  ingenii quibusdam litteratis preferuntur. Ulixes uigore ingenii omnibus qui Ilium oppugnauere prelatus est, adeo ut armis Achillis solus inuentus sit dignus. Legimus quoque prudentiam Ade, qua omnibus creaturis nomina imposuerit, non tamen quod grammaticam sciuerit, nisi forte S. Galli monachus ita uelit primum hominem creatum ut omnium scientiam nouerit artium, quam peccando amiserit. Quod si ita est, omnes homines scientiam naturaliter omnium habemus artium; corruptum sed enim in primo homine arbitrium legimus, non scientiam artium interclusam: uiderit qui potest; nos tamen in re dubia ne controuersemur, uilium rerum quapropter controuersiam pertinaci cucullato relinquamus, quem putabam uelle stipulari a me fundamenta  totius orationis: I. Quomodo ita se habeant, ut neque uocales, neque semiuocales, neque mute certis spatiis limitentur, sed confundi sic uideantur, ut cuilibet stulto casu posite potius quam ratione habeantur. 2. Cur digamma post Latinas acceptum litteras non post u, ueluti x, sed post c collocetur. 3. Liberales discipline secundum proprian uim an pro captu sese percipientium pernoscantur. Nam dubitant quidam utrum uti sunt precepte sint. 4. Donatus an Priscianus orationis partes ordinauerit. 5. Quis horum diffinitiones eisdem partibus et accidentibus eis dignius attribuerit: magnum siquidem laborem expenderunt antiqui in ordinandis et determinandis rebus.

De grammatica. Putat fortasse tumidus monachus  grammaticam ceu uile quiddam cucullo suo contineri; non tamen ita est, semel tergum eius aspexit, et festinans ut faciem ei cerneret, impactione pedis cecidit, et uix ad sessionis eius partes peruenit, ex quo et superbit. Hec femina aliter grammaticis, aliter Aristoteli cedit. Huic suadet per obliquos casus non posse nomina dici, illis etiam in obliquis posse nuncupari. Hec figuratas elocutiones aliquando sic commemorat, ut cui gener subiici debeant ostendat. Multa preterea seruat, in quibus stultorum temeritas errat. Habeant tamen hanc quibus contigit saltem in somnis uidisse Mineruam, dummodo de ea que subsequitur nichil presumant. Nam reluctatur et fugit, quibusdam etiam tergi uisum negat. Quibus tamen se uidendam  prebet, non una eademque facie apparet. Alio etenim huic, alio illi uultu monstratur.

De dialectica. Quod ostenditur ex eo quod Aristoteli genus, speciem, differentiam, proprium et accidens, subsistere denegauit, que Platoni subsistentia persuasit. Aristoteli an Platoni magis credendum putatis? Magna est utriusque auctoritas, quatenus uix audeat quis alterum alteri dignitate preferre. Hec ita aliquando ambiguitate obfuscatur, ut que res, cui generi subponi debeat difficile possit inueniri. uerbi gratia, si quis ita proponat: Cum omnia, quecunque sunt, aut substantia aut accidens habeantur, quid de differentia dicendum est que neque substantia, neque accidens dici potest? Substantia dici nequit, quia non  predicatur in eo quod quid sit. Accidens idcirco uocari non potest, quia substantiam informat. Quod enim substantiam constituit in substantia predicatur. Est autem hec tam subtilis prudentie, ut x et uIIII modorum conclusionibus omnem pene logicen philosophiam concludi existimet. Que Aristoteli adeo obsecuta creditur, ut ei nutrix credatur. Scit sophistica stultos cauillatione decipere, monstrat tamen qualiter ipsa cauillatio possit euitari. Falsa ueris quando uult sic farcinat, ut uno eodemque tempore, eodemque loco rite conuenire uideantur. Esse etiam et non esse arcana quadam ratione simul concurrere fingit. Propositionum suarum quadraturam eo modo dispositam autumat, quatenus obliquorum laterum recursus aliquando  sine coactione redeat, aliquando coactione operiat. Huic non satis est ut dicatur malum esse quod est, sed quia bonum non est. uerba secundum se nomina esse putat. Nam et qui dicit auditum constituit, et qui audit quiescit, ipsaque non nisi in instanti tempore iudicat dici posse. Ubique se uertit ad singulos, ac ueluti ludens uenena mordacitatis, que uenena monstrata cuti uitam non intercludunt. Quam bonus Deus, qui inuidum cucullatum talibus priuauit, quibus in fraudes possit ualentior inueniri! Bene est. Caret enim maledicto, de quo per quemdam sapientem dicitur: Qui sophistice loquitur, Deo odibilis est, etc. Grator itaque huic, quod hac macula caret, licet non sponte. uellet forsitan miserior esse quam sit, sed bonitate  Dei temperatur, neque intelligit. Sedens in conclaui monasterii cornutum se putat secundum prouerbium Aristotelis quo ait:

Limax in suo conclaui cornupeta sibi uidetur,
Seque putat cursu timidis contendere damis.

Unciolam tota cum uix expendere, quo cena ualeat sese impertire sodalis. Ne imputetis uitio quod sepe idem repeto. Siquidem utor Iuuenalis exemplo, quod de Crispino ait:

Ecce iterum Crispinus et est mihi sepe uocandus
Ad partes. . . . .

Et Cicero in uerrinis sepe uerrem repetit. uerumtamen quia in liberalibus disciplinis multa inquisitu digna reperiuntur, paucis ex grammatica et dialectica prelibatis, rhetorice potentiam breuiter  in medium deducere tentabo.

Eloquiis hec se promittit soluere mentes
Quas uelit, ut letis conuertere tristia possit
Tristibus, et docte medicari famine lingue.

De rhetorica. Huius materia tribus generibus diuisa causam constitutionis informat. In hac multa inquisitu digna reperiuntur, aut quia nunc in usu non est, aut quia apud auctores diuerso modo uariabilis inuenitur. Nam fuere quidam qui unum tantum genus huius artis esse uellent; quidam, ut dixi, tria. Constitutiones uero plures tres esse uoluerunt, cum partibus qualitatis. Pauci autem quatuor esse dixerunt. Totius artis summam multi quinquepertitam esse uoluerunt. uerumtamen Cicero  in duobus libris tantum de inuentione tractat. Causarum partes alii quatuor affirmant, Cicero uero duas addit, confirmationem uidelicet et reprehensionem. In probabili quoque narratione, in qua ab aliis uII introducuntur, in quibus rei ueritas solet inueniri, Cicero numerum uariat, in quibus omnibus quanta necessitas inquisitionis habeatur palam ostenditur. Hec femina prudenti transgressione a genere in genera, a constitutione in constitutionem transitum facit. Nam uirgilio cum de Turno loqueretur, a qualitate in finem transmeabilem motum permisit. Hec in principio alterius uultus, alterius in medio, in extremo alterius se monstrare contendit. In progressu autem et in fine mutabilitates suas astutius prodit. Que loquens nunquam sine  strepitu graditur, nisi forte aliquando tacens loqui uideatur. Alumnam hanc Ciceronis nullus dubitauerit. Nam presidio illius uallatus, coniuratores in rempublicam deprehendit. An aliud subuenit ei nisi hec, quando Catilinam de senatu eiecit grauitate sermonum et sententiarum, quibus Roma patrem patrie Ciceronem libera dixit? Hec uno ductu diuersos pingit colores, reditque ad proprium cubile quinquepertitis semitis, quatenus flexus uiarum suarum breui reductione colligat, circaque epilogum presumptionem requirat. Excipit hanc quam sapientissimi regis sororem ferunt subtilitate uultus et sapientie dignitate. Dicunt Hebrei Salomonem minutis formatum corporis lineamentis. Quod ex uerbis quoque filii eius colligitur, quibus  ait: Minimus digitus meus grossior est dorso patris mei. Ex quo potest aliud colligi, in eo uidelicet quod in tenui corpore Salomonis larga sapientia fuit, datur intelligi, quod in pingui uix queat subtilitas sapientie inueniri. Hinc Persius:

. . . . Nugaris cum tibi calue
Pinguis aqualicalus propenso sexquipede exstet.

Statius quoque uirtutum corporis enumerans de Tideo inquit:

Maior in exiguo regnauit corpore uirtus.

Hec quasi per digressionem, ad proposita recurram. Hanc ideo uiraginem corpore tenuem memoraui, quia abstracta a rebus corporeis in natura sui nulla corporalitate crassatur. uindicat sibi quapropter collegium diuinitatis, non tamen ut accidens  haberi in Deo uelit, sed substantiam. Unum namque in Trinitate personarum Patris, et Filii, et Spiritus sancti substantia est. Ergo Trinitas in unitate, et unitas in Trinitate substantia est. In creaturis quoque secundum philosophos potest numerus quoquo modo substantia uideri, nisi forte neget quis numerum esse. Aiunt prudentes Unum et Est idem esse, ut tandiu sit aliquid quandiu unum est: et cum desierit unum esse, iam non sit. Est substantiam monstrat, atque idcirco a sapientibus substantiuum uocatur. Ergo et Unum quod idem habet, quod est, substantie non irrationabiliter deputari potest, quamuis numerus omnis generi quantitatis assignetur. Hec de qua loquor  ita se in minoribus conformat, quatenus in maioribus mas uelit haberi, ut iure quis eam Cenea aut Tyresiam credat, id est utriusque sexus capacem. Preterea componit aliquando mirabile prestigium, quando sine iudicio uerborum aliquibus animi secreta pandit. Ex quo etiam stultus arguitur, qui in breui sermone prudentiam sane mentis se deprehendere posse arbitratur.

Ecce iterum Crispinus et est mihi sepe uocandus
Ad partes.

Hec uirago cuncta intra se eatenus contineri putat, ut recedens nichil post se relinquat. Quapropter cum tante dignitatis sit, grauatur presumptione quorumdam, quod de se plus quam oportet presumant. Nam difficile est infinitum finito  limitari. Quod qui conatur haud iniuria insanus creditur. Siquidem multa huic insunt, quibus uariabilis potentia difficulter deprehenditur. Aliquando proprie magnitudinis figuram sic supergreditur, ut gigantee quantitati similis estimetur. Aliquando ita infra se decidit, ut pigmee uirgini non immerito assimilari possit. Tanto moderamine quandoque licet sese cohereret, quo nichil maius, nichil minus in ea possit inueniri. Porro si quando pertusa ad compita uenit, dominam se haberi poposcit, ruris magistram, moderatricem siderum atque dispensatricem sonorum, suo putat parcere magisterio. Nam si Platonis Timeo creditur, mirabili hac compositione mundi anima conformatur, de qua uirgilius:

 Principio celum ac terras camposque liquentes,
Lucentemque globum lune, Titaniaque astra
Spiritus intus alit, totosque infusa per artus
Mens agitat molem, et magno se corpore miscet.

In hac quoque ut aliis multa egent inquisitione que stulti quasi inutilia et non necessaria contemnunt. Debuit tamen saltem ordo inquiri, cur a Betio in primo loco quadruuii liberalium disciplinarum hec posita sit, a Martiano autem secundo. Ideo forsitan nullus requirit quia aut casu hoc factum putat, aut Martianum in artibus nichil boni contulisse existimat. Meo tamen iudicio utriusque diuisionis estimatio aut insano aut illitterato debetur. Sequitur hanc, quam premisi, agrestis femina adeo mascule et infatigabilis uirtutis,  ut celo non ignota putetur, que in medio mundanarum rerum eo modo sibi statuit domicilium, ut media extremaque possideat, cui merito carnem illud uirgilii conueniat.

Ingrediturque solo et caput inter nubila condit.

Quo te metiatur solum et certis lineis dispertiatur polum, que sine corpulentia corpus sibi assumit, longitudinem sine latitudine sibi inesse struit, quod neque in aranee filo reperitur. Iunctis longitudini et latitudini arcana quadam potentia altitudinem subtrahit; quod corporalibus incongruum uidetur: sed sibi theoremata hec digne deberi fatetur; linearum compositiones ita compaginat, ut aliquando rectis sibi angulis conueniant, aliquando obtusis, mistis  aliquando, sicque fit ut non equa sibi semper mansura consocientur, sed dispari quantitate. Quondam etiam stantibus suppendiculares copulantur, et hoc non simpliciter. Possunt tamen inueniri que nulla societate aliis copulari queant, non immerito alogas dicunt, que in qualitate, quantitate, sectione positioneque consistunt. Hec planetarum circulos, zonarum gyros, zodiaci atque lactei connexionem circuli, propriis lineis complectitur, et quecunque linearum ductis absoluuntur, suo iuri attribuit. Patenter itaque monstratur quia sine huius lineamentis nulla corporalis dimensio possit ostendi, quandoquidem qualiter corpus limitetur, incorporaliter ingenii sui potentia patefacere conetur. Non iniuria quis hanc apostolorum dixerit: In omnem terram exiuit  sonus eorum. Procedit dehinc que Astrea uocatur, tanti acuminis femina, ut nunquam interpolatione noctis fuscetur, nunquam caliginem sentiat, nunquam nubium contractu furuescat; que cum sanctas animas ad celum euehit corporibus solutas, monet uti despiciant quam densis tenebris tegerentur, donec corporibus inheserunt. Elie non immerito quis contubernalem dixerit, cui currum ex innocuo perspicuoque etheris elemento parauit. Ligneo siquidem curru sublatus dicitur; porro est ignis exurens, est solummodo splendens. Hec quanto elatior terris est, tanto mortalibus minus cognita, que in solo domicilium possidens, quasdam planetarum miro coactu impellit, nunc eas pre se agens, modo retrogradari compellens, modo stationi connectens  ipsumque domicilii sui circulum a luna secundum Platoni suasit, tertium Mercurii, ueneris quartum; Ciceroni uero et aliis longe aliter ordinis distantiam persuadendam putauit, ut secundus a luna Mercurii, tertius ueneris, quartus Solis, quintus Martii, sextus Iouis, septimus Saturni circus haberetur; quid igitur? Reprehendimus Platonem? Minime. Ciceronem ergo et alios? Absit. Hec tanta rapiditate celestem spheram mouet, quo et planetarum cursus cum ea rotet, et mirabili quadam ratione nature eorum occursus celeritatem eius retardet. Mensem lunaris accensionis aliter constare, aliter peragrationis zodiaci fatetur, eo modo quo XII menses lunaris accensionis XIII sint zodiactee peragrationis. Per hanc inuenitur quomodo a Capricorno in Cancrum ascendendo  pauciores dies explicet sol quam a Cancro in Capricornum descendendo. Oritur quoque magna inter philosophos de celestibus corporibus questio, utrum animata sint an inanimata; et Plato quidem non solum animata, sed et rationabilia et immortalia putat. Aristoteles inanimata et immortalia. Ex quo secundum opinionem Platonis contrarium quiddam conficitur diffinitioni Porphyrii, qui differentias substantiales et diuisiuas affirmat generum, et constitutiuas specierum. Sed irrationalis et immortalis differentie secundum Platonem nullam speciem conformant. Licet Aristotelis opinio a Porphyrii diffininitione non dissentiat, Salomon tamen Platoni uidetur fauisse, ubi ait: Oritur sol et occidit, ad locum suum reuertitur; gyrat per meridiem et flectitur  ad Aquilonem. Lustrans uniuersa per circuitum uadit spiritus, et in circulos suos reuertitur. Que sententia ita solui potest; quod ideo sol spiritus dicatur, quia calore eius omnia nascentia uiuificantur et crescunt. Inde est quod quidam gentilium naturam hoc modo diffiniendam putarent: Natura est ignis artifex, quadam uia uadens in res sensibiles procreandas; sed quia hoc non adeo probabile est, sententia Apostoli, cum in uno modo ecclesiastici doctores conueniunt, consideranda est, qua dicitur: Scimus quia omnis creatura ingemiscit et parturit usque adhuc. Et paulo post: Quia et ipsa creatura liberabitur a seruitute corruptionis in libertatem glorie filiorum Dei. Nonne rectius in talibus deceret monachum occupari que ad eruditionem pertinent Christiane religionis,  quam inseruire fraudibus? uile putat in liberalibus studiis immorari, planetarum absidas, positionem, discursus per zodiacum, circulorum inter se replicationem inquisitum ire nichili pendit. Saltem ea que in diuinis libris ex ipsis artibus inueniuntur considerare deberet, ut est illud in diuina historia, quando Iosue soli et lune stationem indixit, utrum relique quinque planete et intima mundi orbita stationi seruierint, an proprios cursus seruauerint. Quod si ita est, diaphoniam passa est celestis illa harmonie suauitas, mutilatis duobus neruis, eo presertim quo primum tetrachordum terminantur, et secundum auspicium sumit. Si autem ultima sphera simul cum planetis subsistit, supere dulcedo musice conticuit. Forsitan inde est quod in Iob legitur: Concentum  celi quiescere quis facit? In qua questione tot emergunt, ut Lerneus anguis Herculeis iterum uiribus compensari uideatur.

De musica. uerumtamen quia musice mentionem intuli, de inquisitu eius pauca narrabo, que tanta dignitate uiget, ut Deo assistere iure credatur. Cuius rei exempla ita se frequenter offerunt, ut modo dictu superuacua putentur. Hec cum tanta maiestate polleat, ut diuino conspectui famuletur, in celestibus corporibus ita sibi monarchiam uindicat, quod in his iugiter concentum struat, et Pythagorici dignitatem silentii non amittat, eoque fit ut personet et taciturnitatis modum seruet; sicque in circulorum uarietatibus sese moderatur, quatenus contra legem humane modulationis, iuxta quorumdam opinionem  laxioribus gyris acutos, breuibus grauiores impertiatur sonos. Nascitur quoque perplexa questio in eo quod quinque planete aliquando solari radio impelluntur, quandoque stationi deputantur. Statio motu caret, sonus autem sine motu esse non potest: stantibus ergo aliquibus planetis, non integratur iugis harmonie concentus. Quapropter inquirendum est, quantum humane scientie conceditur quomodo celestes planetarum motus et impositam sibi legem continue seruent sonoritatis, et iniunctam sibi quandoque necessitatem nequaquam pretereant stationis, inter que de mundi etiam sphera inquiritur utrum sonitu impellatur an silentio agitetur. Dicunt omne quod in motu est locum mutare, omne autem  corporale mutatione loci sonum efficere; celestis autem orbita locum non mutat, quatenus in sese rotatur, nullum ergo sua uolubilitate sonum reddit, et tamen ingenti strepitu dicitur agitari, sicut paulo ante exemplo Iob celi concentum premisi. Sed potest forsitan illud de planetis tantummodo accipi. De his tamen uiderit quicunque ille est, quantum sibi diuina gratia ministrauerit, dummodo in terrestris cognitione sonoritatis aliquantulum mihi liceat immorari; in hac namque multa reperiuntur que frequenti indagine digna iudicantur. In hac generaliter ipsius requirende sunt partes, quas uirgilius uII esse monstrat, inquiens:

Obloquitur numerus septem discrimina uocum;
in cuius breuitate carminis totius harmonie grauitas  continetur. Queritur etiam in hac quid infinitate terminet uocum, quis motus sit audiendi, quot symphonie et que prima dici queat; qualiter Plato consonantiam dici putet, que uoces stantes queue sint mobiles, utrum insuper partientibus numeris consonantie possint reperiri; namque illud pretereundum uidetur, utrum acumen et grauitas ex quibus uoces consistunt in qualitate melius constare aut quantitate dicantur; continue autem disgregate uoces harmonie melius conueniant, utrum omne iudicium sonorum auribus dandum sit an rationi, ratio metrorum quantum in musica ualeat, hemitonii diuersitas qualiter constet, quomodo ex supradictis quindecim troporum uarietas conformetur. Hec strictim commemoraui, non quo artium prima  ponerem, sed ut stultitiam indocti monachi reprehenderem, cui cum scientia artium abesset liberalium, maluit fraude grammaticellus uideri, quam scientiam artium saltem extrinsecus adipisci. Est enim ars intrinsecus, est et extrinsecus. Infelix, quia intrinsecus fortasse artes acquirere non potuit, quare non saltem extrinsecus acquisiuit? Esto, sapientem se putauit, num tandem quid alii sentirent inquirere debuit? In rebus enim diuersorum hominum diuersa est opinio. Inde est illud Terentii: Quot homines, tot sententie. De quo et Persius inquit:

Mille hominum species et rerum discolor usus.
Putat se fortasse omnia scire, quod summe dementie  nullus ignorat. Nescit in hoc quid Cicero dicat: Unum uix pauci possunt, utrumque nemo. Et Maro:

. . . Non omnia possumus omnes.
Contemnit testimonia gentilium scriptorum, saltem Apostoli sententiam ad memoriam reducat, qua dicitur: Alius iudicat sic, alius sic; alius diem inter diem, alius omnem diem. Item: Unusquisque in suo sensu abundat. Nonne igitur debuit diligenter inquisiuisse an saltem parua intelligentia Scripturarum mihi inesset? Nimia iactantia elatus est, ut inter suos sapiens uideri posset, ueluti Cinero peticus inter suos ultra hominem uideri uoluit. Rana in limo non dubitat se magnitudini uacce comparari, eoque modo monachus uno casu uult doctus haberi;  sed dum sapiens uideri uoluit, stultum se monstrauit, iuxta illud Horatii:

Dum uitant stulti uitia, in contraria currunt,
Est fortasse is de quo loquor tantum grammaticus, sed notum est non posse quemlibet unius liberalis artis scientiam integre percipere, nisi studuerit omnibus aliquam opellam dare. Cyclice namque dicuntur, atque ita in se recurrunt, ut modo trium sonorum connexe reperiantur; non enim Achar ille sub lege positus, cuius anima secundum Ouidii dogma Achar iste uiuificatur, ad radicem montis stetit, aut uocem loquentis Domini audiuit; in eremo natus sub murmure creuit, seruatque adhuc anima eius ferinum morem, quo in eremo ille a Moyse decidit, et Iosue non bene cohesit. Ille in actiua uita persistere  noluit, et ad contemplatiuam nequaquam peruenit; in itinere ergo defecit ac tepidus substitit. Iam illum fortasse humani generis emulus suo cauterio inussit. Utinam aut calidus aut frigidus esset, nam melius fuerat ei, secundum Apostolum, uiam ueritatis non agnoscere, quam post agnitionem retrorsum conuerti! Hortarer uos ad exhibendam huic opem medicine, sed uereor inueteratus sit morbus:

Elleborum frustra cum iam cutis egra tumebit,
Poscentes uideas, uenienti occurrere morbo.
PERSIUS. Hec uobis communicanda putaui, quibus et uanitatem stulti monachi, et me non per omnia qualem putauit cognoscatis. Nam sunt quidam stulti qui ad mensuram sui alios metiri uolunt, ueluti miserrimus  iste qui comparatione sui cum a pusionibus laudaretur, nichil alios estimauit. Ergo in ipsa sui estimatione deficiat, atque prudentium iudicio tabescat, nisi palam monstrauerit qualem se in conclaui monasterii monstrare uoluit. Nobis tamen, quibus precipitur ut pro inimicis oremus, procurandum est quatenus diuinis mandatis obsequamur. Dignum  quapropter putaui epilogum huius epistole precibus terminari.


Conditor omnipotens rerum, qui cuncta gubernas,
Quique soluta ligas, et sparsa reducis in equum.
Nec sinis in solido positum dissoluier unquam.
Cui nichil quod pereat, nichil est quod fine fatiscat
Cuncta tibi uiuunt, famulari cuncta laborant.
Nil sub te moritur, uite cum limina seruas.
Quidquid adesse decet, nichil est quod constat abesse.
Da, Pater omnipotens, ueniam, da, posco, regressum.
Qui cecidere suo demersi crimine, cede
Consurgant tenero sub nomine fonte renati.
Non illos extrema dies transmittat auerno.
 Portitor ille Charon limosa haud euehat unda.
Sors procul abscedat, Minois cesset et urna
Quos tribuit Christus medicabile pignus in unda.
Sentiat Ixion solite uertiginis ictum.
Saxa rotent alii, iecur hic increscat opimum
uulturis in rabiem, soluantur uiscera siti
uicina Eridani, cui non conceditur unda.
Ille cibos uacuis exspectet hiatibus amplos
Quem furtale malum prohibet contingere mensas.
Cetera penarum uulgus gentile coarctent,
More rapit pecudum quod per diuersa libido,
Dummodo qui sese Christi sub iure fatentur,
Effugiant laqueos inimicaque tela draconis,
Protecti clypeo et non deficiente lorica.
Inter quos si forte meam quis rodere uitam
 Expetit, inuidie maculis noxaque remota,
Euolet alta petens liber, tricasque refutet,
Seque Deo extremo socians examine letus
Dextra petat, quo preclara iam laude beatus,
Gaudia percipiat lucrati pecunia nummi.
Euge feratque simul Domini sine fine beatum.




ANNO DOMINI DCCCCLXXIX.
RICHARDUS ABBAS FLORIACENSIS.





NOTITIA HISTORICA IN RICHARDUM.


 Richardus, prius Patriciacensis celle prepositus, ut censet Mabillonius, uulfardum facetum episcopum mox excepit. Percipiacum mansum a Guntrude matrona anno 964 in gratiam Letaldi obtinuit. Huic Lotharius rex tria dedit precepta, quorum duo priora anno regni XIII, indictione X; postremum anno XXI, Christi 974, forte post alterum Floriaci incendium:  »Bis enim uoracibus flammis, inquit Aimoinus, absumitur cenobium, secundo anno 974 flagrat incendio. At procurante uenerabili Dei cultore Richardo in pristinum statum intra trium spatium annorum reuocatur.« Eodem Lotharii regis anno XXI, uI Idus Septemb., indictione III, ab ineunte mense ducta, Adelelmus miles nobilissimus sancto  Benedicto dedit insignem crucem argenteam, uelut nostri Saluatoris qualiter pro nostris reatibus in ea impietate Iudeorum appensus fuit insculptam. »Quin etiam ad illuminationem eiusdemque uiuifice uenerandeque crucis do, inquit, quoddam iuris mei predium in pago Senonico situm, uocabulo uillaris dictum, cum ecclesia honori beate Marie dicata, etc., pro remedio anime mee et senioris mei inclyti Francorum ducis Hugonis, quin et progenitore meo Roberto et genitrice mea nomine Berta, et pro Burchardo seu et aliis parentibus meis. Actum Parisiis in nobilium conuentu publico.« Subscribunt cum Adelelmo Hugo dux Francorum, Odo comes, Adela comittissa, Milocomes filius eius, et alii. Non parui est momenti hec charta ad dignoscendas principes eius eui familias. Interfuit Richardus  funeri abbatis Miciocensis Annonis anno 972 ex Letaldo. Willelmus Sanctionis filius, Burdigalensium comes ac totius uasconice dux cum fratre suo Gumbaldo episcopo uasatensi anno 978, audita fama religiose uite Floriacensium, monasterium Squire seu de Regula situm ad Garumnam eis regendum restituit. Herbertum Soliacensem toparcham, qui monasterii predia inuaserat, diuine uindicte nequicquam admonuit Richardus. Hanc ille mox expertus, Floriaci sepelitur. Hec aliaque de Richardo scribit Aimoinus, cui Tortarius in historia translationis sancti Mauri martyris Floriacum succinit, Richardum magnum, decus abbatum et lampadem clarissimam Patrum appellans. Excessit e uita an. 979, XIu Kalendas Martii.





CONSUETUDINES ET IURA ECCLESIAE DE REGULA AUCTORE RICHARDO ABBATE.


 Statutum est quod nullus prepositorum uel priorum intra uillam uel extra audeat dare domos, terras, uineas uel possessiones aliquas sine censu. Si uero hoc aliquis facere presumpserit, non est tenendum, quia hoc sub anathemate dantis et accipientis fuit inhibitum.

Statutum est etiam quod si quis possessiones quas tenet in feudo de Ecclesia, uendere uoluerit cum assensu prioris uel prepositi, faciat: et prior ipse, si uoluerit emat: alioquin cui uoluerit, uendat, saluo iure Ecclesie, scilicet de unoquoque solido nummum unum.

Statutum est iterum quod de unaquaque domo intra uillam et extra habeat Ecclesia duos homines uel feminas cum sarculis unoquoque anno ad segetes  purgandas: et dabitur unicuique in Quadragesima una libra seruientalis, et alio tempore in mane una torta de furno et uinum, et in nocte una libra: et in festiuitate apostolorum Petri et Pauli unum fasciculum herbe de unaquaque domo priori deferre tenentur et ad uincula S. Petri unum panem talem qui sufficiat homini in mensa: et de unaquaque domo unum hominem ad uindemias colligendas.

Statutum est etiam quod omnes homines qui morantur in uilla uel in dominio prioris intus et foris iustitiam debent priori et clauigero.

Statutum est quod quicunque segetes ad molendina detulerint, uel uinum ad uendendum in conductu prioris sint, ut nullus burgensium audeat eos inquietare, ex quo de domibus exientes usque ad  propria redeant: quod si hoc facere presumpserit, gadium soluent: similiter et in manu prioris sicut eodem pacto molendina

Statutum est similiter quod omnes burgenses si uinum emerint et postea uendiderint, obolum domino de unaquaque saumata dabunt. Preterea prior habet  bannum salis imo mense in uilla, et nullus burgensium audebit uendere et emere nisi cum assensu prioris: qui uero hec infregerit, cum damno LXuI solidorum emendabit.

Statutum est quod omnes sutores unoquoque anno in festo S. Martini reddant optimos solutares, similiter omnes pelliparii debent priori bonam pelliciam unoquoque anno in ramis Palmarum, et in festiuitate apostolorum Petri et Pauli, et in uincula B. Petri: nec miles nec Burgensis uel aliquis hominum erit liber in his tribus diebus quin persoluant de his que uendiderint uel emerint tributa priori et monachis.

Omni tempore statutum est forum in uilla Regule, in die Sabbati dominus de Girunda tenet in hoc  foro, in feodum de priore iustitiam mercati. Nec debet alia die Sabbati aliquid ultra riuos emere. Quod si factum fuerit, ad dominum Girunde pertinet iustitia; et ipse die Sabbati manu leuabit ille dominus Girunde usque ad octo dies. Quod si tunc non soluerit, iustitia pertinet ad priorem uel clauigerum. Item prior uel clauiger poterunt manuleuare. Prefatus uero dominus Girunde securum conductum dabit uenientibus ad forum, in eundo uel redeundo. Carnifices etiam sunt securi ab ea hora qua porcum, uaccam, uel cetera ad officium suum pertinentia acceperint, ita quod non pignorentur, sine consilio prioris uel clauigeri.

Eamdem securitatem habent hi qui ueniunt ad molendina: qui autem hoc uel illud infregerint sex  solidos soluent. Noster uero molendinarius de unoquoque molendino unam coucam unoquoque die, si uoluerit accipiet ad molendum. Nullus molendinarius querat bladum per uillam: si factum fuerit, sex sol. soluet. Unoquoque die ueneris soluent molendinarii clauigero quartam frumenti quod lucrati  fuerint sub sacramento. Statutum est quod clauiger accipiat de unoquoque porco obolum et de porco ultra 20 den. lumbos habebit clauiger; de uacca habebit duos denarios: de bacone tantumdem; et non alibi uendentur carnes nisi in consuetis locis, uel pisces. Diebus etiam Dominicis 3 feria et 5 manu leuabit carnes clauiger, tiliam porci uel apri pro 4 den.; fructum uacce pro tribus denariis; quarterium arietis pro uno. Quicunque uendiderit carnes, eamdem seruabit consuetudinem.

Item si extraneus portauerit sturionem, denarium habebit clauiger; et si ibidem fractus fuerit sturio, nerbilium et budellum habebit clauiger, nec minus habebit denarium.

 Item si duo uel tres socii fuerint in porco uel uacca, uel ariete de unoquoque manuleuabit, prout dictum est superius, etiamsi unus uendiderit pro omnibus. Similiter si extraneus saumonem portauerit, obolum dabit. Si extraneus portauerit duodenam lampredarum denarium dabit; si sex, obolum. Si duodecim colagos portauerit per aquam, unum dabit; si sex, obolum; si cum asino portauerit, tres denarios; si cum equo uel equa, mulo uel mula 4 den. dabit; si cum collo duodena colagorum uel lampredarum, denarium dabit. De sturione et salmone primo captis in Beta, medietatem piscatores dabunt: et tunc accipient illi duo piscatores duos panes seruientales et duas mensuras uini: et deinceps de omnibus piscibus ibidem  captis decimam sub sacramento.

Si balena feratur per mare frustum habebit clauiger; si per terras feratur uel alii quilibet pisces, fiat sicut superius scriptum est de colagis uel lampredis.

Item de his que uenduntur in foro; de porco qui uenditur ultra 20 denarios accipiet clauiger unum denarium; et si minus, obolum: de capra similiter; de uacca similiter; de boue denarium. De oue sicut de porco; de asino sicut de boue; de equo et mulo quatuor denarios; de cifis et saleriis, de carra bestie quatuor cifos et totidem salerios; de collo onusto duos. Die Sabbati nemo uendat intra uel extra aliquid, quin reddat clauigero consuetos redditus.

 Statutum est etiam quod si quis porcum extra uillam emerit et infra octo dies uendiderit, denarium dabit: de nomeriis et cultris et fosseriis, sarculis, falcibus, toseriis, uasoriis et ceteris ferramentis que uenduntur in foro, semel in anno ab unoquoque uenditore unum accipit clauiger. De retumbis et cifis uitreis, de cepis et aliis unoquoque Sabbato et Dominica, exceptis illis de Papeyran unam cordam et de scaloriis unam garbam. Habitantes in terra de Papeyran liberi sunt in omnibus que nascuntur in eadem terra: si extra terram illam aliquid acquisierint, non sunt liberi.

Item accipit clauiger de uendentibus sal die Sabbati in foro de unoquoque unam palmatam, et in  Dominica similiter. Et ut breuiter concludam: quocunque modo uel quacunque die extranei aliquid portauerint, uel cum aliqua re transitum fecerint, ius suum recipiet clauiger: sic sal, equi, porci, oues, boues, bladum et cetera: et in foro manuleuabit clauiger quidquid uoluerit per octo dies.

Item habebit clauiger de his omnibus qui uendunt saginum omni quintodecimo die Sabbati unam obolatam. In festo beati Petri accipit clauiger unam corrigiam de unoquoque mercenario.

Item Passapont recepit nomine nostro de ligassa lini unum paladuir in foro, et plenam manum lane, iuxta quod ibi fuerit; de mercenariis quintodecimo die obolum: de his qui deferunt uasa uitrea, unam lampadem; de fasciculo ciforum, unum. Pro his  tenetur Passapont et eius successores in dormitorio facere luminare, et in camera prioris, dum ipse presens fuerit. De nattis unam habebit clauiger semel in anno; et sic de ceteris que uenduntur.

Statutum est quod ille quem prior in ius uocauerit, statim coram eo cum fideiussoribus se presentet, nisi iam manum ad comedendum lauauerit, uel ad lauandum caput iam se parauerit. Si uero post uesperas eum uocauerit in crastinum coram eo cum fideiussoribus appareat. Ille uero qui die assignata usque ad horam sextam coram priore non comparuerit, tanquam conuictus iudicabitur. Quod si presens prior non fuerit, clauigero se presentet.

Item de unaquaque saumata lignorum dabitur domui  nostre unum lignum per omnes portas de his qui sunt extranei.

Statutum est etiam quod prior tempore uindemiarum per omnes portas uille diriget nuntios suos ad quorum conspectum decime uini et quarta fidiliter reddantur, prout in scriptis eorum continebitur. Et debent deferre illi quorum sunt uinee ad torcular prioris sine ipsius adiutorio. Item de omnibus obliariis qui fabbas excolunt, dabitur conuentui coquus uel alter seruiens onustus de fabbis. Tempore uero suo de agresta per uineas arripient seruientes coquine: similiter de oleribus a Natali usque ad Quadragesimam et in Quadragesima de porris similiter.

Statutum est preterea quod omnes bailiui ad hoc  sunt constituti, ut census bailiarum nobis absque difficultate reddi faciant: uidelicet frumenti, auene et denariorum. Quod si in festo B. Martini ad prefatos census subditos suos non compulerint, bailiui debent pignorare; sed ad priorem pertinet iustitia.

Preterea statutum est quod clauiger per totam uillam accipiat asinos ad deferendum bladum suum.

Item cum comes procurationem suam accipiet clauiger per totam uillam manuleuabit porcos et capiet gallinas per domos.

Sciendum preterea quod per omnes bailias nostras accipimus ab unoquoque uillano unam gallinam,  duos fasces palee, et unum panem et traceam boum in uigilia Natalis Domini.

Item omnes bailiui nostri et foris debent procurationem priori semel in anno preter homines de Pins.

Item omnes uillani de bailliis nostris debent procurationem priori semel in anno.

Boneta de Bordes et successores sui debent priori procurationem apud Burdegalam cum his omnibus quos secum habebit; et equos similiter procurabit, et hoc semel in anno.

Milites de Bordes soluunt procurationem plenam priori et sociis suis, et omnibus quos secum adducet; et superuenientes similiter procurabunt: et debent commodare priori unum equum, cum sturiones  ad sanctum Benedictum miserit. Quod si in uia equus decesserit, prior equi pretium eis restituet.

De iure prioris est et Ecclesie de Regula, ut lites, discordias, causas et iudicia per iudices quos uoluerit, et undecunque uoluerit intus uel extra terminet: si qui uero aduentitius uel naturalis sine herede legitimo decesserit, res eius, si solutus fuerit ad priorem pertinent; si coniugatus, medietas.

Homines de Lauizon Willelmus Textor, Petrus Ogau, Willermus Garsias et uitalis Iuliani debent portare priorem per mare cum sociis suis ubicunque uoluerit, et reducere similiter, et debent deferre similiter bladium per mare quacunque parte  domus nostra habuerit, et nocte qua redierint, habebunt de cellario portatores isti panem et uinum.

Prepositus de Lobaneg debet procurare priorem et socios suos semel in anno: et omnes illi qui sunt de prepositura illa: aliam tantum debent procurationem priori et sociis suis semel in anno, prepositus sancte Aureliane cum participibus suis, debent procurationem priori semel in anno, et in mutatione cuiusque prioris 14 solidos Burdegalenses nomine sportule, et Aiquilinus de Fonte sex denarios sportule.

Amaneus de Lobengs et sui debent facere hominium priori pro mota sua et pro feodo Regule et pro iustitia fori et pro his que tenet ab eo intra et extra:  et preterea pro his omnibus faciunt solemnem in die Pasche toti conuentui de Regula.

Item Arnaldus Bernardi de Taurignac facit hominium priori pro deualata pedagii Marie de Gerunda et preterea pro communitate casati cum participibus suis annuatim in uincula B. Petri 5 solidos Burdegalenses.

Item Helias de Barela debet soluere conuentui de Regula annuatim 24 panes et 12 lampredas et unam saumatam uini in ramis Palmarum.

Item dominus de Culed Mauiron debet facere hominium priori pro feodo quem tenet in uilla de Regula. Dominus de Landerro et sancte Basilice debet facere hominium priori pro his que tenet in  foro Regule, et in Salargiis, et pro feodis domorum que sunt in eadem uilla et pro his omnibus que tenet a riuo qui dicitur Merdanus usque ad Regulam.

Item Donatus Garsie uel Berned et eius successores debent assistere priori in iudiciis pro feodo quem tenet infra Regulam.

Item homines de Taurignac et homines de sancto Michele, et de Guarzac, si forte prior propriam guerram habuerit, debent uenire in eius auxilium pro feodis que tenent intra uillam.

Item si prior proprium bellum habuerit pro exheredatione terre, medietatem expensarum facient burgenses, aliam medietatem prior. Pro tali bello tenentur se presentare dominus Gerunde et dominus  de Taurignac et dominus del Berned.

Item si aliquis miles feodetarius prioris contra priorem, quod absit, in aliquo deliquerit, per nuntium suum ipsum in ius uocabit, et in manu prioris de querelis, quod iustum fuerit, exsequetur. Quod si in eius manum iure parere noluerit, feodum prior occupabit.

Statutum est preterea quod si Iudeus transitum fecerit per uillam, 4 denarios soluat clauigero. De equo Hispanie, 4 denarios; de traca  coriorum boum, ouium uel caprarum, 4 denarios. De uno corio unum denarium: de carga stagni uel metalli, 4 denarios. Quicunque uendiderit equum in foro quatuor denarios: extraneus ubique. Constitutum est preterea et iureiurando firmatum  quod neque prior, neque clauiger aliquem uel aliquam supercurrat, dum ille uel illa fideiussorem priori gratum dare poterit.

Item nemo cultellum, ensem, lanceam, spiculum, securim, besogium, neque gladium in contentione trahat: quod si traxerit et non percusserit et traxisse conuictus fuerit, sex solidos priori sine intermissione dabit. Si uero percusserit et sanguinem effuderit, 66 solidos similiter dabit priori, et damnum percusso ex integro restituet. Aut si hoc totum facere non poterit, uno membro curtabitur. Si percussus mortuus fuerit, ille qui percussit exheredabitur, et hereditas tota et possessio pertinebit ad priorem.

Item nemo extra uillam uel infra aliquem capere  presumat sine assensu domini prioris uel Clauigeri, sed si casu contigerit, quod ante presentiam prioris uel clauigeri cum capto se presentet, si tamen tempus fuerit opportunum. Quod si id facere neglexerit, 6 solidos dabit priori. Item si contigerit quod aliquis aliquem ante presentiam Domini percusserit, absque dubio damnum restituet et priori satisfaciet.

Item de mensuris cuiuscunque modi sint, ut de conchis, de uirgis, de cubitis, de canis quibus panni uenduntur, et de libris et de rasoriis quibus sal et segetes raduntur, firmiter fuit constitutum omnia esse equalia et iusta. Quod si penes aliquem aliquod istorum falsum inuentum fuerit, 6 solidos  priori soluet. Quod si aliquis reclamauerit et probauerit se in huiusmodi mensuris fuisse deceptum, deceptor damnum restituet et priori sex solidos soluet.

Similiter de hortis in uilla constitutis et circumiacentibus, et de uineis statutum est et iureiurando firmatum quod nemo audeat in hortum uel uineam alterius intrare, nec aliquid rapere, neque olera, neque portum, neque fructus si fuerint sibi.

Similiter de uineis neque agrestam, neque racemos, neque paxellos, neque aliquid earum. Quod si aliquis fecerit et de facto comprobatus fuerit, damnum restituet, et priori sex solidos soluet, et si dare non possit, auriculam perdet

Item statutum est ne aliquis sine assensu prioris  in expeditione eat, nec prece, nec pretio aliquorum ductus castellum ingrediatur ad defendendum, uel foras ad expugnandum. Quod si fecerit et uulnus intulerit, 66 solidos priori dabit, et percusso damnum restituet. Si occiderit hominem, omnia confiscantur priori. Si quis autem superbie facibus accensus negligenter de uilla exierit profugus ea occasione, quod dicit burgenses uel ipsum priorem  sibi iniurias irrogare, et nolit iuxta statuta uille iudicio iniurias persequi, post primam et secundam admonitionem prioris per se uel per suos factam, ille talis omnibus diebus uite sue ex tunc exsul et profugus non reuersurus abeat, et omnis eius hereditas priori incurratur.

Demum statutum est quod quicunque intus uel extra aliquem uel aliquam interfecerit, sine misericordia incurratur Domino.

De minimis autem querelis, ut est de percussione siue sanguinis effusione facta et de illatis contumeliis, de capillis ruptis et de aliis huiusmodi, ut consuetum est et statutum teneatur.

Item si quis uirginem corruperit ui: si mulier fuerit uilior eo, dabit ei maritum consilio amicorum  suorum, uel accipiet eam in uxorem. Quod si mulier fuerit nobilior, ad arbitrium prioris et amicorum mulieris, mulieri satisfaciet et 66 solidos priori soluet.

Item si aliquis quamlibet aliam stupratus fuerit, 6 solidos dabit priori et mulieri satisfaciet. Si quis coniugatam rapuerit et cum ea fugerit, ut de homicidio stabilimentum uille seruetur.




ANNO DOMINI DCCCCLXXIX.
ADALBERTUS METENSIS SCHOLASTICUS.





NOTITIA HISTORICA IN ADALBERTUM.


 Adalbertus, leuita, siue monachus et sacerdos, scripsit Flores ex Moratibus B. Gregorii pape in Iob, eosque dedicauit Herimanno presbytero. Prologum ad Herimannum edidit Edmundus Martene tom. I Anecdot., quem testatur depromptum ex codice annorum circiter 600.





INCIPIT PROLOGUS ADALBERTI LEuITAE AD HERIMANNUM PRESBYTERUM In quo promittit subnectendum ei opusculum excerptum »quasi lilia candentia a Moralibus que B. Gregorius Spiritu sancto afflatus luculentissimo sermone disseruit  .«

*

 Dilectissimo in Christo ac uenerabili Patri HARIMANO presbytero ADALBERTUS humillimus leuitarum sempiternam in Domino felicitatem.

 Mecum sepius retracto, reuerende Pater. creberrima circa me benignitatis caritatisque uestre impensa beneficia, nec non etiam suauia atque satis  admodum mihi delectabilia exhortationum uestrarum colloquia. Inter cetera tamen paternitatis uestre solamina, illa non minus heserunt animo que de beatissimi Gregorii pape libris frequenter mirantes siue congaudentes pariterque timentes uicaria relatione contulimus. Inter eosdem nempe libros Moralia in beato Iob edita, dulcedine dictorum allecti, subinde reuoluentes, quedam tuo iussu teque presente prima ex parte tibi excerpsi: unde tuo tam prouocatus studio, quam etiam fultus consilio, quod prius sub arcano pectoris mei latebat, tali sum ordine conatus perficere, uidelicet ut triginta quinque libros memorabilis pape Gregorii diligentia qua possem transcurrerem, et queque in eisdem libris de quibuslibet rebus magis necessaria  reperissem, codice sub uno aggregata colligerem, atque singulas sententias capitulis prenotarem. Quod quidem non ut debui, sed prout potui opere perpetraui. Non temerario si quidem, ut mihi uidetur, ausu id tentaui peragere, sed reuera eo magis studio, ut tam ego quam et mei, si forte sunt similes, quos non multum uacat legere, aut etiam si uacat, desidia non sinit multa legendo percurrere, aut si studium adsit, forsitan copia, ut plerisque in locis assolet, deest librorum; hoc nostrum, si tamen libuerit excerptionis opusculum compendio percurrere queant, et fastidium prolixitatis pati omni modo nesciant. Sed etiam hoc scire legentes uolo, quia preter capitula uel in quibusdam locis congruentiam inchoationis in exordio sententiarum,  nichil ex proprio inserui, excepto duntaxat quod ea que male scriptorum uitio deprauata reperi, prout potui emendare sategi [al. satagui]. Interim hoc opusculum ob respirandi gratiam lectoris, in quatuor  decreui distinguere libris; et quia ibidem humani generis uita multimoda uarietate distinguitur, eius libuit uocabulum appellare Speculum. Minores denique sententias, quarum ubertate in sensu et sonoritate seu in uerbis usquequaque delectatus sum, que aut duas aut tres, aut paulo amplius protenduntur in lineas, nec tamen adeo prolixe sunt, ut capitulis indigeant, seorsum in alio codice collegi. Harum tantum capita  rubro placuit inchoari colore. Ecce per prata cucurri amenissima, ac florum diuersitate uernantia, omnique iucunditate plenissima; quibus tanta sum auiditate illectus, cum sint cuncta fragrantia, cuncta redolentia, ut penitus omnia concupiuerim. Sed quia uniuersa concupita exili preditus industria mecum  ferre non ualui, sedit animo ut flores quos pulchriores inspexi habere colores, et perplurima preuidi habere medicamina, decerpere studerem, quatenus peritum quemque ac diuine uoluntatis emulum tam decorositas florum illiceat, quam et remedium salutare ad amorem suum pellat siue accendat. Si quis autem ueneno inuidie in precordiis serpente fuerit maculatus, ac dente maleuolo maluerit derogare ac deridere quam congratulari siue emendare hoc nostrum qualecunque opusculum, cauendum est ei ne simul cum antiquo hoste, illa, quod absit, sententia uulneretur. Inuidia diaboli mors introiuit in orbem terrarum. Imitantur autem illum qui sunt ex parte eius. En offerro inter magna et pretiosa diuitum munera hoc paruitatis mee munusculum, et hoc  supplex exoro, ut si nequeo gratiam obtinere cum potentibus, merear saltem partem habere cum muliere illa paupercula, que quondam prompto animo in gazophylacio duo legitur intulisse minuta.




uolume back matter






INDEX IN RATHERIUM. Numeri Arabici  designant opera, Romani uero prolegomena operibus premissa. [1Kb]


 A

    Abbas quis, et eius qualitates, 165, 166. Quinam falsi abbates, 166. Abbates debent obedire regule, et peccant si contra constitutum regule quidlibet disponant, aut precipiant, 183.
    Abbatia Maguzani ueronensis diecesis dispositioni episcopi subiecta, 399. Eius cenobium incensum ab Hungaris, 399. Abbas ipsius incorrigibilis a Ratherio expulsus, 400. Clerici ibidem substituti, et qua lege, 400.
    Abortus procuratio reprobatur, 54.
    Abstinentia, nisi sit triformis, est ad perfectionem inutilis, 580. Quando est triformis, ibid. Lege abstinentie non prohibentur necessaria, sed superflua, noxia et inhonesta, 580. u. Ieiunium, Quadragesima.
    Acedia u. Negligentia, Tepidi.
    Acolythorum classes due in cathedrali ueronensi, quorum alii dicti de secretario, alii cantores, 471, not.
    Actionarii dicti qui res alienas agunt, 123.
    Adelaides imperatrix Ottonis I uxor, ad quam Ratherii epistola, 568.
    Adolescentia quam procliuis ad lapsus, 63. Monita pro adolescentibus, 62 et seqq., 67.
    Adulatio in criminibus quam perniciosa, 591.
    Adulatores, genus pessimum, quam noxii principibus atque potentibus, 592. Mali adulatorum effectus, 591.
    Adulterii mala, 55. Adulterium dictum etiam omne illegale coniugium, 375 not. Adulterium commissum a coniugato, etiamsi nullius thorum uiolet, cum in semetipso Dei uiolat templum, 51.
    Aduentus tempore festiuitatibus exceptis abstinendum a carnibus et uxore, 420.
    Aduerbialia dicte rationes quibus conclusio probata fuerat, 213.
    Aduocatus Ecclesie rex, 137.
    Agapitus II, cui primum inscripta creditur Ratherii epistola que ad Ioannem Pontificem data legitur, 535.
    Agonisticum opusculum, 10, 11, 193.
    Aldegundis , cui S. Ursmarus commendauit neptem in monasterio Melbodiensi, 201.
    Alexandri pape decretum, 231, 538, 550, 556.
    Alleuaticius dictus filius expositus, qui collectus fuerit et alleuatus, 61.
    Alnense monasterium in institutione addictum abbatie Laubiensi, subinde uero ad Leodicensis episcopatus ius pertinuit, et cur, LXXXIX. Huic monasterio prefectus Ratherius, ibid.
    Altare sit coopertum linteis mundis, nec super ipsum ponantur nisi capse et reliquie, aut quatuor Euangelia, et buxida cum corpore Domini, 414. Nulla femina ad altare accedat, ibid. Christus sacerdos altare simul exstat et hostia, 606.
    Ambrosius  laudatus, 62, 70, 587. Duo sermones S. Ambrosio tributi, alter posterioris multo auctoris, et quadam uoce interpolatus; alter, qui duas uoces habet posterius insertas, 421 not.
    Ambrosius Ottonis I cancellarius, ad quem Ratherii epistola, 561. Subscripsit priuilegio eiusdem imperatoris dato pro ipso Ratherio et ecclesia ueronensi, 462. Ad eum directum fuit opusculum Discordie, 495 not. Eidem traditum quoque uidetur exemplar alterius libri inscripti Qualitatis coniectura, ibid. Nonnulla de eodem Ambrosio notata, 561 not.
    Amicitia uera stare non potest sine concordia uoluntatum, 485. Amicitie lex est ne ab amico petamus, nisi honesta, 36.
    Amor Dei sine intermissione petendus, 336. In Dei amore nulla nobis imponitur mensura; in nostro uero seu proximi ea ponitur conditio, ut sic diligamus proximos ut nosmetipsos, id est ut preter alia quales nos existere debuissemus, tales et illos desideremus existere, 635. u. Charitas.
    Anapestum dictum, cum argumentum in alium retorquetur, 396 not.
     Anastasii  Fides seu Symbolum. u. Fides. Calumnia in Athanasium detecta, 98.
    Anteuicinia lucis, id est lucis initia, 190.
    Antheri pape decretum allegatum, 231, 348.
    Anthropomorphitarum heresis apud quosdam uicentinos renata, et qua occasione, 593. In nonnullos ueronenses etiam irrepsit, 594. A Ratherio refellitur, ibid.
    Antiocheni canones laudati, 329, 339.
    Apostolorum canones allegati, 349, 439. Dubium inspersum num sint apocryphi, 349, 439, 491.
    Aqua omni Dominica ante missam benedicenda, 416. Exorcismi et benedictiones salis et aque memoriter tenende, 419.
    Aquileiensis marchia, XCIu.
    Aquisgrani palatium, 218.
    Arator citatus, 30.
    Arena dictum amphitheatrum uerone, 393. Erat locus munitus ad custodiam urbis, ibid.
    Arnoldus Baioarie et Carinthie dux contra Hugonem a ueronensibus accitus et receptus, XLI. uicto mox eius exercitu, redit in Germaniam, XLII.
    Arnostus magne dignitatis uerone, 384 not.
    Arsenoquita dictus, qui cum masculo concumbit, 487.
    Artifices quomodo laborare debent, 14. Orationem cum manuum operibus iungant, ibid.
    Augustinus  laudatus, 16, 17, 21, 25, 28, 38, 39, 43, 48, 62, 63, 79, 109, 127, 157, 169, 170, 178, 181, 183, 184, 186, 194, 226, 232, 233, 347, 388, 399, 439, 477, 491, 501, 535, 548, 587.
    Auaro tam deest quod habet, quam quod non habet, 45. Contra diuites auaros, 43. Eorum angustie. u. Diuites.

B
    Baculares dicti apparitores, 129, 376 not.
    Baioarie ducatus Carinthiam complectebatur, CI. Quando hi ducatus distincti, CII. Rursum uniti, CIII. Iterum seiuncti, CIII. ueronensis marchia non semper Baioarie duci subiecta, CII.
    Baioarii in episcopali domo hospites, dum ad imperatorem pergunt, aut ab eo redeunt, 564 not. Quantum damni eidem domo intulerint, ibid.
    Baldricus episcopus Ultraiectinus adfuit electioni Ratherii ad episcopatum Leodicensem, 218 not. Auunculus alterius Baldrici episcopi Leodicensis, 219. Dictus Baldricus maior, 224.
    Baldricus Leodicensis sedis inuasor, 224. Filius fratris Baldrici Ultraiectini, 219. ui publica comitum Regineri et Ruoduolti in ea sede locatus, 219. Tempus statuitur, LXXXII, num. 59.
    Balnei usus ante communionem presertim diebus solemnioribus, 523 not.
    Balsemades locus diecesis ueronensis, ubi Otto I signauit priuilegium concessum Ratherio et ecclesie ueronensi, 462 not.
    Baptisma generale quod diceretur, 421 not. Eius legitimum tempus in uigilia Pasche et Pentecostes, 410, 421 not. Preter hos dies non licebat baptizare nisi propter periculum mortis, 410, 416. Baptisma infantum non negligendum, 415. Pueri morientes sine baptismo infernum adeunt, 122. Transmissi morti eterne, 163, 164. Baptismatis sacramento omnia peccata delentur, etiamsi nulla precesserit penitentia, 296.
    Baptisterii seu fontis sacri benedictio paschali tempore, 122. Sacrum chrisma si desit, non fit eiusmodibenedictio, 122. Fons baptisterit sit lapideus, 416.
    Barba pro auunculo, 269.
    Barbirasium pro tonsione barbe, 155, 367.
    Bausiare pro decipere, 394 not.
    Bausiator pro deceptore fraudulento, 359 not., 563.
    Bauaria. u. Baioarie.
    Benedicti  regula, 29, 283. Scripture nomine allegata, 226 not.
    Beneficium militare ab episcopo gratis collatum clericis ex sua paupertatula, 413. Explicatur, CXuI, 443 not. Reditus  Ecclesie dati militibus in beneficium, 305 not.
    Beneficium sua institutione ecclesiasticum quando militaris beneficii naturam induebat, uel e contra, 493 not.
    Berengarius episcopus uirdunensis interfuit promotioni Ratherii ad sedem Leodicensem, 218 not.
    Berengarius marchio Eporedie Ratherium comprehendit, 540. Manasse fauente Italiam obtinuit, LuII. Rege Lothario Ugonis filio in ea summam potestatem exercebat, LuIII. Post Lotharii mortem ipse et filius eius Adalbertus regio honore donati, LXIX. Quandiu durauit horum regnum, LXX. Iidem qui ab Ottone I regno Italico fuerant priuati, certis conditionibus restituti, XCIII, num., 68. Hac occasione mutatio in regnum Italicum inducta explicatur, ibid.
    Bibere pro potu substantiue acceptum, 147.
    Bigami nequeunt fieri clerici, 509.
    Betius laudatus, 28, 31, 223, 226, 227.
    Breuiculum pro indiculo rerum quarumlibet, 383.
    Bromius, 129, 143.
    Bruno  Ottonis I frater, ad quem Ratherius misit libros Preloquiorum, 529. Cuius seruitium is expetiuit, 530. Sapientes in suo palatio aluit, et inter hos Ratherium, LXXu. Dux Lotharingie quando creatus, LXXuI. Eius interuentu Ratherius promotus ad sedem Leodicensem, 218. Idque non humanis rationibus, sed ob publicum Ecclesie bonum, LXXuI. Idem S. Bruno creatus archiepiscopus Coloniensis, eodemque die consecratus, quo Ratherius ad sedem Leodicensem promotus fuit, 228 not., LXXu. Fuit Ratherii ordinator, ibid. Cur cessit uiolentie eorum qui subinde Ratherium ab ea sede excluserunt, LXXXI, LXXXIII.
    Bucco comes uerone, 384 not., 564. Ipsius tuitioni Iuditha dux inclyta commendauit Ratherium, 392 not. Prius infensus episcopo, postea eidem fauit, 394, 560 not.
    Buxida pro pyxide cum corpore Domini ad uiaticum pro infirmis, 414 not

C
    Cacabatus, id est niger ut cacabus, 291, not.
    Celibatus laudes, 59. Celibes quantum Dei gratia egeant, ib. Humilitus cum celibatu iungenda, ib. Celibatus diaconorum, 164. Presbyter aut diaconus uxorem legitimam habere non potest, 427. Clericis omnibus celibatus prescriptus, et in omnibus incontinentia reprehensa, ac nuptie interdicte omnibus. u. Clericorum incontinentia.
    Calcaria sperones rustice dicta, 415.
    Calceradigum species retributionis uel stipendii, 473, not.
    Calixti pape decretum citatum, 231.
    Camera stipularis ritus Saxonici pilei genus ex stipulis seu paleis, 316.
    Canicula, ludi species, 143.
    Canones apostolorum. u. Apostolorum. Canonum contemptus quam late pateret, 345, not. Unde ortus, ibid., 366, 369. Presertim in Italia, 367. Canonibus sanctis qui non obtemperat, Christo rebellat, 442.
    Canonum et decretorum codices conseruati in archiuis ecclesiarum, 448.
    Canonica lex obseruanda ecclesiasticumque iudicium faciendum iuxta legem canonicam, 441. Quid si negligatur ius nobis a Deo per sanctos Patres indictum, ibid.
    Canonici a canonibus ne deuient, 164. Dicti alicubi Ordinarii, u. Ordinarii. Aliquando dicti Cardinales. u. Cardinales. Quidam affectabant uocari Canonici, 480.
    Cantare missam quandoque acceptum pro recitare, 415, not.
    Canticum pro cantu, 419. Nocturnum et diurnum canticum a clericis discendum, 419.
    Capitula clericorum quenam uocarentur in uisitationibus parochiarum ruralium, LXu.
    Cardinales, dicti canonici, 445, not., 447.
    Carinthie ducatus. u. Baioarie.
    Cassiodorus allegatus, 153.
    Cathedralis appellata nomine ecclesie matris, 421, not.
    Catullus nunquam antea lectus a Ratherio, 639.
    Cauma pro ustione, 310, not.
    Causa pro rebus, seu fundis, ac redditibus ecclesiarum, 492.
    Causidicus qualis esse debet, 24.
    Centigamus, 347.
    Ceroferarius ex minoribus ordinibus qualis, 164.
    Chalcedonensis canon laudatus, 340.
    Charitas, sine qua nec in fide, nec in spe confidendum, 642. Bona opera perpetuo premio et remuneratione donanda non sunt, nisi illa que ex caritate procedunt, ibid. Charitatem habenti cetere addentur uirtutes; non habenti, cetere computantur pro nichilo, 469. u. Amor. Charitatis prerogatiua et necessitas, 171. Charitate exstinguuntur quelibet peccata, 272.
     Chrismatis confectio et chrismandi potestas ad episcopum pertinens, 339, 443. Si desit chrisma ab episcopo consecratum, non benedicitur fons baptismalis, 122. Chrisma sub sera sit custoditum, 418.
    Christiani qui damnantur, quanto grauius punientur, 590. Christianus non est, licet dicatur talis, qui Christo contrarius est, 442. Quinam Christiani a Christo dicti sint uocati, quinam electi, 625.
    Christus Dei Filius non adoptione, sed natura, 630. Christus Deus hominem indutus per unitatem persone in duabus naturis, 311. Ex duabus et in duabus naturis non duo, sed unus est Dominus iehsu Christus, uerus ut Pater et Spiritus per omnia Deus, cumque illis non tres, sed unus uiuens in secula Deus, 630. Filius solus de Patre sine matre eternaliter, de matre sine patre natus temporaliter, 102. Quando uoluit, sua Patrisque uoluntate ita exiuit a Patre, et uenit in mundum, ut neque Patrem, neque ipsum relinqueret celum, ib. Per corpus, quod tota simul Trinitas in utero matris uirginis ex substantia eiusdem matris semper uirginis operata est, uisibilis hominibus factus, ibid. Cum uerbum caro factum est, non Deus in hominem est conuersus, sed manente incommutabilis deitatis substantia, ita uerbum sibi hominem uniuit, ut sicut ex corpore et anima rationali unus est homo, ita ex homine et Deo unus sit iehsu Christus, non compositus, sed ineffabiliter perexsistens natus, ibid.
    Christus cur immolatus, 411. Cum Christus dicitur passus, mortuus et sepultus, tertiaque die resurrexisse et ascendisse celos, neque Christo diuisio, neque passibilitas ascribitur; sed sicut homo, qui utique caro et anima est, interfectus dicitur ab aliquo, cum utique anima rationalis mortem non recipiat; ita Deus in homine, quem assumpsit, ea omnia impassibiliter pertulit, 103. Christus quinta feria post uesperam est traditus, sexta crucifixus, septima quieuit in sepulcro, octaua resurrexit, et inter duorum dierum partem, siue integritatem noctium triduo facto a corde, id est interioribus terre, ad apostolos rediit, 410. De eius ascensione in celum, 624.
    Chronographia, opus Ratherii deperditum, XIu, num. 20. In quo contemporalium sibi descripsit uitam, 376, 447.
    Cicero laudatus, 30, 36, 112.
    Cineratus, 290 not.
    Circus, dictus etiam arena pro amphitheatro, 393.
    Clemens papa allegatus, 124, 339.
    Clerici aliud preter Deum non ambiant, 164. Clericorum ordines, ibid. Gradus clericorum uarii, 471. Tres clericorum classes distinguuntur, quorum alii dicti cardinales, alii titularii, alii de plebibus, seu clerici ecclesiarum ruralium, 447 not. Subdiaconi et acolythi alii dicti de secretario, alii cantores, 471 not. Qui clericatu initiatur seculo rennutiat, et se consecrat Deo, 424. Debet uiuere lege canonica et episcopo subiici, ibid. Clericus ideo uocatur, quia est de sorte Domini, id est ad partem pertinet Dei, 425. Clericis que interdicta, 416 et seqq. Usuras percipere, conductores agere, ibid. Induere uestes seculares, 417. uetita etiam uenatio aucupium, alee ludus, etc., 349, 311, 415. uetitum quoque agere negotia et causas seculares, 349. Gestare arma, ibid., 350, 351. Adire conuiuia nuptialia, 418 not.
    Clerici solo barbirasio et uerticis nudo cum aliquantula uestium dissimilitudine, et ex iis que ab iisdem aguntur in ecclesiasticis officiis, a ritu discrepant laico, 367. Cur a laicis contempti, ibid. Tam rari erant boni clerici, ut, indignis omnibus repulsis, uix possent inueniri qui illis sufficeremur, 453. Nonnulli peiores multo quam populares seu laici, 456. Quosnam episcopos desiderarent corrupti eius temporis clerici, quos auersarentur, 506. Clericorum incontinentia reprehensa, 347, 427. Quam late pateret, CXXIII, num. 96, 97, 444, 450. Adeo publice grassabatur et ex consuetudine inoleuerat, ut mulieres in Niceno prohibitas habere non solum crederetur licere, sed fieri oportere, credereturque a quibusdam neminem hoc facere deuitantem posse carere scelere pessimo, 486. Quidam etiam inibant nuptias, que reprehenduntur, 424 et seqq. Et inite a quibusdam publice, seu nuptu publico, 639. Clericus qui uxorem duxerat post sacram ordinationem, 350. Lex nulla altaris ministris indulget coniugia, 455. Clericorum duorum nuptie a patribus item clericis procurate reprehense ex illegalitate duplici, 423, 424, not. Ab altero publice inite, ab altero occulte, 426. Reiicitur excusatio parentum ideo procurantium has nuptias, quia in comparatione mali melius fore censebant, si filii uni coniungerentur, quam si uagarentur per plures, 425. Ne filie a parentibus nuptui tradantur clericis, sed laicis, 428. De coniugiis eorum qui nati erant ex clericis, 427. Clericorum duorum concertatio, quorum alter lorica, alter amica utebatur, 349. Clerici ueronenses choro addicti nolebant cantare Symbolum S. Athanasii, 365, not., 447. Pluries Ratherio episcopo iurarunt fidelitatem, 493. A  eodem non promouebantur, nisi aut in ciuitate, aut in aliquo monasterio, aut apud aliquem sapientem litteris erudirentur, et idonei essent ecclesiastice dignitati, 419.
    Cleronomi appellati, qui laudibus Deo canendis erant addicti, 365 not.
    Climax Syrmatis, opusculum Ratherii, 203.
    Clinicus pro homine membris contracto et paralytico, 454.
    Cena  Domini lotio pedum pauperum facta, 606. Penitentium publicorum reconciliatio. u. Penitentes. De communione in die Cene Domini. u. Eucaristia.
    Coloniensis synodus episcoporum in translatione Ratherii ad sedem Leodicensem, 218 not. In ea expensum num hec translatio contraria esset sacris canonibus, ib. not. Iudicium Presulum dicta sententia pro Ratherio edita, 207.
    Columbani  liber, ex quo similitudo quedam excerpta, 489.
    Comitatum adire sine licentia episcopi clericis uetitum, 507 not.
    Comites ueronenses. u. Bucco, Milo, Nanno.
    Commacle castrum, Italice Commachio, 95.
    Commendati quinam appellati, 32 not., 34 not., 35.
    Communio corporis et sanguinis Domini quater aut ter in anno percipienda. u. Eucaristia. Communio sanctorum, ob quam inter cetera illis qui non possunt ieiunare propter infirmitatem, proficit ieiunium quod generalis facit Ecclesia, 421.
    Communitas regularis pretextu penurie uiolata, et proprietatis uitium eo nomine inductum, 266 not.
    Componere pro luere aut expiare delictum pretio aut transactione, 35 not.
    Compositio pro solutione mulcte aut redemptione pene, 387 not.
    Computus ecclesiasticus minor quid complectebatur, 419. Discendus a clericis, si possibile est, ibid.
    Concentor, usitatius compilator dictus, qui ex aliorum textibus opus compingit, 188.
    Concilium generale Rome cogendum ex episcopis, qui cum Ottone I ad apostolicam sedem erant migraturi, sperabat Ratherius, 439, 440. Eo is uolebat proficisci ob solutionem cuiusdam questionis, ibid. Coactum fuit anno 967, not. 440. Conciliorum omissio, 150.
    Confessionis necessitas, Salutem non consequeris, nisi te peccasse confitearis, 453. Peccatores mortui resurgunt per confessionem, penitentiam et Dei misericordiam, 603. Post peccatum uelocissima sit confessio et penitentia, 258. Quid prodest confessio, nisi sequatur illorum, que confiteris, relictio? 255. Non reuertendum ad crimina, 628. Confessionis formula, 251. Conditiones confessionis, 628. Confessio peccatorum, 603. Etiam in articulo mortis, 73. Confessio in Quadragesima et in periculo mortis, 255. Ad confessionem plebs inuitanda feria quarta ante Quadragesimam, 417.
    Congium, mensura uini minor modio, 342.
    Coniugium bonum, 51. Quodnam sit inculpabile, ibid. Quodnam ueniale, 52. De ducentibus uxorem propter dotem, 54. Quatenus coniuges sint duo in carne una, 55, 56. Coniugalis concubitus ob intentionem generandi inculpabilis, 52. Quando honestus, quando uenialis uel mortalis, 53. Ob solam uoluptatem non caret culpa, sed propter nuptias est uenialis. Ut coniugati certis temporibus ab uxoribus abstineant, admonendi, 427. Quibus diebus, 420. Cum ipsarum consensu, 55. Consensu parili, 623. Coniugium est indissolubile, 51, 55, 56. uiuente uiro mulieri nubere alteri non dimittitur, 544.
    Conradus dux, qui contra Ottonem regem agebat, 219. Alias dictus etiam Conon frater Warnerii, 251. Dux Lotharingie ab Ottone institutus, dein ob rebellionem depositus, LXXuI. Quando reconciliatus cum eodem, pro quo etiam dimicans obiit, LXXIu.
    Conradus, qui Horne ordines exercuit ecclesiasticos, 521.
    Consiliarii quinam esse debent, 35. Qui eligendi, 36. Qui uitandi, ibid. Nihil magis officit iis qui presunt quam fraus et perfidia consiliariorum, 397.
    Constantinopolitani concilii canon laudatus, 329.
    Constantinus, apostolice sedis inuasor, condemnatus, 331, 451.
    Consuetudo predecessorum contraria canonibus reprobata, 343, 447, 481, 487, 488. Lex potius quam consuetudo tenenda, 375. Peccata ex consuetudine quasi usualiter adeo usurpantur, ut neque trahantur in culpam, 450. Etsi corruptela discipline canonice eo deueniat, ut deponendos legaliter nemo deponat, damnandos nemo condemnet, nullus tamen reus damnationem poterit euadere, 450, 451.
    Contractus tres, commutationis, libellarii, et precarie,  quibus bona ab ecclesiis perperam fuerunt distracta, 390. not. Recisi ab Ottone imperatore, 460. Et ab aliis imperatoribus, ibid., not. Contractus libellarii annos nouem et uiginti non excedant, et cur, 514, not.
    Conuersi dicti penitentes, 304.
    Conuersio a Deo, et unde obduratio, 433. Conuersio non est difficilis aut tarda apud Deum, cui ipsa iustitie placet inchoatio, 76. Conuersio non differenda, 178. Recentiora citius quam uetustiora uulnera usus docet curari, 642. Peccatores, dum sani sunt, conuerti uelocissime festinent, ne si dum possunt, non uolunt, dum uoluerint, non possint, 578, 579. Senes ad conuersionem excitantur, 72, et seqq. De conuersione in articulo mortis, 73. Quocunque tempore quis conuertatur, et a diabolo transeat. ad Christum, paschalem ueraciter agit solemnitatem, 613. Impedimenta conuersionis diuersa a diabolo iniecta, 261. Non sufficit malum deserere, sed et bonum faciendum ab eo, qui conuertitur, 603. Cessans a peccato ex. gr. fornicationis ob infirmitatem uel senium, non desinit esse fornicator, si quousque potest non desinit fornicari, et fornicationem relictam ieiuniis, eleemosynis, et lacrymosis gemitibus non studet mundare, 433. De relabentibus post conuersionem, 431.
    Cor quid significet, 132. Recitare ex corde pro memoriter, 419 not.
    Correctio presertim a prelatis et superioribus neglecta quantum sit crimen. uide Negligentia.
    Credere Deo, et credere in Deum quid differant. u. Fides.
    Credulitas pro fide. 469.
    Creperum pro dubio, 196, c. 269.
    Crux super oblata in misse sacrificio quomodo facienda 415.
    Cumba pro cymba, 354.
    Cuphia parui galeri species, 310 not.
    Curatura ab Italis dicta uectigal e mercatis publicis exactum, 26 not.
    Cursus pro horis canonicis dictus, 414.
    Cyprianus  laudatus, 58.

D
    Demones per suam naturam possunt facere mira multa, si a Deo permittantur, 20. Cur Deus permittat, ibid. Demonum prestigia aliquos decipientia, 20. Demon animas inuadit statim, ubi eas Deus iusto iudicio deserit, 579. Aduersus demonem fortiter pugnandum, ibid.
    Decalogi precepta, 169, 170 et seqq.
    Decime ecclesiarum et plebium aliis assignate, 563 not. Date quandoque diaconis et quandoque ex causa ablate, ibid.
    Decimani, 342.
    Depretio pro uilius estimare, deprimere, 44.
    Desperatio abigenda, 159, 262, 335, 431, 578, 590, 622. Etiam in articulo mortis, 73. Remedium contra desperationem oratio, 262. Dolor de peccatis, 335. De se desperandum, non uero de misericordia Dei, 264, 432. Cur Ratherius probaturus non esse desperandum de quolibet, quandiu uiuit, sepe usus sit illo textu: Nescit homo, utrum amore, an odio dignus sit, etc, 431 et seqq., 453.
    Deus melius mirando et credendo, quam cogitando, ratiocinando uel loquendo profertur, 81. De Deo nichil proprium dici ab hominibus potest, 593. Dei ineffabilis potestas, et natura, quam finire omnium qui fuerunt, sunt, aut erunt, non ualuerunt, ualent, ualebunt loquendo sermones, 595. Explicari potest non quid sit Deus, sed quid non sit, 597. Deus immutabilis, in se mutabilia continet, 116. Dei potestas, 82. Deo idem est posse quod uelle, 96. Deus nichil non potest nisi quod posse non uult, 159. Omnis creatura siue uisibilis, siue inuisibilis, siue corporea, siue incorporea nichil omnino esset, si non esset Deus omnia utique animans, 594. Quidquid mouetur, per ipsum mouetur, adeo ut homicidie ipsi, fures, adulteri ipsum a Deo habeant, quo pessime abutuntur, motum, cum a se ipsis male motionis habeant uitium, 595.
    Deus omnia nouit, antequam fiant, 175. Dei prescientia, 591. In eius prescientia, seu tutius scientia iam est, quod absque dubio futurum est, 256. Deus incircumscriptus, ubique totus, nusquam minor, nusquam maior, 595. Dei presentia cogitanda, 642. Dei perfectiones indicate, et quedam recensite, 498. Refellitur eorum error, qui Deo corpus tribuebant, 593 Deus quedam permittit, licet nolit, 119. Quatenus omnia sint a Deo, 134. Peccata non sunt a Deo, 135. Adeo Deo displicent mala, ut nulla placeant ei mixta malis bona, 368. Non putemus Deo placere ea bona, que malorum sequentium uicissitudine fuerint compensata, ibid. Deus nouit multa bona facere etiam per iniquos, cum conuertit ad adiutorium, quod paratum est ad nocendum, 314. Ad quoslibet usus uoluerit etiam ea que non diligit, sibi seruire compellit, 135. Quo sensu intelligenda quedam  loca, quibus Deus dicitur Indurare cor, tradere in reprobum sensum, etc., ibid. Deus animas iusto iudicio deserit, si ipse eum prius deseruerint, 579. Quamuis innumeras se deserentes minime deserit, sed hoc magis ex misericordia, quam ex iustitia, ibid. Deus cur dicatur zelotes, 57.
    Diaconi quales esse debeant, et celibatus ab iisdem custodiendus, 164.
    Dies Cene Domini quomodo colebatur, 583.
    Dies Dominica cur ita appelletur, 410. Si dies Dominica est Domini dies, utique non est dies nostra, et uti dies Domini cum reuerentia est honoranda, 411. Omnis dies Dominica est paschalis, quia resurrectione Domini decorata, 412. Alios dies Dominus fecit imperio suo, Dominicum fecit sanguine suo, et dedicauit pretio suo, ibid. Reprehenditur qui nuptias perfecit nocte Dominica, 426.
    Diebus festis abstinendum ab opere seruili et a peccatis, 411. Quomodo obseruandi, 411. Diebus iisdem olim uetita opera seruilia a uespera in uesperam, 417 not. Ratherius cum excommunicatione interdixit, ut Dominica die ab opere seruili cessaretur; idque cum obtinere non potuisset, portas ciuitatis obserari contra uenientia plaustra precepit, 564. Porcarii et alii pastores uel Dominica die ad missam ueniant, 418.
    Dihorno, 506 not.
    Discipline canones uarii, cum non omnia omnibus locis atque temporibus congruant, 441. Consuetudines ecclesiarum diuerse, 81.
    Discipuli quomodo se gerere debent, 38. Discipulorum ingeniorumque diuersitas, ibid.
    Diuites terrenorum bonorum uicissitudines considerent, 40. Ne otiositati studeant, 41. Diuitum sollicitudines et cruciatus, 42, 46. Duo diuitum species, malorum et bonorum, 43. Qui sint boni, ibid, 46. Qui mali, 43. Tria diuitum malorum genera, 46. Ratherius malebat sufficiens esse quam diues, 385. Diuites, quorum humilitas multorum pauperum mansuetudinem uincit, 48.
    Diuitiarum recta dispensatio que, 41. u. Eleemosyna.
    Dolose et simulate agere quam detestandum, 78.
    Domini quomodo se gerant erga seruos, 36. Qua discretione uti debent, ibid. Quomodo illos corrigant, ibid.
    Dos trium uinee camporum, 425.
    Druogo episcopus Osnabrugensis adfuit electioni Ratherii ad episcopatum Leodicensem, 218 not.
    Duces Foroiulienses sub Longobardis ius suum extra Forum Iulium non extendebant, XCu.
    Duces nostri quinam a Ratherio appellati, 553 not., 554.

E
    Ecclesia catholica est una, 81. In ea misti sunt mali cum bonis, et saluandi cum damnandis, 363. Licet multi mali sint in Ecclesia, non tamen illud tempus preteriit, quod ipse Dominus ita eidem loquens imposuit: Ecce ego uobiscum sum usque ad consummationem seculi, 451. Ecclesie aduocati sunt reges, 137.
    Ecclesie redditus ad ius pertinent sacerdotum, seu episcoporum, 105, 503, 504. Quomodo intelligenda illa: Quidquid Ecclesie confertur, sanctum est sanctorum Domini, ibid. Ecclesie redditus in quatuor partes diuidendi ex sacris canonibus, 145, 419, 504. Per abusum dati in beneficium militibus, seu nobilibus uiris, 305 not. Eorumdem reddituum equa distributio episcoporum dispositioni a canonibus commissa, 339, 491, CXXuIII, num. 101. Id episcoporum munus late probatur, 342 et seqq. Quando et quatenus hoc officium exsequi non dedeceat episcopos, 344. Precipua norma distributionis ex caritate sumenda, 341. Minus equa distributio a Ratherio notata in redditibus ueronensis ecclesie, 492. Quippe qui fere cedebant solis presbyteris atque diaconibus, 342. At iuxta aliarum ecclesiarum consuetudinem diuisi singulis prout cuique opus erat, ibid. Minus equa distributio quot mala pepererit, CXXuII. Aequior distributio facienda per modios et sextaria, non per uineas et campos, 470, CLI, num. 122. Ex diuisione per campos orte prebende, que certis presbyteris et diaconibus competunt, CXXuI.
    Ecclesie collata in Dei cultum quam utilia sint conferentibus, 470. Ecclesie res auferre sacrilegium est, 92. Bona Ecclesie non alienanda, nec commutanda, 417. A nonnullis per potestatem occupata, 385, 390, 398. Quibus contractibus perperam distracta. u. Contractus. Quidquid acquisiuit presbyter seu clericus ex bonis Ecclesie, cedit eidem Ecclesie, 267, 416. Que antea habuit clericus, pro libitu disponere potest, 266. Lege canonica uetitum de Ecclesie bonis dare aliquid consanguineis, 388.
    Ecclesia uerone nuncupata S. Maria Consolatrix, 471, 511. Alibi autem sine Marie nomine dicta Ista S. Consolatrix,  475. Ecclesie ueronenses passim aut incendio paganorum, aut incuria pseudo-episcoporum aut penitus dirute, aut magna ex parte destructe, 504. Ecclesiarum archiui continebant canones et decreta, 369. Ecclesiarum consuetudines diuerse, 81.
    Ecclesiastica potestas, 81, 82.
    Egesippus allegatus, 138.
    Eleemosyna eroganda, 41, 42. Non facienda ex alieno, 14, 126, 587. Nec ex eo quod ab aliquo datum fuit in alium usum, etiam pium, 501 et seqq. Eleemosyna a diuitibus facienda dum uiuunt, 41. Quatenus etiam pauperes eleemosynam facere queant, 48, 588, 610. Eleemosyna quibus facienda, 126. Precipue sanctis et pauperibus spiritu, 502. His potius tribuenda, qui dum acceperint erubescunt, 548. Diuitibus et nobilibus in egestatem deuolutis potissimum danda, 131, 548. Qualiter facienda, 129. Qui plus indiget, plus accipiat, 587. Tribuamus potius bono quam malo, si possint discerni; si non, sequamur dicentem: Ne eligas cui miserearis, ibid. Quid de ualentibus opere manuum sibi uictum acquirere, 503. uitanda inanis gloria, 587. Nam eleemosyna facta ob inanem gloriam, uitiosa est, 130. Eleemosyne pro peccatis erogate meritum, 130 Non tamen sufficit ad mundanda grauiora peccata, 128. Eleemosyne species, si proximum recto consilio, siue arguendo, siue obsecrando, siue increpando in uiam Domini dirigamus, 587.
    Episcopi a Deo instituti ut Reges, at multo prestantiores quam reges, et cur, 104. ue episcopis qui a Deo missi non sunt, 105. Episcopi quam sint uenerandi, 80, 82. Etiamsi negligentes, 86. Aut mali, 87. Cur etiam mali sunt uenerandi, 262, 263. Non iniuriandi, 82, 84. Mos osculandi pedes episcoporum, 379. Dii et angeli appellati, 80. Quanta eorum spiritualis potestas, 81. Quanta dignitas, 84, 110. Spiritus sanctus etiam peccatori sepe adest episcopo, 87. Sal dicti episcopi, et cur, 88. Quid erga reges episcopi debeant, 105. Regum erga episcopos officia, ibid. Episcopi quatenus iudicandi, 106, 113.
    Episcopus Grece, superintendens dicitur latine, 364. Episcopus qualis esse debeat, 139 et seqq. Episcopi onus et pondus, 141. Officia, 109. De negligentibus officium pascendi, 143. Ne gregem dimittant in tempestate et necessitate communi, 110, 151. Oblocutiones ab episcopo ferende, 158. Episcopi zelus, ubi maxima est contradictio, 151. Non metuendum ab episcopo in tribulationibus, ibid., 152. Tres episcoporum species, in tempestatibus fugientium, cadentium, et obtinentium uictoriam, 151. Episcopus debet et actiuam et contemplatiuam uitam gerere, 639. Episcoporum quorumdam uitia, 143 et seqq. 366 Episcoporum mala uita quantum officio eorum preiudicet, 364. Ex eorum culpa ortus contemptus canonum. 366. Ex corruptione latius grassante nemo fere inuentus idoneus qui eligeretur, ibid. Episcopus ludens ad tabulas illusus, 155. Episcopus ex monachis assumptus habitum monasticum retineat, 156. Eo induebatur Ratherius adhuc episcopus, 221. Quomodo episcopus e monachis assumptus uiuere debet, 156. Episcopus e sua sede pulsus, si recuperare sedem nequit, alium episcopatum uacantem posse consequi canonice conceditur, 206. Translationes eiusmodi quatenus probate, LXXI, 212, 218 not., 231, 348. Antiqua translationum exempla, 311. Episcopus qua ratione electus, 207, 218. Concessione regis, 207 Consensu clericorum, qui legibus requirebatur, ibid. Populi assensu coniuncto, 348. Professio facta ab ordinato, quod semper obediet canonicis preceptis, 208. Ritus instituendi episcopum traditione baculi pastoralis ante altare, 209 not. Concio eodem die habita, 210. Electio ab archiepiscopo et cepiscopis subscripta, 210 not. Acclamationes et sonus campanarum, etc., ibid. Documenta ordinum collatorum, consecrationum aliorumque actorum, in quibus est chrismatis usus, ab episcopo subscripta fuisse uidentur, 443 not. Episcopi per abusum electi non uirtutum merito, sed titulo nobilitatis terrene, 159. uel suffragio et officiis secularibus, ibid. Nobiles scholis tradi uidebantur magis ambitu episcopandi quam cupiditate Domino seruiendi, 362. Ex his quidam sine examine promoti ad sacerdotium, 350, 362. De illis qui sine congruis dotibus episcopi facti sunt, 142.
    Erimbertus uerborum contortor, legum distortor, 387. 426 not.
    Erminus , 202.
    Eucaristia, in qua est caro Redemptoris, 87. Dicta sacramentum corporis et sanguinis Domini, 252. De presentia corporis Christi in Eucaristia, 257 not., 258 not, 360. Transsubstantiatio uini in uerum sanguinem, et panis in carnem Christi explicata, 523. Corpus et sanguis Christi conficitur in missa, 602. Diuini Agni corpus et sanguis communicaturis propinatur, 607, 609, 610. Eucaristia  quomodo sumenda, 257, 258. Ante eius perceptionem mundandum cordis hospitium, custodiendum post perceptionem, 259. Excludenda omnis maleuola intentio, 361. Discrimen inter sumentes digne uel indigne, 361. De communicantibus indigne, 413. Illum indigne Eucaristiam percipere sancti doctores definiunt, qui eo tempore presumpserit communicare, quod deberet penitentiam agere, 355. Indigne communicanti quod debuerat fore saluatio, est factum damnatio, 360. Id fit non sua natura, sed uitio accipientis, 361.
    Eucaristie administrande formula, 612 not., 616. Eucaristia seruata in buxida seu pyxide pro infirmis, 414. Nullus eam tradat laico uel femine deferendam infirmo, 415. Quater in anno percipienda, in Natali Domini, in Cena Domini, in Pascha et Pentecoste, 417. Alias ter tantum in anno percipienda dicebatur, omisso die Cene Domini, ibid., not. Die Cene seruato ieiunio usque ad nonam, ut diebus ceteris, corporis et sanguinis Christi percipiebatur sacramentum, 583. De questione, num prestet Eucaristiam frequentius, an raro sumere, 527 not. Osculum sacerdoti communionem prebenti datum, 600.
    Eugenii pape decretum laudatur, 341, 504.
    Eulogie diebus festis post missam distribuende, 417. Quid eulogiarum nomine intelligatur, ibid. not.
    Euaristi pape decretum, 345
    Eueracli Leodicensis ad Ratherium epistola, 569. Hunc laudat inuitatque ad redeundum in patriam, 570.
    Excommunicatio ab episcopo in archiepiscopum lata cuius generis fuerit, 235 not. Quorum excommunicatio soleret contemni, 363. Non communicandum cum excommunicatis, 417. Cum excommunicatis communicans est excommunicatus, 439.
    Exempla malorum ad defensionem uel excusationem non prosunt, 89.
    Exorciste, 164.

F
    Factitii dicti, qui nouiter facti sunt diuites, 61.
    Factura pro ueneficio, 170.
    Fano pro manipulo uel mappula in celebratione misse adhibita, 414 not.
    Fello pro perfido, 292, 386.
    Femine quomodo se gerant, 51. Sancte femine martyres, ibid. Nulla femina ad altare accedat, nec calicem tangat, 414.
    Fidei professio facta a Ratherio, 101.
    Fidei mysteria non ualent comprehendi, sunt autem credenda, non discutienda, 524. Credamus que de Deo nondum intelligimus, ut credendo uidere et intelligere ualeamus, 65. Fides et credulitas Dei promiscue accepte, 409. Quid differat inter credere Deo, et credere in Deum, 600, 626, 631 not. Fides tres, seu tria symbola fidei, scilicet Symbolum apostolorum, illud quod in missa canitur, et S. Athanasii memoriter tenenda, 409, 410, 419. Fides, quam dicimus S. Athanasii, 103. Aliter uocata descriptio beati Athanasii, 447.
    Filiorum officia, 60. Quam fedum sit filium diuitem sinere patrem mendicare, 61. Filios natos exponere quam sit culpabile, 53.
    Fillones qui appellati, 375 not.
    Folbertus episcopus Cameracensis adfuit electioni Ratherii ad episcopatum Leodicensem, 218 not.
    Follis diabolus Latiali rusticitate appellatus, et cur, 313 not.
    Foroiuliensis marchia. u. Marchia.
    Foroiuliensium ducum iurisdictio sub Francis que fuerit, XCu.
    Fortitudo quid sit, 79.
    Franciloquus sermo, 15.
    Fulcuini locus de Ratherio expensus, Cu. Alius locus, in quo nichil corrigendum, LXXIX. Explicatur, LXXX, LXXXII et seqq.

G
    Galerus Hungaricus, 147.
    Gangrensis canon laudatus, 340.
    Garde castrum munitissimum in diecesi ueronensi, 393 not. Ottonis imperatoris precepto episcopi et clerici ad eius obsidionem excitati, quatenus se excusarint, 348. Quando id contigerit, CXIu.
    Gastaldus qui soleret uulgo appellari, 36 not.
    Gauseningi castrum in diecesi ueronensi, XLII.
    Gelasii I pape decretum laudatum, 340.
    Giselpertus missus Nannonis comitis, 562 not.
    Grece lingue studium seculo quoque decimo excullum, XXXI.
    Gratia Dei quantum possit, 159, 262, 315, 642. Domini gratia peccatricem intus traxit per misericordiam, 65. Gratia Dei preueniens, 433. Anticipans Dei gratia, 621.  Cooperans Dei gratia, 622. Cooperatur gratia operantibus, 625. Gratuita Dei gratia, que id quod miserando, inspirat miserando ut perficiatur, adiuuat, 171. S. Metro adiuuante gratia conuersus, 313. Gratie diuine necessitas, 59, 161, 178. Possibilitas boni a Deo, 59, 107. Non diffidamus de possibilitate, si non deficimus uoluntate, 628. Initium et perfectio bonorum operum a Deo, 167. Proficere in bono Deus prestat, 62. Bonum nemo sibi superbe tribuat, 578. Salus ex gratia, 72, 136. A Deo petendum uelle, posse et perficere que illi placent et nobis expediunt, 456. Gratia Dei sum, si quid sum, 526. Animas iusto Deus iudicio deserit, si eum prius deseruerint ipse, 579. Quanquam et innumeras se deserentes ipse minime deseruerit, sed hoc ex misericordia, ibid.
    Gratiarum actio Deo referenda, 578.
    Gregorius  Magnus laudatus, 28, 36, 38, 39, 59, 62, 74, 108, 127, 162, 169, 183, 184, 185, 232, 284, 287, 289, 293, 353, 358, 363, 370, 389, 397, 427, 483, 438, 455, 456, 482, 490, 491, 501, 544, 548, 583, 595, 598, 636, 637, 640. Litanias maiores instituit, 623 not. Factum S. Gregorii de Maximo episcopo, 261.
    Guillelmus archiepiscopus Moguntinus uide Willelmus.
    Gule crimina diuersa, 266. Triplex gule uitium diebus ieiunii, 584 not.
    Gutta cadiua que, 31 not.
    Gutteria, morbus gutturis, 201.
    Gyrouagus, 538.

H
    Heresium, uestis ex panno optimo, 147.
    Hereticorum hoc proprium est, ut confutari oppido, uinci uero non facile ualeant, 596.
    Hauritorium, instrumentum hauriendi, 45.
    Henricus I, Baioariorum dux, primus ueronensis marchio, C.
    Henricus II, Henrici I filius, post patris mortem ab Ottone I eadem marchia ueronensi donatus, CI. Hunc et Iuditham eius matrem Ratherius ducum nostrorum nomine appellat, ibid.
    Henricus minor, Bertoldi seu Bertolfi olim Baioarie ducis filius, Carinthie dux, et ueronensis marchio, CII, CIII.
    Herigerus abbas Lobiensis creditur auctor operis a Cellotio editi, in quo agitur de corpore et sanguine Domini, XuIII.
    Herodias quasi regina, imo Deo a quibusdam proposita, 20. Explicatur, ibid. not.
    Hieronymus  laudatus, 28, 45, 59, 126, 166, 169, 260, 270, 343, 362, 395, 548, 556, 584, 587, 613.
    Hilduinus Leodicensis clericus, consecratur eiusdem ecclesie episcopus, XXXIu. Hac promotione in questionem uocata, causa cecidit, ibid. In Italiam profectus ad Hugonem regem, Notgero episcopo ueronensi mortuo ab eodem rege datur successori iure stipendiario, 538 not. Transfertur ad sedem Mediolanensem, ibid. Priuilegium seu confirmatio apostolice sedis cum pallio archiepiscopali ad eum a Ratherio, allatum, ibid. Annus translationis Hilduini ad sedem Mediolanensem, XXXuIII, n. 16. Ratherio quem cum duxerat, uidetur fuisse infensus post Hugonis uictoriam contra Arnoldum, XLuI, XLuII
    Hilduinus, Transrhenensis episcopus adfuit electioni Ratherii ad episcopatum Leodicensem, 218 not.
    Historia Tripartita allegatur, 99.
    Homines natura equales, et unde inequalitas, 28, 29.
    Honestus episcopus Rauennas. u. Petri Rauennatis. Num unus, an duo Honesti episcopi seculo decimo Rauennatensi Ecclesie prefuerint, CIX et seqq.
    Hore canonice recensite et debita hora cantande, 401, 414. Nocturnalis officii lectio, 479.
    Horatius Flaccus satyrographis omnibus preferendus, 225. Allegatur, 242, 293. Metrographie diligentissimus, 311, 354.
    Horna, comitatus in diecesi Leodicensi, 522 not.
    Horno, id est hoc anno, 166.
    Hubertus episcopus et comes Parmensis, ad quem Ratherius direxit librum De contemptu canonum, 337 not. Scriptum in modum epistole, 490. uisus est dignus qui preficeretur uniuerse ecclesie, 353. Ratherium consuluit quomodo oraret, 372. Egit ut is Miloni episcopatum ueronensem cederet, 397.
    Hugo rex Italie Hilduino dat episcopatum ueronensem iure stipendiario, 538. Hoc ad sedem Mediolanensem translato, quatenus Ratherium in eodem episcopatu subrogauit, 538, 539. Rebellio ueronensium contra Hugonem, XLI. ueronam ab Arnoldo occupatam recuperat, XLII. Tempus huius uictorie, XLIu. Ratherium captiuum retrusit in turre Papiensi, XLIII, 539. Rebellione excitata in Italia agente Berengario, Hugo mittit filium Mediolanum, et qua conditione res composita fuit, LuII, LuIII. Dimisit Italiam, et quo anno, LIX. In Prouincia, quo se receperat, obiit, LX. Chronice note de eo, ac de ipsius filio, que difficultatem  facessunt, conciliate, uel emendate, LX, LXI, LXII.
    Hugonis episcopi Remensis causa anno 962 in synodo Papiensi decisa, CXI.
    Humilitas, mater uirtutum, 62. Quam placeat Deo, 61. Absque humilitate uirtutes non sunt uirtutes, sed uitia, 62.
    Hymnus qui canebatur, et canitur in festo Omnium Sanctorum, a quodam notatus uindicatur, 116.

I
    Imperialis potestas dicta de rege nondum imperatore, 543 not.
    Infernus, in quo indefectiua cruciatio, 40. Aeterna perditio, 72. Supplicia eterna, 265. Perennia, 261. Aeterna damnatio, 622, 633. Perpetua conflagratio, 604. Inenarrabilia tormenta, 284. Damnatus quisque in eternum peribit, 441. Nihil in inferno quod non si maximum damnum, 370. Qui damnantur, pro singulis peccatis eternaliter sunt puniendi, 434. Repugnat Deo pro posse ille, qui uellet tormenta ab eo non fuisse creata, ut sibi liceret impune peccare, 294. Confutatur error quorumdam qui negabant Christianos damnatum iri in ignem eternum in inferno, 589 et seqq. Christiani peccantes maiora supplicia merentur, 590.
    Infidelium opera. u. Pagani.
    Inimicis est dimittendum, 173.
    Innocentii I decreta laudata, 330, 349.
    Intentio discernenda qua quis aliquid agit, 78.
    Isidorus  allegatus, 26, 43, 48, 57.
    Italia multis sanctorum corporibus ditata, 305. Delatoribus malignis abundat, 397.
    Italie Cispadane partitio inter Waltfredum et Mangifredum in partes duas sub Arnulfo Germanie rege, XCu.

I
    Ieiunandum a uitiis abstinendo, 580. Male ieiunant, qui quod subtrahunt uentri, non tribuunt pauperibus, sed aut uentri, aut mammone reseruant, 584. Reprehensi qui abstinentie diebus a peccatis non abstinent, ibid. Nulla solemnitate amplius delectatur Deus quam illo ieiunio, quo a cibis abstinetur et a uitiis, 422 not.
    Ieiunium Quatuor Temporum, Rogationum, et Litanie, 416 not. Ieiunium usque ad nonam protrahendum, 420, 583, 584. Hoc primum testimonium mitigate discipline in ieiunio Quadragesimali, quod antea producendum erat usque ad uesperas, 420 not. Respondetur duobus testimoniis, que anteriora creduntur, et ieiunium, memorant usque ad nonam producendum, ibid. u. Quadragesima. Ieiunii soluendi hore diuerse pro diuersitate dierum, quibus est ieiunandum. 428 not. Ieiunium sine culpa ante horam non soluitur, 501. Ieiunii diebus triplex gule uitium notatur, 585 not. Abstinentia a carne, uino et potionibus ieiunii tempore, 584 not. Cum ieiunio iungenda oratio et eleemosyna, 585. In eos qui gule seruientes se excusabant dicentes, melius esse abstinere a uitiis quam a cibis, 585. Solemne ieiunium uocatum Quadragesimale et quam uiolatum, 501.
    Ioannes XI papa gloriose indolis uocatus, 538 not. Eius littere, quibus cum tota Romana Ecclesia petebat, ut Ratherius ueronensibus daretur episcopus, ibid., 539,
    Ioannes XII, cui inscripta est Ratherii epistola quinta, primum ut creditur, exarata sub Agapito II, 535, num. 8.
    Ioannes XIII ab Ottone I institutus pontifex, et cur, 440 not.
    Ioannes Chrysostomus  os aureum appellatus laudatur, 45, 48, 182, 523.
    Iuda, in quem introiuit Satanas post buccellam per operationem malignam, qui ante buccellam in eo fuerat per uoluntatem pessimam, 621.
    Iudei uerone seculo decimo, 386. Eos Ratherius perstringit, qui Iudeis fauebant, ibid. Et illos qui cum Iudeis malebant negotiari quam cum Christianis, ibid. Iudeorum errores contra Christum et B. uirginem, ibid. Et circa S. Petrum, ibid. In eos qui magis Iudeis patrocinia prestabant quam clericis Christianis, 387.
    Iudex dicitur quasi ius dicens, 25. Iudices quomodo se gerere debent, 24. Iudicum necessitas, ibid. Quid ad ipsis cauendum, ibid. Cupiditas non discernit iusta, imo obcecat iudicum corda, 25. Iudices non accipiant personam cuiusquam, ibid. Iudicent iuxta leges et iura, ibid. Nihil pro iusto iudicio accipiant, 26. Quanta cautione cause inuestigande, 397.
    Iudicatum dicta charta fundationis seu dotationis clericorum quorumdam ueronensium facta a Ratherio, 463, num. 1. Suscripta ab patriarcha Aquileiensi et episcopis comprouincialibus, 567. Idem et in aliis similibus quartis quandoque usitatum, 463, num. 2. Eiusdem Iudicati tempus, ibid., num. 3. Dubitationes aliquot contra ipsius germanitatem insperse disiiciuntur, 466, num. 5. Discordia inter Ratherium et eius clericos ex iudicato potissimum erupit, 490 not.
     Iudicia de accusatis quomodo instituenda, 106. Absque periculo isti indiscussi non debent relinqui, 545. Iudicia ecclesiastica que, 106, 113. Omissio eorumdem quam mala, 150. De iudiciis secularibus, ibid. Sicut seculariter iudicatur lege mundana, ita iudicatur ecclesiastice sanctione canonica, 441.
    Iudicium extremum, ac in eo quatuor ordines futuri, 114, 589. De iudicio uniuersali, 241. In eo uerecundia damnandorum quanta, 434. In hoc mundo agenda est a nobis dies iudicii de peccatis, ne iudicemur a Deo in extremo iudicio, 436.
    Iuditha dux inclyta a Ratherio memorata quenam fuerit, 382 not. Commendauit Ratherium comiti uerone, 392. Eius ope ille ereptus fuit e custodia, 443.
    Iulii pape sententia laudata 549.
    Iustitia quid sit, 79.

K
    Kalende nomen non tantum pro primo, sed pro quouis die mensis acceptum, 410 not.

L
    Laborantes, alii serui, alii liberi, 92, 105
    Lanzonis factum cum Ratherio, 384.
    Laodicensis canon laudatus, 349.
    Latroni in cruce diuina gratia illustrato mox obtinuit confessio perspicue Dei Filium cernere, fides premium, pena ueniam, lamenta gaudia sempiterna, dum confessor in cruce possessor exstitit paradisi post crucem, 299.
    Laurentii  passio laudata, 344.
    Lectionis nomine uocata Patrum testimonia textui inserta, 192 not.
    Lector clericus qualis esse debet, 164.
    Legationis nomen orationi tributum. u. Oratio
    Leo I papa laudatus, 28, 36, 157, 349.
    Leonis Iu decretum allegatum, 341.
    Leodicensi Ecclesia uacante post mortem Stephani, magna de successione contentio inter Hilduinum et Ricarium, huicque ea sedes adiudicata, XXXIu. Post Faraberti eiusdem Ecclesie episcopi mortem promotus Ratherius, et post ferme biennium expulsus. u. Ratherius. Baldricus per uim publicam subinde institutus. u. Baldricus Leodicensis.
    Lex prioris seculi, seu naturalis, iubet ea impendere alii, que sibi quis uellet ab alio prestari, 546. Lex tota implenda, 169. Lex potius quam consuetudo tenenda, 375. Cum Deo semper ambulat, qui a lege et preceptis ipsius nunquam deuiando discordat, 438. Lex ecclesiastica cur uilipendatur, mundana timeatur, 367. u. Canones.
    Lia uite actiue, Rachel contemplatiue figuram gessit. 638 not.
    Libertas arbitrii, 161, 593,
    Libido causat duritiem mentis, 60.
    Litanie dicte rogationes. u. Rogationes. S. Mamerto institute, 623 not.
    Littere commendatitie, quas formatas uocant, ab ordinandis requisite, si de aliena parochia sint, 418.
    Lobiense monasterium ad Leodicensis episcopi ius aliquandiu pertinuit, ita ut qui esset Leodicensis episcopus, simul esset abbas Lobiensis XXXIu. Plura cenobia eidem monasterio subiecta, LXXXIX. Uni ex his Ratherius prefuit, ibid.
    Locotheta quis appellatus, 24 not.
    Longobardi laici lege Italica uiuentes, 271.
    Lotharius Hugonis regis filius ad rebellionem sedandam Medionalum missus a patre, quatenus rex creatus, LuII.
    Lumbare pro femoralibus, seu braccis longioribus, 147.
    Lunis dies pro feria secunda, 31.

M
    Magistri quomodo se gerere debent, 37, 38. Optent magis amari quam timeri, 38. Modus docendi, 38. Magistrorum uarietas, 39.
    Magonziani abbatia. u. Abbatia.
    Maior a Francis quis appellatus, 26.
    Malampnum, 15 not.
    Mamertus  archiepiscopus uiennensis litanias minores instituit, 623 not.
    Manasses archiepiscopus Arelatensis, qui et Mediolanensem Ecclesiam obtinuit, institit ut Berengarius Ratherium comprehenderet, 540. Tendens insidias Ratherio consecrauit quemdam sue diecesis in titulo ueronensis Ecclesie, 541. Quinque episcopiis prefuit, 542 not. Marchio Tridentinus dictus, XCIu. Berengario contra Hugonem Italie regem fauit, LuII. Ratherius iussu Lotharii Manassi locum cedere compulsus est, 542, LXuII. Hic Manasses ueronensem sedem Miloni comitis nepoti uendidit, 543 not. Quo anno, LXXII.
    Mansus, certa quedam camporum quantitas, 342.
     Manus manibus iungendo, contrahebatur a clientibus et mercenariis obligatio, 34.
    Marchia unde dicta, XCIu.
    Marchia et comitatus, uoces promiscue aliquando usurpate, XCuII. Marchia Aquileiensis, XCIu. Marchia Foroiuliensis distinguenda a ueronensi, XCIu et seqq. Marchia Taruisina non confundenda cum ueronensi, quando uocari cepit, et cur, CIu. Marchia Tridentina, XCIu. Quando appellari cepit, XCuIII. Marchie ueronensis prima mentio, et quando instituta, XCIu. Sententia, qua uetustior creditur eius institutio, et solum initio sub Francis appellata fuisse marchia Foroiuliensis, que postea dicta fuit ueronensis. ibid. Hec sententia refellitur, XCu et seqq. ueronensis marchie extensio, ibid.
    Marchiones omnibus ciuitatum marchie comitibus speciali iure preerant, XCu. Nulli certe sedi affixi, XCIX. Marchiones ueronenses, qui simul erant duces siue Baioarie, siue Carinthie, recensiti, C et seqq.
    Maria  electa Dei mater propter humilitatem, uirgo ante partum, in partu et post partum, 311, 644. Castitatem ultra omnes dilexit, 311. Subiit doloris, non mortis martyrium, 317. Contra Iudeos negantes eius uirginitatem, 386. S. Marie uirginis laudes, 61, 311. Intercessio eius quam utilis et efficax, 311, 644.
    Maria Magdalena, soror Marthe, num eadem esset ac illa peccatrix, 65 not. De huius conuersione, ibid. Explicatio Euangelii de Maria et Martha, 66, 637 et seqq.
    Marsi incantatores serpentum in Italia, 15 not.
    Martiani Capelle opus in scholis receptum, 409 not.
    Martianiste dicti, qui Martiani Capelle erant studiosi, 507, 509.
    Martinus , 158.
    Martinus episcopus Ferrariensis ob illicitas puerorum ordinationes atque simoniacas correctus, 557.
    Martyres ex puerulis, 62.
    Martyrologium clerici habeant, 419.
    Massarii dicti qui predia colebant, 458.
    Massaritie appellata predia uillicis assignata, 473 not., 487 not.
    Massutior dictus, qui plures campos possidet, 144.
    Mastruga pro cappa, 147.
    Mathematicorum species in Africa qui, 15.
    Matrimonii sacramentum est uinculum insolubile. u. Coniugium.
    Matrum officia, 60.
    Maximus  citatus, 14.
    Maximus Cynicus damnatus, 329, 451.
    Mediastino pro in medio, 376.
    Medicorum officia, 14. Discrimen inter medicamenta et ueneficia, 15. Medici ne utantur superstitiosis remediis, 21.
    Mediolanenses Ratherio ante eius episcopatum proposuerunt questiones ex profanis auctoribus soluendas, 527.
    Melbodium monasterium a Laubaco distans duodecim fere millibus, 199.
    Mendacium uitandum, 592. Presertim a presulibus ecclesiasticis, ibid. In plurimis hodierni seculi hominibus magis mendacium abundat, quam ueritas, 604. Mendaces equantur diabolo, ibid.
    Mercedem mercenariis non soluere, uel differre quam graue crimen sit, 28.
    Mercenariorum officia, 34.
    Meritum bonorum operum cooperante gratia, 625.
    Metronis  penitentia inaudita, 307, 309, 312. Acta de eo non scripta, 309. Sed e traditione accepta referuntur, 307 et seqq. Dictus promiscue confessor et martyr, 304, 308 not. Titulus martyris uindicatus, 316. Eius corpus furto subreptum, ac de hoc Ratherii opusculum, 301 et seqq. CXII. Num et quando eiusmodi furtum contigerit, 299. Corpus sepultum in ecclesia S. uitalis sita in suburbio uerone, 304. Miracula ad eius tumbam patrata, 305, 306.
    Michel  feria secunda Deo missam celebrare a nonnullis per errorem dicebatur, qui et refelluntur, 596, 601.
    Michelis  ecclesia uerone ad portam, et ad eam concursus feria secunda, 601 not. Non reprehenduntur qui ibant ad eiusmodi ecclesiam feria secunda, sed qui putabant melius esse ad illam petere feria secunda, quam in alio die, ibid., 602.
    Miles pro nobili uiro proprio patrimonio uiuens, et cur 30 not., 31. Milites regni appellati nobiles, 92, 105. Distincti a plebeis, 114.
    Milites dicti uassalli Ecclesie et episcoporum, 375. Hi ut mitterentur, imperator preceperat, 437. Militum officia, et a quibus cauere debent, 13.
    Militare beneficium. u. Beneficium.
    Militaris ordo, 570.
    Milo Francus genere sub Berengario I clarus, et uerone  summa potestate preditus, XLI. Idem uerone comes Arnoldum Baioarie ducem contra regem Hugonem recepit, ibid. Recuperata uerona ab Hugone quid egerit, XLII. Berengario II contra eumdem Hugonem fauit, LuII. Ratherius eius opera restitutus sue sedi ueronensi, ut Manasses expelleretur, LuIII. Mox patrocinatur clericis contra Ratherium, LXIII. Quot mala eidem intulerit, 540. Idem dictus marchio, eique data uidetur a Berengario II marchia Tridentina, XCuIII.
    Milo, comitis Milonis nepotulus, 542. ueronensis episcopus natus postquam Ratherius consecratus fuit eiusdem ecclesie antistes, 552 not. Cur dictus uicentinus, 551 not. Que in Ratherium egerit, 552. Quando episcopatum supra Ratherium se sperabat euicturum, et cur, 383 not. Episcopatum Manasses eidem uendiderat. u. Manasses. Quo anno, LXXII. Ordinatus cum licentia sedis apostolice, et cur, ibid.
    Minister reipublice quomodo se gerat, et quid caueat, 26.
    Ministerialis quis diceretur, 459 not.
    Miracula et signa que de sanctis leguntur, non fecerunt ipsi, sed Deus per ipsos, 627.
    Mirmicoleo, 43 not.
    Misericordia quanto largiter prorogatur in presenti, tam seuere ingratis iudicium intentatur in futuro, 76.
    Missa S. Michelis. u. Michel .
    Misse sacrificium celebratum pro peccatis fidelium tam uiuorum quam mortuorum, 299. In missa corpus et Sanguis Christi conficitur, 602. Quo sensu auctor scripserit oblationem in missa consecrari specialissime oratione Dominica Pater noster, 362 not. Missa ab aliis quotidie, ab aliis raro celebrata, 522, 523. Qui quotidie missam celebrant, quotidie pascha faciunt, id est carnem Agni comedunt, et sanguinem bibunt, 412. Preces ante missam, 299. uestes sacerdotales ad missam recensite, 414. Sint nitide, nec aliis in usibus adhibende, ibid. Non dande pignori, 416. Qui libri ad missam canendam usitati, 414 not. Osculum inter missarum solemnia usitatum, 148. Nullus missam cantet septima feria maioris hebdomade ante horam decimam, 421. Nullus in aliena parochia missam cantet sine parochiani licentia, 416. Nullus missam cantet nisi ieiunus, nec cantet qui non communicat, 414. Nec cantet extra ecclesiam, nec in domibus, aut locis non consecratis, 415. Nec quisquam solus cantet, ibid. Missam cantare pro priuatim dicere, 415 not. Cruces super oblata quomodo faciende, ibid. Omni die Dominica ante missam aqua benedicenda, 416. Eulogie post missam diebus festis distribuende, 417. Curandum ut missa saltem Dominico die a pastoribus audiatur, 418.
    Missale plenarium quid contineret, 414 not.
    Moderna doctorum exempla dicta testimonia Patrum, 188. Moderni appellati sancti Patres, et prisciloqui, seu antiqui sacrarum litterarum scriptores, 333 not.
    Modium non tam aridorum quam liquidorum erat mensura pro uarietate locorum diuersa, 401 not.
    Monachus quis sit, 165. Qualis esse debeat, quid uitare, quid sequi, 164. uota a monachis facta reddenda, 259, Proprietas presertim uitanda, 165. Monachus nec uoluntatem in propria habet potestate, 267. Quoad paupertatem nichil proprii debet habere, 267. Quam graue sit crimen, si aliquid sibi reseruet, ibid. Pauenda duorum hac in re delinquentium exempla, 266. Qui monasterium deseruit, debet omnino redire, 271, 272, 273. Quid agendum si reditus sit impossibilis? 273.
    Monachus ad episcopatum promotus quomodo se gerere debeat, 156 et seqq. Constans in uoto monasterium non deserit, 221. Quantum timeat, si deseruit episcopandi gratia, 255, 260. Maxime si episcopatum ambiuit, 262.
    Monasterium. Paruulorum in monasterio offerendorum ritus, et professionis formula, XXIX, C, 254. Hec oblatio a parentibus uel aliis parentum loco facta, confirmabatur postea a filiis, cum ad etatem congruam peruenissent, 254 not., XXIX.
    Monetarius et moneta uerone, 474 not.
    Mors bonorum non est mors, sed natalis; malorum autem est mors immortalis, calamitas sine fine, 71.
    Multigamus, 351, 362.
    Multinubus, 351, 444.
    Mundeburdium quid sit, 13. Concessum Ratherio priuilegio Ottonis I, 459.
    Musicam sepe rogatus exponebat Ratherius, 639.

N
    Nanno uerone comes princeps appellatus, 558 not. Ad eum Ratherii epistola, ibid. Episcopum uexauit, eiusque hostibus patrocinatus est, 559. Ferebatur corruptus pecunia, et quid contra ipsum egerit, 614 not. Giselpertus eius missus, 562. Nannonis placitum contra Ratherium,  564. Egit tanquam missus de parte imperatoris et imperatricis, 566
    Natale Domini, et abstinentia a carnibus quatuor septimanis ante ipsum Natale prescripta, 420. Continentia ab uxoribus prescripta tum in Aduentu, tum uiginti diebus post Natale, ibid.
    Negligentia cauenda, 261. Prelatorum negligentia in subditis corrigendis reprehensa, 265, 268, 269, 270. Correctio non omittenda ob timiditatem aliumue humanum respectum, 269. Si quod crimen presertim publicum irreprehensum relinquitur, iure factum omnino uidebitur: nullus enim non dubitat exemplum inde capere, quod compererit neminem uituperasse, 426. Prelati rei sunt non tam suorum criminum, quam eorum, que in subditis negligunt impedire, 267, 268, 269, 270.
    Negotiatio quam periculosa anime, 22.
    Negotiatores quomodo se gerere debent, 22. Dicti cupedinarii, ibid. not.
    Neocesarienses canones laudati, 349, 350, 450, 629.
    Neronis dictum: Modo nec amicum habeo nec inimicum, 226.
    Niceni canones laudati, 347, 350, 439, 450, 486.
    Nicolai I pape fragmentum ex epistola Constantinopolitane sedi directa, quod in uulgatis desiderabatur, 330.
    Nobiles quomodo se gerere debent, 28. Dicti milites regni, 92. Distincti a plebeiis, 114. Multi nobiles ignobilia, multi ignobiles nobilia sepe fecerunt, 277. Multi gradus nobilium distincti, 30 not.
    Nobilitas uera in quo collocanda, 32. In nobilitate gloriatio quam mala, 29. Nobilitas magis ex proprio actu quam ex alieno pendet, 377. Nobilitas seu ingenuitas ob antiquitatem generis, 221.
    Notgerus, alias Notherius, sancte recordationis episcopus ueronensis, cui Hilduinus successit, 538. Eius mors quo anno acciderit, XXXu, num. 12.
    Nuptie duorum reprehense ob duplicem illegalitatem, quia inchoate, in diebus Quadragesime, et quia perfecte in nocte Dominica, 426. Nullus uxorem accipiat nisi publice celebratis nuptiis, 418. Alterius sponsam nullus ducat, ibid. Nuptialia bona, 54. u. Coniugium.

O
    Obedientia, ob quam nunquam malum faciendum est, nonnunquam uero bonum intermittendum, 501.
    Oderaldus monachus, qui reprehenditur ob emptam prelationem libris octoginta, 281.
    Olympionices dictus, qui in certamine olympionico uincebat, 194.
    Omnipotentiam inter et potentiam ea discretio est quod ista quedam, illa omnia potest, 315. Nihil ualet potentia contradicente omnipotentia, ibid.
    Opera misericordie, 172.
    Opus pro utilitate acceptum, 275 not.
    Oratio pro uiuis inuicem utilis, 299. Oratio uocata legatio precum ad Deum, 261, 273, 274. Oratio pro quibus facienda, et qualis esse debet, 585, 586. Orandum indesinenter, 578. Et perseuerenter, donec exaudiamur, 591. Orandum cum fiducia in Deum, 262. Nunquam sine gemitu orandum, 388. Euagationes mentis in oratione quam sint noxie, 586. Nisi clamantem ad te adiuues pauperem, non te exaudiet Deus orantem. 580. Contra desperationem orationis remedium, 262. Oratio pro mortuis, 240. Oratio pro conuersione obtinenda, 622. Pro die Dominica in Albis, 618. Oratio in quibusdam psalteriis inuenta quam utilis, si quotidie dicatur, et cooperando impetretur, ut exaudiri mereamur, 456. Domi quilibet adorare potest Deum in spiritu et ueritate, 437.
    Ordinarii dicti canonici cathedralis ueronensis, 509, 563. Sicut et alibi uocabantur, 445 not.
    Ordinati ab inuasore suspenduntur, 327. Mitigatur hec sententia, 328. Quidam ab eo ordinati presbyteri ad episcopatum, promoti, ibid. De diacono ad episcopatum promoto per saltum, ibid. Quatenus ab auctoribus defense eiusmodi ordinationes, ibid. not.
    Ordines ecclesiasticos exercere quo peculiari sensu acceptum, 521 not. Requisita pro ordinibus suscipiendis, 418. Ordinationem procurantes sine debitis conditionibus, ut habeant unde uiuant, reprehenduntur, 470. Ordinationes puerorum illicite, et pro pretio facte perstringuntur, 577.
    Ordo baptizandi ad succurrendum infirmis, 419. Ordo reconciliandi iuxta modum sibi canonice reseruatum, ibid. Canones hac de re recitati, 229 et seqq. Ordo ungendi infirmos, 419. Ordo et preces in exsequiis defunctorum, ibid.
    Ordo militaris, 570.
    Orma pro anathema, 322.
    Ostiarius qualis esse debet, 164. Ostiarii episcopo astabant, ut eius mandatis presto essent, unde et a latere missi dicuntur, 562 not.
     Otiositas cauenda etiam a diuitibus, 41. Homini laborandum, ibid. Otiositas in uia spirituali quam fugienda, 26.
    Otto I imperator Italiam bis triumphaturus intrauit, 299, num. 3, 531. Prior ingressus cum filio Liutulfo quo anno contigit, LXIX. Conatus est restituere. Ratherium in sedem ueronensem, 217, 542. Cur impeditus, 542. Eius elogium, 396, 440. Priuilegium ab eo concessum Ratherio et Ecclesie ueronensi, 457 et seqq. uerona discessurus dedit Ratherio pecuniam, qua perficeret basilicam S. Zenonis, 500. Secundus eius ingressus in Italiam assignandus an. 961, Cu. Quo Ratherius restitutus fuit, CuI et seqq. Eius edictum pro Ratherio explicatur, CXII.

P
    Pagani ob aliquid boni remunerandi in presenti, cruciandi in sempiternum, 71.
    Palestrita imperator, 10, 187.
    Papiensis synodus anni 962, et tres cause in ea decise CuIII, num. 83 et seqq.
    Paradisi gloria, in qua anime sancte, 102. Idem esse ibi cum Deo gaudere quod regnare, contra errorem cuiusdam propugnatur, 116.
    Parasceue moraliter explicatur, 412.
    Paruuli martyres, 62. Monita pro paruulis, ibid.
    Pascha, id est transitus Domini de morte ad uitam, 411. Pascha Christus est, quia immolatus, ibid., 412.
    Paschale festum quomodo et quo gaudio celebrandum, 608. In eo sumendum corpus et sanguis Christi Agni, 607, 609, 610, 612.
    Paschasii Ratberti opus De corpore et sanguine Domini laudatum, 286. Ratherio perperam tributum, XuII, num, 25.
    Patricus, ad quem Ratherius epistolam dedit. 521, 522.
    Patris officia, 60.
    Pauperes quatenus eleemosynam facere possint, 48. Contra pauperes desides, 49. Opere uictum acquirant, 47. Si non possint operari, quid agant, 49. Pauperum quorumdam superbia diuitum elationem excedit, 48.
    Paupertas regularis. u. Proprietas, Monachus.
    Peccata publica episcopo reseruata, 421. Peccatum originale, 62. Originale et actuale, 160. Peccata quotidiana et leuiora, 127. Quomodo purganda, ibid. Peccata criminalia et leuiora distinguenda, 590. Distinctio peccati uenialis et mortalis in concubitu coniugali, qui ob solam intentionem generandi est inculpabilis, 52, 53. Peccati grauitas ob presentiam Dei lesam, 335, 642.
    Peccatori in inferno nichil prosunt, quecunque fecit bona, 368. Recidentibus in peccata, nec unquam permanenter conuersis melius fuisset, si de primo Dei contemptu iustam percepissent sententiam, quam tandiu exspectatos tam innumeros contraxisse reatus pro singulis eternaliter puniendos, 434. Quam graue est crimen, quod etiam criminoso moriente non potest finem accipere, 427. Qui cecidit, non differat surgere, 178. Recentiora citius quam uetustiora uulnera usus docet curari, 642.
    Pedalum baculus pontificalis, 114.
    Periculum. Quod periculosum est uni, non debet passim a multis ambiri, 25.
    Periurii malum quantum sit, 26.
    Persecutiones quomodo ferende, 85.
    Perseuerantia quam necessaria. 185, 603.
    Persius allegatus, 39.
    Petri episcopi Rauennatis causa decisa in synodo Papiensi contra Honestum, CuIII, num. 84.
    Photius damnatus, 330, 451.
    Pigmentum pro potione ex diuersis speciebus confecta, 15. Frequens eius usus apud Italos, 367.
    Pitaciolum pro schedula, seu libello breuiori, in quo aliquid scribebatur, 539 not.
    Plato in Timeo laudatus, 183.
    Plautus, 639.
    Plebanis presbyteris uetitum erat clericum facere, seu inter clericos quemquam ascribere, aut clericali habitu induere sine episcopi licentia, 421. De peccatis occultis penitentiam dare poterant; at de publicis deferre debebant ad episcopum, ibid. u. Penitentia.
    Plebs cum curte quid significet, 563, not.
    Plinius Secundus allegatur, 242.
    Penitentes scopis aut uirgis percussi, 355 not. Habitu penitentes distincti a ceteris, 602 not. Nihil illis prodest habitus mutatio, nisi adsit cordis conuersio, ibid. Imo prouocat iram Dei, cum non solum in peccatis remaneant, sed etiam ficto corde conuersionem habitu mentiantur, ibid. Quod habitu demonstratur. in corde potius exhibendum, 603. De penitentibus, 172. Quibuscunque criminosis est locus penitentie, 452. Qui illicita perpetrauit, etiam a licitis sese caute restringat, 174 Non prodest penitentia illis, qui peccatum, quod plangunt, non  deserunt, 370. Minus digne penitentes, ad reconciliationem non adducantur, 416. Post penitentiam, scilicet publicam, nec clericus quis esse lege canonica sinitur, 452.
    Penitentia iniungenda sicut in Penitentiali, 417. Plebani penitentiam iniungebant iuxta qualitatem delicti feria quarta ante Quadragesimam, ibid. At solius episcopi erat publicos penitentes reconciliare, quod fiebat feria quinta in Cena Domini, 42 not. Plebani poterant penitentiam dare de peccatis occultis, at de publicis deferendum erat ad episcopum, 421. Exemplum cuiusdam Scotigene, qui episcopatum inuaserat, et qua penitentia purgatus, et episcopatui quomodo restitutus, 453. Penitentie publice redemptio per eleemosynas inducta, 416 not.
    Penitentiale presbyteri habeant, 419.
    Pollutio dormientium aut uigilantium, 60
    Portus castellum in diecesi ueronensi, cuius ripaticum concessum est episcopatui, 458.
    Precepta Dominica alia generaliter omnibus, alia specialiter aliquibus congruentia, 12.
    Preda quam displiceat Deo, 13.
    Predicatio aliquibus utilis non omittenda, tametsi in aliquibus suscitet iracundiam, 489.
    Prefationum nomine appellati integri libri, 188, 192.
    Prelati regulares debent obedire regule, 284. Prelatorum negligentia in corrigendis subditis. u. Negligentia.
    Prepotentes reprehensi, 45.
    Presentia Dei quam aggrauet peccata, 335, 336.
    Presbyteri alba ueste erant semper induti, quam non debebant adhibere in celebrando misse sacrificio, 414 not. Sine stola non incedant in itinere, 417. Presbyter iuxta ecclesiam habeat cellam, nec in ea femine habitent, 414. Ecclesie sue debet que post diem ordinationis acquisiuit, 267, 416.
    Presbyteri capellani distincti a canonicis, 471 not.
    Priuati uox sumpta pro familiari, seu intimo, 94.
    Priuilegium ab Ottone I concessum Ratherio et ueronensi Ecclesie, 457 et seqq.
    Procurator, qui aliorum negotia gerit, 26.
    Proprietas a regularibus quam cauenda, 165. Quam inanis excusatio ob penuriam communitatis, 266. Hoc pretextu regularis disciplina corrupta, ibid. et not. Contra eos regulares, qui sibi aliquid colligunt uel reseruant, 267.
    Prosper  laudatus, 59, 60.
    Prouinciales annonam tribuentes militibus, 68.
    Prudentia quid sit, 79. Sine simplicitate calliditas est, 181.
    Psalteria correcta laudantur, 410.
    Psylli incantatores serpentum in Africa, 15 not.
    Pudicitia corporis que, 58.
    Purgatorii pene post obitum non sunt statute criminalibus, sed leuioribus peccatis, que per ligna, fenum et stipulam designantur, 590. Oratio pro animabus defunctis, ut ad celum perueniant, 210.
    Puta pro meritrice, 292 not.
    Pythagore littera Y bicipitem uiuendi callem designans, 63 not.

Q
    Quadragesime tempore quotidie ieiunandum, exceptis Dominicis, 420. Quadraginta ieiunii dies cur instituti, 581, 611. Reprehenduntur qui uno die nichil gustantes, alio die crapule indulgentes, uiginti tantum diebus ieiunabant, ibid. et 58. Reprehenditur eorum abusus, qui ieiunium protrahebant usque ad noctem, ut nocte quasi cum licentia uentrem ualerent ingurgitare, 584. Ieiunii quadragesimalis potrahendi usque ad nonam posteriori disciplina inductum, cuius primum testimonium est Ratherius, 420 not., 484. Cum antea protrahendum esset usque ad uesperas, idque seruaretur apud multos etiam aliquanto post seculum undecimum, 420 not. Nonnisi semel manducandum ab eo qui ieiunat, 585. Quinam excepti a lege ieiunii, 420, 421. uid. Ieiunium. Reprehense nuptie inite in Quadragesima, 423, 426. Licet a quodam occulte inite fuissent, 426 not. Continentia ab uxore tempore Quadragesime, 606, 630.

R
    Ratbertus auctor operis De corpore et sanguine Domini. u. Paschasii.
    Ratherii patria Leodium, XXuI, c. 206. Eius nobilitas, quam antiquitas commendabat, XXuII. Consanguineus fuit primorum gentis Burgundie. 99. Annus natalitius coniicitur, XXuIII, num. 5. Puerulus in monasterio Lobiensi Deo oblatus cum pane et uino, 254. Professio eius et formula professionis, ibid. Multum profecit in studiis, 199. Sed plura per se magis quam a magistris didicit, 220. Greca  lingua uidetur instructus, XXXI. Quantus fuerit in lectione librorum, 375, 379. Eius peritia in auctoribus etiam profanis, CXI. Ex quibus questiones dirimende ipsi fuerunt proposite a Mediolanensibus, et dein a Rotberto archiepiscopo Treuirensi, 527. Quam felici memoria preditus, Iu.
    Ratherius monachus Lobiensis Hilduino episcopo in Italiam proficiscenti, et dein promoto ad ueronensem Ecclesiam inseparabiliter adhesit, XXXIu. Eidem subinde traducto ad sedem Mediolanensem, in ueronensi cathedra sufficitur, XXXuII, num. 15. Annus et mensis initi episcopatus ueronensis statuuntur, XXXIX, num. 17. Hugo rex Italie, qui ipsum promouerat, in eumdem infensus et iratus, 539. Cur, 122 not. Quesiuit occasionem eius expellendi, 539. In rebellione ueronensium contra Hugonem Ratherius captus, et in carcerem Papiensem ductus, ibid., XLII. Num aliqua huius culpa rebellio contigerit, XLIII. Quot mala in Papiensi carcere episcopus passus sit, XLuIII et seqq. Pro iustitia persecutionem tulit, 50. In eo carcere expers librorum scripsit sex Preloquiorum libros, LI. Postea Comum relegatur, LIII. Ibidem emendat clariusque describit S. Ursmari uitam, ibid. A Gallis episcopis inuitatur ad synodum, ibid. Solutus Comensi exsilio perrexit in Gallias, LIu. In Prouincia Restangnum instituit litteris, et librum composuit De arte grammatice, Lu, LuI. Ibidem episcopatus ei oblatus, ibid. Inde Laubias migrauit a Ricario episcopo Leodicensi et abbate Lobiensi receptus, ibid. Hugonem conuenturus Laubiis discessit, et in itinere a Berengario comprehenditur, 540, LuIII. Restituitur in sedem ueronensem, ibid. Post restitutionem quot uexationes pertulit a clericis, et cur, 540, LXIII. Manasii locum cedere coactus iussu Lotharii, 542. uagatur in Germania, LXuIII. Cum Ottone et filio eius Liutulfo anno 951 in Italiam uenit suam sedem recuperaturus, LXXI. Inuento in ea sede Milone episcopo, comitis Milonis nepote, rediit in Germaniam, LXXII Confugiendum credidit ad sedem apostolicam, et que in hanc rem scripserit, LXXIII.
    Ratherius in Germania a Brunone Ottonis fratre inter domesticos receptus, LXXu. Fit episcopus Leodicensis, ibid. Brunone curante, qui in hoc non humanis rationibus, sed bono Ecclesie ductus fuit, LXXuI. Quomodo hec electio Ratherii facta, LXXuII. Dies electionis notatus, 218 not. 3. Duplex electio distinguenda, ibid. Dein ab ea sede pulsus, LXXIX, num. 57. Cur, LXXX, num. 58. Duo opuscula hac occasione scripta, unum Leodici antequam inde habiret, LXXXIu, num. 60. Alterum Moguntie, quo se se recepit a Gullielmo archiepiscopo humanissime acceptus, LXXXu, num. 61. Alia quedam opuscula ea de re scripta, que desiderantur, indicata, LXXXuI.
    Ratherius post expulsionem e sede Leodicensi prefectus fuit cuidam abbatie ad Laubiense monasterium pertinenti. LXXXuII, num. 63. Ubi scripsit Excerptum ex dialogo confessionali, XC, num. 65. Anno 961 cum Ottone I redit in Italiam, Cu, num. 80, et restituitur sue sedi, ibid. Hanc restitutionem confirmauit sedes apostolica, et synodus Papiensis, 442, CuII, num. 82. Ad ecclesiam suam redux dubitauit num ordinati ab inuasore ualide essent ordinati, et hac de re eius decretum, 327. Mitigatio eiusdem decreti, ibid. Congruentiorem reddituum distributionem inter clericos cathedralis inducere studet, CXXuII, num. 100. Canonibus collectis probat eiusmodi distributionem ad episcopum pertinere, CXXuIII, num. 101.
    Ratherius, Milone inuasore agente, capitur, 552. Eripitur subuentu imperatoris et Iudithe ducis, 443. Rebellionem et insidias quomodo declinarit, CXXIX et seqq. Iudicium de rebellibus institutum, in quo tamen actum de solo periurio, 398. Quodnam fuerit istud periurium, CXXXII, num. 105. Concilium cedendi episcopatum Miloni Ratherio datum, CXXXIII. Cui non acquieuit, et ad Milonem duas epistolas dedit, 551 et seqq Scribit Qualitatis coniecturam, 373. In qua continentur cauillatorum censure, que in eius commendationem redeunt, CXXXuII. Cur synodos agere distulit, 443. Synodum tandem habet, et qua methodo, 445, CXXXIX, num. 111. Synodicam edit, insigne decimi seculi documentum, 409 et seqq., CLX, num. 112. Romam profecturus Itinerarium scripsit, 437. Sperabat ibidem conuocandum concilium, in quo de sua causa cum clericis iudicium ferretur, et corruptelis apponeretur remedium, CXLIu, num. 116. Interest concilio Rauennati anni 967, num. 118. Mox congregat aliam synodum diecesanam, ut eiusdem concilii decreta promulgaret, 561. Gesta huius synodi, CXLuI, num. 118. Cur quedam ex redditibus propriis collata decem clericis, ab eisdem abstulerit, et quem in usum conuerterit, CL, num. 121. Iudicatum edit, ut clericis pauperioribus prouideat, 469. Subscriptum a patriarcha Aquileiensi et episcopis comprouincialibus, 567. Obtinet imperiale diploma, 457. Non  quiescente rebellione euulgat libellum De clericis sibi rebellibus, 479, CLu, num. 125. Hi contra episcopum apud imperatorem agunt, misso ad istum nuntio, 482. Sermones habet de pace, 494. Scribit libellum cui titulus Discordia, 485. Ubi quatuor discordie causas recitat, ibid. Hostes eius adeunt pontificem, a quo contra episcopum litteras referunt prohibentes ne se intromittat in bona clericorum, 507. Apologeticum scribit contra eos qui pecuniam ab imperatore datam in restaurationem ecclesie sancti Zenonis, conferri uolebant in pauperes, 500, CLuIX, num. 129. Inquisitio contra Ratherium facta a duabus personis pretio corruptis, 615, CLXI, num. 131. Testamentum scribit, 512. Nanno, uerone comes, placitum habet contra Ratherium, 565, 566, CLXIII, num. 133. De hoc placito queritur duabus epistolis, una ad ipsum Nannonem, 557. Altera ad Ambrosium cancellarium, 561. Scribit ad imperatricem Adelaidem, 568. Dimissurus episcopatum mittit ad Fulcuinum abbatem Laubiensem libellum inscriptum, Conflictus duorum, qui desideratur, CLXuI, num. 138. Scribit etiam ad Eueraclum episcopum Leodicensem, a quo eximie laudatur, et excitatur ad reditum in patriam, 569. Ab eodem Eueraclo, et Fulcuino abbate receptus, aliquot abbatiis preficitur, CLXuIII. A simoniaca emptione abbatie sancti Amandi purgatur, CLXIX et seqq. Abbatie Laubiensi preficitur, CLXuI, num. 142. De ipsius morte, CLXXIII, num. 143.
    Ratherius quo animo tulerit infortunia, 99, 100. Humilis eius confessio, 175, 190. Suos mores et se ipsum uituperabat, 375. Non solum alios, sed etiam se reprehendebat, 376. Extenuabat suam famam et gloriam, 223. Non curabat si quis de se male loqueretur, 381. Quantum exaggerarit quedam sibi impacta crimina, 252 not., 281 not. Quid sentiendum de delictis in Confessionis libello recencitis, 245, num. 3 et 4. Conuiciantem aliquot nummis donauit, 381. Patientia eius laudata, 570. Liberalis propria largiebatur, aliorum condolens miseriis, omnibus omnia factus, ut omnes lucrifaceret, 570. Quia pauperrimus, nolebat ministrum uel capellanum habere, 375. Malebat sufficiens esse quam diues, 385. uolebat ita mori mendicus, ut ex eleemosynis sepeliretur, ibid. Frugem mensam parabat, et ad eam pauperes adhibebat, 377. Mediocri supellectili utebatur, 376. Sepe abstinebat a carnibus, 377. Et fere a uino; dictus propterea Abstemius, 384. Dormiebat frequentius humi, 377. Quanta cura ipsi esset in struendis et restruendis ecclesiis, 376, 378, 390. Quantum timuerit ob desertum monasterium episcopatus causa, 255 not. Se censebat, uelut seruum fugitiuum, cui reuersio ad Dominum necessaria, ibid., 260. Impedimenta obiecta ne reuerteretur, 260, 261, 380 not., XCI, num. 66. Prouincie, in quibus e uerona pulsus diuagatus est, 250 not., 378 not. Ratherius uerone destitutus amicorum presidio utpote aduena, 392. Quot exsilia pertulerit, 442 not. In quodam dubio, Augustini exemplo, uult adire concilium Rome conuocandum, 439, 456. Ratherius dictus predicator, 384. Orabat tanto feruore, ut eiularet, 388. Etiam renitens erat facetus, 278, 379.
    Rauennas synodus anni 967, cui adfuit etiam Ratherius, habita medio Aprili, 561. Decretum in ea latum de mulierositate a clericis dimittenda, 491, 559, CXLuI, num. 118. Rauennates episcopi Petrus et Honestus. u. Petri, Rauennatis, Honestus.
    Recidiua quam perniciosa, 605.
    Redimiculum, ornamentum capitis mulierum, 143.
    Regine quas mulieres imitentur, 138.
    Reginerus Hainensis comes prepotens, 219 not.
    Regula S. Benedicti Scripture nomine laudata, 226 not.
    Regulus pro basilisco dictus, 186.
    Regum officia, 77 et seqq. uirtutes, ibid., 80, 126, 137. Reges dispensatores sunt eorum que Deus illis contulit, 126. Eleemosynas pre aliis faciant, ibid., Seruare debent suas leges, 137. Populum debent portare, non premere, 126. Quomodo gerere se debent erga ecclesias et res ecclesiasticas, 137. Disciplinam ecclesiasticam muniant, ibid. Cur potestas illis concessa relate ad ecclesiam, ibid. Cor regum in manu Dei tribus modis, 132. Quos ministros eligant, 138. Quid cauere debent, ibid. Rex benedicitur, qui se bene regere nouit, 136.
    Remensis synodi anni 992 locus explicatus, CXuIII, num. 83 et seqq.
    Reseruata episcopo peccata publica, 420 not.
    Resurrectio uera electorum et reproborum quatenus diuersa, 103.
    Ricarius abbas Prumiensis a Ioanne XI consecratus episcopus Leodicensis, XXXIu. Quo anno obiit, LuI.
    Rodbertus archiepiscopus Treuirensis presulum nobilissimus, 527 not. Questiones Ratherio proposuit soluendas, et quid iste rescripserit, ibid. Eius subsidium expetiuit Ratherius, 529. Et ad eum misit libros Preloquiorum,  529. Concionem Rodbertus habuit e pulpito in electione Ratherii ad sedem Leodicensem, 210 not. In ea laudauit Ratherium, 218, 229. Ordinauit S. Brunonem archiepiscopum Coloniensem, 208 not. Idem postea Ratherium e Leodicensi sede excludendum curauit, 218. Mortuum rumor falsus pretulerat, 222, 239.
    Rodoaldi patriarche Aquileiensis in causa Ratherii sententia, 663. Supposititia probatur, 658 et seqq. Subscripsit cum episcopis comprouincialibus Iudicato eiusdem Ratherii, 567.
    Rogatarii testamentorum exsecutores, 385.
    Rogationum diebus ieiunium etiam in nostris partibus seculo decimo inductum, 416 not., 623 not. Rogationes litanie nomine appellate, 623 not. Quomodo obseruande, ibid
    Romana sedes uniuersalis, principalis, capitalis, quia ipsis capitibus Ecclesie insignis, nutrix, mater, iudex, et magistra omnium, 106. Doctrina ceteris precellit ecclesiis 440. Eiusdem elogium, ibid. In ea examinatio canonum, approbatio recipiendorum, reprobatio spernendorum, ibid. Nusquam ratum quod illic irritum, nusquam irritum quod illic ratum fuerit uisum, ibid. Ratherius prouocat ad Romanam sedem apostolicam contra inuasorem, paratus acquiescere sententie quecunque fuerit, 545.
    Romanum concilium a Ioanne XIII celebratum presente Ottone I anno 967, CXLu, num. 117.
    Romanus prime sedis summus pontifex et patriarcha, 537. Archipresulum archiepiscopus, uniuersalis papa nominandus, ibid. Petri sedem ideo obtinet, ut portas inferni preualere aduersus Ecclesiam non sinat, in quantum reniti cum Dei adiutorio ualeat, ibid. Summus pontifex a nemine debet reprehendi, 543.
    Ruoduoltus comes prepotens, Baldrici episcopi Leodicensis auunculus, 219 not. Pro Ottone rege agebat contra Conradum ducem, LXXXIII.

S
    Sabbatum uacatio dicitur seu requies, ut quiescamus ab operibus malis, et uacemus diuinis obsequiis, 412.
    Sacerdos unde dictus, 354.
    Sacerdotii iura ab ipso Deo per Spiritum sanctum collata, 93. A Deo solo sacerdotium collatum, et prestantius regno, 92. Sacerdotium Ecclesie est regale, 97.
    Sacramenta cuius opus sint, 256, 354.
    Sacrificium umbraticum legis ueteris a uero noui Testamenti sacrificio distinguitur, 87
    Seculi schema, 9. Eius sollicitudines speculum mentis obtenebrant, 10.
    Sagmio qui sarcinarium equum agit, 30 not.
    Sallustius laudatus, 377, 507.
    Sanctorum merita adiuuant, 622. Faciendum quod fecerunt, ibid. Eorum inuocatio in auxilium et defensionem, 91, 311, 312, 456. Eorum intercessio, 292. Sanctorum et iustorum anime in celo cum Christo, 598. Confutatur error dicentis, sanctos in celo gaudere, sed non regnare, 116.
    Sanctorum multa corpora in urbibus Italie, 305. Quedam subrepta et alio asportata, ibid.
    Sanctuaria dicte res oblate Domino, 13.
    Sardicenses canones laudati, 348, 349, 447
    Scamma appellatur arene spatium luctaturis designatum, 177.
    Scandalum Pharisaicum non curandum, 490. Non omittenda predicatio aliquibus utilis, si alios irritet, 489
    Scardus, parcus, parce largiens, 384.
    Schole, in quibus clerici ueronenses instruebantur, tres: una in ciuitate, forte apud cathedralem, alia in monasteriis, alia apud aliquem uirum sapientem, 419.
    Scoldascio, uel Sculsdacio, uel Sculdais quinam appellatus, 30 not.
    Scriptura sacra ex traditione interpretanda, 189.
    Sebastiani  acta passionis laudata, 16.
    Segalum pro siligine, 401 not.
    Seneca laudatus, 34, 35, 43, 174.
    Senes non pudeat discere que ignorant et scire deberent, 69. Non desperent, si mali sunt, sed penitentie insistant, 72. Monita ad eosdem, 68, 73. Senex silicernius quis, 72 not.
    Senio ludi species, 143.
    Senior pro Domino dictus, 26 not., 28 not., 34. Pro principe, 144, 152. Pro rege, 325 not.
    Sepultura, pro qua nichil exigendum, 415.
    Serui quid agere, quid cauere debent, 57.
    Sigebertus duo opera Ratherio tribuit, que sunt Ratramni, XuI, num. 24. Unum Ratherii opus in duo distinxit, XX, num. 29. Loca eiusdem notata, LXXuI LXXXII.
    Signa pro sonitu campanarum, 210 not., 239.
    Silicernius dictus qui est ualde senex, 72 not.
     Simoniacum quis quid perpetrans, damnationem Simonis non poterit euadere, 451. Simonie exempla in eis qui pretio sibi procurarunt gradus prelationis, 266, not., 281. Hi quo studio et quot laboribus comparati, et cur, 283, 284. Nullus pro baptizandis infantibus, uel infirmis reconciliandis, uel mortuis sepeliendis aliquid exigat, 215. Simoniace ordinationes notate, 557. Simoniacus dictus hereticus, 363.
    Siricii pape decretum laudatum, 349.
    Sixti  pape martyris passio, 344.
    Sobbo archiepiscopus uiennensis in Gallia, ad quem Ratherius misit sex libros Preloquiorum, 526. Adnotatio quedam in epistole formam ad eumdem quinto libro Preloquiorum inserta, 150 not.
    Sperones rustice dicti pro calcaribus. u. Calcaria.
    Spes sit in Deo, de se autem ipso desperandum, 264.
    Spiritus sanctus a Patre et Filio procedit, 82, 102. Consubstantialis amborum caritas nunquam eis defuit, idemque ab isto ad illum, ab illo ab istum illocaliter, immobiliter, eternaliter, ac per hoc et ineffabiliter procedit, ibid. Ad inspirandos electorum animos a Patre et Filio missus, a se ipso uenit temporaliter, ibid.
    Statius allegatus, 111.
    Stephanus Iu papa laudatus nomine Stephani III et cur, 331 not. Fragmentum ex concilio eiusdem Stephani quod in uulgatis deest, ibid.
    Stola dignitaris sacerdotalis indicium, etiam in itinere ferenda a presbyteris, 417.
    Strudo-Came ontis, 205.
    Studio sacrorum, non autem profanorum librorum ab episcopo uacandum, 527, 528. Quatenus profana studia conuertenda in usum sacrum, 303, 528.
    Subdiaconus qualis esse debet, 164. Subdiaconorum due classes in cathedrali ueronensi, alii dicti de secretario, alii cantores, 471 not.
    Summates dicti nobiliores homines, 30 not.
    Superbia, ex qua iusti cadunt, 59, 60.
    Superior rationem reddet de delictis subditorum, que non impediuit, uel corrigere neglexit. u. Negligentia.
    Suricum segetis species, 401.
    Suspensionis decretum ad certum tempus, 327. Alio decreto reuocatum, seu mitigatum, et cur, ibid.
    Symbolum et oratio Dominica a parochianis insinuanda, 416. Insinuenda quoque a patrinis filiis suis, 418.
    Symbolum id est collatio apostolorum, sicut in psalteriis correctis inuenitur, 410. Alicubi enim habebat quedam additamenta Ratherio non probata, ibid. not. Symbolum, seu fides, que dicitur S. Athanasii. u. Fides. Eius fragmentum allegatum, 450, 589. Cardinales Clerici cathedralis ueronensis illud nolebant cantare, ut aliarum ecclesiarum clerici canebant, 447.
    Synodalis sermo, seu Admonitio breuem canonum summam complectens cui tribuatur et tribuenda, 405, num. 3 et 4. Quid ex ea Ratherius inseruit sue Synodice, 414 not.
    Synodica Ratherii, 409 et seqq. Cur eam edidit, 446.
    Synodus diecesana bis in anno habenda, 443. Cur eam Ratherius distulit, ibid. Solet in his synodis emendari, si quid contra canones actum, ibid.
    Synodus a Ratherio habita anno 966, tempore Quadragesime, 443 not. Quid in ea actum, 445. Ritus quo eiusmodi synodi habebantur notabilis, ibid. not. Alia synodus ab eo habita post concilium Rauennas, 561. Synodus episcoporum Aquileiensis prouincie uerone habita an. 967, CLIII. Synodus Papiensis, que Ratherium post secundam expulsionem sue sedi restituit, 508 not. De huius synodi actis, CuIII, num. 83 et seqq. Synodus presulum prouincie Coloniensis in Ratherii electione ad sedem Leodicensem, et eius iudicium, LXXuIII, 218. Synodus Rauenne medio Aprili anni 967 celebrata, CXLuI, num. 118, 561. Eius decretum contra clericorum mulierositatem, 562 not.
    Synodus Romana anni 967, CXLu.
    Synodum agere quando dicebatur episcopus in uisitatione plebium rusticanarum, LIu.
    Syrma 203.

T
    Taphus, sepulcrum, 72 not.
    Tasphorus, dorsum, 44.
    Telesphorus papa allegatus, 232.
    Telonearius, 26.
    Teloneum duarum portarum ciuitatis uerone episcopatui concessum, 457.
    Temperentia quid sit, 79.
    Tempestatum immissores et error hac de re perstrictus, 21 not., 626 not.
    Tentationes, in quibus quid agendum, 178.
     Tepidi reprehensi, 168. Tepiditatis signa et effectus, 261.
    Terentius citatus, 77, 229, 566.
    Testes quid cauere debent, 26.
    Theodosius clementissime recordationis imperator, 129.
    Timor seruilis qui, 57. Qui castus, ibid. Utriusque discrimen, 310, 336. Timor gehenne utilis, 60, 274. A Deo est, 274. Deus potius timendus quam infernus, ibid. Quinam timor facit beatum, 333. Quinam conscientiam torquet, ibid., 334. Quicunque peccauit, debet timere, 643. Quantum timendum a recidiuis, sed non absolute desperandum, 431, 432. Omnia que timentur, rationabiliter declinantur, 643.
    Titularii dicti clerici ecclesiarum ciuitatis, et suburbiorum ueronensium, 447 not. Titulariis alicui ecclesie ascriptis uetitum erat eam deserere, et ad aliam ecclesiam questus gratia migrare, 416.
    Traditio Patrum, et quantum ei Ratherius tribuerit, 189. Ex traditione sacra Scriptura explicanda, ibid. Ex ea Ratherius libros sex Preloquiorum congessit, 191.
    Translationes episcoporum uetite in Sardicensi, 348. Quando a canonibus concesse. u. Episcopus e sua sede pulsus.
    Tribulationes quomodo ferende, presertim a peccatore, 161, 433. Iungenda cum tribulationibus opera penitentie, ibid. Liberantur a peccatis qui in tribulatione mutantur, 162. Temporalia flagella eos solos liberant ab eternis, quos immutant, 433.
    Tridentina marchia. u. Marchia.
    Trigami et quadrigami presbyteri notati, 509.
    Trinitatis Deus Pater, et Filius, et Spiritus sanctus, unitas cuius in deitate, Trinitas in personis consistit, 598. Aequalis, cessentialis, uel consubstantialis eternaliter Trinitatis unitas, unitatis Trinitas, hoc est, Pater, Filius et Spiritus sanctus creatrix, et gubernatrix uniuersorum, ita ut una eademque maneat substantia deitatis personarum proprietate distincta, 112. Pater est, qui creauit omnia, Filius, per quem creata sunt omnia, Spiritus sanctus, quo creata sunt omnia, ibid. Pater Filii auctoritas, Filius Patris sapientia, Spiritus sanctus Patris et Filii pronuntians communitatem, ibid. Pater a seipso, non ab alio; Filius a Patre solo est: Spiritus a Patre et Filio, ibid.
    Tristitia quandoque melior quam letitia, 182.

U
    Ugo rex Italie. u. Hugo.
    Urbani pape decretum laudatum, 341.
    Ursmari  abbatis Laubiensis uita, 195 et seqq.
    Uxorum erga uiros officia, 57. Quales in se esse debent, 58.

u
    uarro laudatus, 30.
    uasa sacra a presbyteris abluantur, 414. Et aqua, qua fuerunt abluta, in locum preparatum in secretario, uel iuxta altare infundenda, 415. uasa sacra et uestes sacerdotales ne dentur pignori, 416.
    uenetia prouincia, ubi pallia pretiosa conficiebantur, 558 not.
    uenetici denarii, 383.
    uerona quondam Platonica illa Athenes pre multitudine sapientum estimata, 306. uerone frequens fuisse uidetur monumenta uersibus expressa muris inserere, 309 not.
    uerone presidium, seu castrum munitum in monte dictum Palatium, 392 not., 393. Curtis alte edificium publicum et ualde munitum uerone, 393. Circus, qui Arena dicebatur, ibid.
    ueronensis cathedralis clerici alii maiores, seu canonici dicti ordinarii, uel cardinales. uide cardinales ordinarii. Alii inferiores erant, et dicebantur presbyteri capellani, alii subdiaconi de secretario, alii subdiaconi cantores. alii acolythi de secretario, alii acolythi cantores, alii ostiarii, 47 not.
    ueronensi ecclesie priuilegium ab Ottone I concessum sub Ratherio, 457. Loca trans lacum Benacum ueronensi Ecclesie subiecta, 383 not. Abbatia Maguzani ad dispositionem ueronensis episcopi pertinens. u. Abbatia. ueronenses synodi diecesane due sub Ratherio. u. Synodus.
    ueronensis marchia. u. Marchia.
    uestes pontificales, 114.
    uicinitas pro eadem ciuitate, 205.
    uicinium eodem sensu, 319 not.
    uicinus pro incola eiusdem ciuitatis, 565.
    uidua quomodo se gerere debet, 61.
    uir unde dicatur, 50. Quinam se uirum prestet, ibid.
    uirgilius allegatus, 509.
    uirgines quomodo se gerant, et quid agant, 61.
     uisitationes parochiarum ruralium, in quibus quo sensu synodus agi et capitula clericorum haberi dicebantur, LXIu, LXu.
    uite due, actiua et contemplatiua, in Martha et Maria explicate, 637 et seqq.
    uitalis  ecclesia in suburbio uerone, ubi corpus S. Metronis, 304 not. Eius redditus olim dati in beneficium militibus, 305 not. Nec presbyter ibi erat, qui sacrum corpus custodiret, ibid.
    uitia capitalia, 170. uitia uirtutes se esse sepe mentiuntur, 78. uitia non pallianda, 79.
    uiuere meum pro meus uictus, 391.

W
    Waltfredus comes ueronensis anno 880, XCuI. Distinguendus a ualfredo marchione Foroiuliensi. ibid
     Warnerius, Cononis seu Conradi ducis frater, 25.
    Wido archiepiscopus Lugdunensis, ad quem Ratherius epistolam dedit, misitque libros Preloquiorum, 525. Adnotatio Ratherii ad eumdem in formam epistole, 150 not.
    Wiffa quid sit, 114.
    Willelmus archiepiscopus Moguntinus, Ottonis I filius, Ratherium pulsum e sede Leodicensi munificenter excepit, 219.

Z
    Zeno  episcopus ueronensis laudatus, 158, 360, 362, 502. Specialis noster, seu ueronensium, doctor atque prouisor, 413. Noster patronus, 500. Pecunia collata ab Ottone I ab eius basilicam perficiendam, ibid.







INDEX IN OPERA GENUINA LIUTPRANDI. Reuocatur Lector ad columnas editionis nostre. [1Kb]


A

    Adelbertus comes Bauerburgensis in Ludouicum regem rebellat, et eum septennio uexat, 814. Ab Hattone episcopo Moguntino uerbis circumuentus, et ad Ludouicum ductus, capite plectitur, 815.
    Adelbertus marchio Eporegiensis, cognomento Diues, in Lanthbertum copias mouet, 807. Sed ab eo capitur et illuditur, 808. In socerum est infidus, 823 Fuit in iuuentute bonus, postea a bonitate degenerat, ibid. Capitur ab Hungaris in monte Brixiensi, sed astu est elapsus, 831. Othone imp. in Italiam ueniente, ex Italia se subducit, et Saracenis se commendat, 897. Reuersus, cum papa Ioanne fugit, 896 899.
    Adelhardus clericus Berengarii regis promissis Manassen episcopum ueronensem ad illius partes trahit, 889. Sed Berengarius ei fidem non seruauit, 891.
    Afri qua occasione Italiam inuaserint tempore Romani imperatoris Constantinopolitani, 826.
    Albericus filius Marozie meretricis ab Hugone rege uitrico uerberatus, Romanos instigat ad eum pellendum, 853. Ducit Aldam Hugonis filiam, Romam tamen ei non tradidit, 838. Obsidetur Rome ab Hugone, 878.
    Amedeus, Berengarii marchionis miles, uir callidus erat, 884. Pauperis schemate in Italiam e Germania penetrat, ac sepe faciei habitum immutat, 885. Rediit per loca incognita ad Berengarium, postquam Italorum animos sollicitasset, ibid.
    Amicitia coniuratorum infirma est, ibid.
    Amicorum duo sunt genera, 800.
    Anscarii marchionis metus, 806.
    Ansgarius Adelberti et Ermengarde regis Hugonis sororis filius, uir audax et potens, 861. Fit marchio Spoletinorum, 878. Fuit regi Hugoni suspectus, ibid. Eius strenuitas et mors, ibid.
    Aquileia ab Hunnis destructa, non amplius resurrexit, 839.
    Archodus male consulit Anscario, uim Sarlii repellere uolenti, 879. Fugit e prelio, 880.
    Arnoldus dux Baioarie in Hungariam fugit, 819. Redit cum suis ex Hungaria, 820. Ad imperium aspirat, sed ab Henrico imperatore delinitus, ei se subdit, 821. In Italiam uenit, Hugoni regi regnum ablaturus; sed ceditur ab eo, et fugatur, 856.
    Arnulfus rex Hungaros in Zuuentebaldum perniciose aduocat, 799. Eius temeritas, ibid. et seqq. Mittit suppetias Berengario Italie regi, et qua conditione, contra Widonem, 801. Eius metrica concio ad suos, 802. Romam cum suis capit, ibid. Formosum Papam tuetur, ibid. Ab uxore Widonis regis obsessa Firmi, potione soporifera potatur, 805. Eius insolentie, ibid. Berengarium excecare conatur, quo regno Italie potiretur, ibid. Contemnitur a suis, ibid. Eius dirus exitus, 806.
    Auari uere sunt pauperes, 890.

 B
    Baianus Simeonis Bulgarorum regis filius arte magica homines in lupos uertebat, 847.
    Basilius Macedo quo pacto ad imperium Constantinopolitanum peruenerit; eius genus, 793. Necat Michelem imperatorem, 794. Christus Dominus illi apparens hanc ei necem exprobrat, ibid. Agit pentientiam, ibid. Aedificat edem S. Micheli, ibid.
    Bauari cuiusdam equitis insolentia in hoste Italo prouocando, 801.
    Bauarie duci datur ius episcopos in ditione sua denominandi, 822.
    Benedictus antipapa pontificalibus se uestibus coram concilio Romano exuit, 908. Eius penitentia, ibid. Exsilio mulctatur, 909.
    Berengarius fit rex Italie, 800. A Widone bello petitur, ibid. Bis in fugam compellitur, 801. Arnulfi regis opem implorat, ibid. Aduersantes urbes paulatim occupat, 801. Eum Arnulfus rex excecare dum cupit, ueronam fugit, 805. Regnat mortuo Widone, 806. Sed huius filium Lanthbertum timens, ueronam concedit, 807. Rursum regnat, 810. Cur contra Hungaros Italiam ingressos non ierit, 816. Infidum experitur generum Adelbertum marchionem Eporegiensem, 825. uerona cogitur excedere, ibid. Eodem mox, corruptis auro custodibus, redit, ibid. Pacifice Italie regno potitur, 826. Aduersus eum uarii principes rebellant, 830. uincitur a Rodulfo Burgundione, 833. uite periculum a Flamberto patitur, ibid. Dat ei aureum poculum in signum amicitie, ibid. Ab eo nichilominus iugulatur, ibid.
    Berengarius marchio Eporegiensis Sueuia Italiam petit, et Adelhardi clerici opera Manassem episcopum ueronensem in suas partes trahit, 888. Et multos alios, 889. Regno restituitur, ibid. Eius calliditas in Hugonis filio admittendo. 890. Episcopos deponit et assumit pro libito, ibid. et seqq. Eius ingratitudo in suos promotores, et morum in regno mutatio, 891. Tributum immensum exigit ab ecclesiis et pauperibus, 892. Mittit Luitprandum impensis uitrici Constantinopolim, 894. Eius insolentia in episcopos, 897, 898.
    Bertha, uxor Adelberti marchionis Tuscorum, nefaria fuit mulier, 807, 823, 824, 830. Eius proles, ibid. An ee uere sint, 854.
    Bertha Hugonis regis filia ex meretrice, nubit Romani imperatoris Constantinopolitani nepoti ex Helena eius filia, uocataque est a Grecis Eudoxia, 886.
    Bertha, uidua Bosonis Arelatensis comitis, et neptis Hugonis regis, fit heres omnis eius pecunie, 892.
    Bonifacius marchio Camerinus Berengarianos cedit et prosfligat, 833.
    Boso, frater regis Hugonis, insidiatur Lamberto marchioni Tuscie, 854. Ab Hugone marchio Tuscie constituitur, ibid. Habet filiam Willam, quam iungit Hugo Berengario  marchioni Eporegiensi, 861. Instinctu uxoris Wille, aduersus fratrem Hugonem regem noua molitus capitur, 862.
    Bulgari Grecos inertia Phoce ducis profligant, 846.
    Burchardus Sueuie dux in Italiam cum genero suo Rodulfo uenit, 841. Mediolanum per speciem legationis ingressus, ciuium animos alieniores ob quedam a se temere prolata expertus, in uia necatur, 842.
    Burgundiones unde dicti sint, 853

C
    Canes magni, Constantinopolim a rege Hugone missi, imperatorem propemodum dilacerarunt, quia uillis is erat indutus, 843.
    Carolus Caluus Gallie rex moritur, 801.
    Carsamatium dicitur Grecis eunuchus exsectus, 895.
    Chelandria uocantur a Grecis naues, 881.
    Coniuratos  raro est amicitia firma, 800.
    Conradus Ludouici filius, fit imperator post mortem patris: rebelles principes domat, 819. Moriturus principes ad se uocans, suadet ut Henricum ducem Saxonie imperatorem creent, ibid.
    Constantinopolis nomina, situs, uicini, 795.
    Constantinus Magnus imperator edificari iussit Constantinopoli domum dictam Porphyram, et quorsum, 793
    Constantinus, Leonis imperatoris filius, erat gener Romani; et hoc a filiis propriis deturbato, imperator renuntiatur, et ab Hugone rege iuuatur, 887. Scribit pro Lothario ad Berengarium, 894.
    Constantini Porphyrogeniti religio et exercitatio, 850.
    Contentus suis, uere diues est, 889
    Cur ceci ut plurimum uitales sint, 832

D
    Dani ab Henrico imperatore subacti et redditi tributarii; eorum seuitia per Germaniam, 854.
    Decennea cubita domus erat Constantinopoli, et unde sic dicta, 895.
    Deus suorum peccata cladibus castigat, 827.
    Diabolinus prodit dominos suos Stephanum et Constantinum Romani filios, Constantinoque Leonis filio abheret, 887. Ei dat bonum consilium, ibid. Qui dicendi sint diuites, 889.
    Dominici capellani Wille uxoris Berengarii regis forma difformis, 892. Eius contubernium cum illa prodit canis, ibid. Castratur, ibid.

E
    Eclipsis solis facta ante Radamiri regis Gallecte de Abdaramene rege Maurorum uictoriam, 877.
    Ermengarda, Adelberti Eporegiensis marchionis secunda uxor, filia Adelberti marchionis Tuscie, 830 Gignit Anscarium, ibid. 878. Eius potentia et lasciuia, 840. Territat astu Rodulfum Burgundionem,
    Euerhardus Henrici imperatoris filium Henricum capit, et in Franciam abducit, 866. Gilibertum Lotharingie ducem aduersus Ottonem imperatorem instigat, et ab eo deficere cogit, ibid. Eius callidum consilium, 867. Alsatiam uastat, 871. Occiditur, 873.
    Excubie Constantinopolitanorum, 795. Earum fidem explorat Leo imperator, 796. Bonos premio, segnes penis afficit, 797.

F
    Flambertus uite regis Berengarii struit insidias, 833. Et de facto eum cedit, 834. Suspensus uitam finit, ibid.
    Formosus papa a Romanis ciuibus affligitur: que fuerit causa simultatis mutue, 803. Iniurias patitur a Sergio antipapa iam defunctus, 804.
    Fraxineti oppidi situs describitur, 791. Saracenis capitur, ibid. Id hi relinquentes Aquas uenerunt, sed omnes periere, 859.
    Fridericus archiepiscopus Moguntinus aduersarius Ottonis imperatoris audita clade coniuratorum trepidat, 875. Capitur, et in Saxoniam abductus, tandem Ottonis clementia dignitati est pristine restitutus, 876.

G
    Gezonis iudicis Papiensis uitia, 850. Coniurat aduersus Hugonem regem, 851. Sed consilio Samsonis comitis, in manus regis uenit, et lingua et oculis orbatur, ibid.
    Gilebertus comes aduersus Berengarium rebellat, 830. Captus ab Hungaris eidem sistitur, 831. Sed ab eo dimissus fidem frangit, ibid.
    Gilla filie Berengarii, fuit mater Berengarii marchionis Eporegiensis, 878.
    Greci posteriores imbelles et bello inepti fuerunt, 927.  Eorum superbia nolentium agnoscere imperatores Occidentales, 928. Non inquirebant de nobilitate matris, sed patris, in matrimoniis, 882. uocabant se Romanos, reliquos uero Romanos Latinos, 915. Suis principibus stolide adulabantur, 920. Quid Grecis sit , 924.
    Grecus ignis quis sit, et cuius nature, 844.
    Guido. uide Wido.

H
    Hereses plereque a Grecis sunt procuse, 918.
    Hatto archiepiscopus Moguntinus Adelbertum comitem Bauerburgensem uerbis illaqueatum ad Ludouicum regem perducit; a quo capitis damnatur, 814.
    Hatto comes in prelio ab Anscario occiditur hasta lignea, 880.
    Helena, seu Irene, filia Romani imp. Constantinopolitani nubit, Constantino Porphyrogenito, 847.
    Henricus dux Saxonie fit imperator suasu Conradi imp. defuncti, 820. Aduersus Hungaros aduentantes copias colligit, 821. Suos ad bellum adhortatur, Deumque sibi reddit propitium, 822. Confligit cum iis, eosque profligat, sapienter suos premonens, 823. Sclauos et Danos sibi subegit, 842. Moritur in Saxonia, ubi sepultus, 864. Eius prudentia, ibid. Lanceam Dominicam sibi comparat, 869.
    Henricus imperatoris Henrici filius aduersus fratrem Ottonem rebellat, 864. Luitprandus noster in eum inuehitur, ibid. capitur ab Euerhardo, sed dimittitur, ut contra fratrem copias mouens Euerhardum imperatorem constitueret, 867. In prelio succumbens et percussus, e liuore contusionis anno sequenti moritur, 868. Fratri se supplicem sistens, custodie includitur, 875.
    Hermannus Sueuus filie sue querit nuptias Liuthulfi filii imperatoris Ottonis, 877. Berengarium marchionem Eporegiensem ad se profugum Ottoni commendat, 882.
    Hilduinus episcopatu Laudociensi pulsus, ad Hugonem regem affinem suum ueniens, fit episcopus ueronensis, et dein Mediolanensis, 852.
    Hippolytus episcopus Siculus. Que de futuris temporibus predixit, cuius habenda sint auctoritatis, 925, 926.
    Hubaldi marchionis Camerinorum uirtus contra Bauarum militem insolentem, 801.
    Hugo Mediolanensis comes, filius Maginfredi, a Lanthberto beneficiis affectus, ipsum tamen de medio tollit dormientem, 807.
    Hugo comes Prouincie inhiat regno Italie, 841, 842. Coluit amicitiam cum uicinis principibus, ibid. Etiam cum imperatore Constantinopolitano, ad quem misit Luitprandi patrem, 843. Ei parantur insidie, 851. Romam petit; sed eius illuc proficiscentis uecordia, 853. In priuignum suum acerbior, ab eo Roma pellitur, ibid. Eius incestus, 852, 854. Non uult a Lamberto dici frater, ibid. Eum lumine iubet orbari, ibid. Cedit Rodulfo Burgundioni omnem terram quam in Gallia ante regnum habuerat, 855. Lotharium filium in regnum assumit, 878. Romam ingredi conatur, sed frustra, ibid. Filiam suam Aldam Alberico promittit, eum decipere uolens, ibid. Ducit Rodulfi Burgundionis defuncti uiduam Bertam, sed eam mox exosam habuit, 863. uarias habuit concubinas, sed tres maxime dilexit, ex eisque habuit proles, ibid. Albericum Rome obsidet, 878. Sarlionem mittit Camerinum ad animos ciuium ab Anscario auertendos, ibid. Nuntios Constantinopolim mittit pro nauibus et igne Greco contra Saracenos, 881. Tendit insidias Berengario marchioni Eporegiensi, sed hic fugit, ibid. Legatos mittit ad Ottonem, ut Berengarium profugum non suscipiat, 882. Eius filiam postulat imperatori Constantinopolitano nepoti suo coniugem, ibid. Saracenos Grecorum ope Franxineto pellit; sed mox cum iis init fedus ob Berengarium marchionem, quem timebat, 884. Culpat eum hoc nomine Luitprandus, ibid. Hungaros in Hispaniam ablegat, ibid. Eius filia ex concubina nubit Romano iuniori Greco imper. Ab Italis deseritur, 888, 889. Supplicat demisse Mediolanensibus, 890. In Prouinciam abiit, relicto filio Lothario in Italia, 891. Eius obitus, ibid.
    Hungaros Zwentebaldus uincitur ab Arnulfo rege, 800. Hungarorum immanitas in Marauanos et Baioarios, 813. Sunt bellaces et intrepidi, ibid. Sternunt copias Ludouici regis, 814. Sueuiam et Franciam uastant, 815. Italiam petere statuunt, sed per exploratores de regione certiores facti ad propria reuertuntur, 816. Sed sequenti anno Italiam repetunt, ibid. Fugientes ab Italis pacem petunt, sed frustra, 817. Ergo in desperationem uersi Italos profligant, 819. Saxoniam inuadere statuunt, 821. Meresburgi seuiunt, 822. ueronam occupant, 831. Per reliquam Italiam grassantur, 826. Ab Hugone rege in Hispaniam ablegantur, sed Cordubam non perueniunt, 885. ueniunt in Italiam sub rege Taxi, 892.

 I
    Imperator Constantinopolitanus erogat ante diem Palmarum munera in clientes et magistratus suos, 896.
    Inger rex Normannorum Constantinopolim uexat, 883.
    Inuidus seipsum enecat, 792.
    Itali ob peccata ab Hungaris improuiso sternuntur, 818. Cur duos habere reges uelint, 806.

I
    Ioannes papa XI truditur in carcerem per Widonem Turcie marchionem, instinctu Marozie uxoris; ubi creditur suffocatus, 852.
    Ioannes XII Ottonem imperatorem rogat ut Romanam ecclesiam liberet a tyrannide Berengarii regis, et Adelberti, 897. Sed ab Ottone desciscens, Adelbertum fouet, ibid. Eius sacrilegia et fornicationes, 898. Eius ad imperatorem fraudulenta mandata, ibid. Eius obstinatio, 899. Que ei obiicerentur crimina a Romanis, 903, 904. Citatur ut ad se purgandum accedat, 904. Respondet ad obiecta, 905. Excommunicat eos qui de nouo eligendo pontifice acturi sunt, 906. Deponitur a concilio, 907. Conatur Romanos in cedem imperatoris et Leonis pape electi pecunia concitare, 908. Romam receptus auxilio meretricum, seuit in Leoni obedientes, ibid. A diabolo necatur, 909.
    Ioannes alius Marozie ex Sergio antipapa filius, fit papa, 852.
    Ioannes presbyter Rauennas per nefas Romanam sedem occupat, 828.
    Iuliani Apostate cauillus in Christianos, 859.

L
    Lambertus sit marchio Tuscie mortuo Widone fratre, 854. Prouocat regem Hugonem ad duellum, probaturus se eius fratrem esse; ab Hugone excecatur, ibid.
    Lancea Dominica ad Ottonem imperatorem quomodo deuenerit, 863. Eius descriptio, ibid. Pater ipsius Henricus eam a Rodulfo rege Burgundie obtinet, 864.
    Landulfus Beneuentanus princeps dat Ioanni pontifici bonum consilium, 830.
    Lanthbertus Widonis filius, Italie rex fit, 807. Sed erat suis exosus; sumit supplicium de Maginfredo comite, ibid. Adelberti copias cedit et fugat, 808. Eius mors uarie narratur, ibid. Mortis eius deploratio, 809, 810.
    Lanthbertus Mediolanensis archiepiscopus callide Burchardum intra urbem admittit, et benigne habet, 842.
    Leo Porphyrogenitus imperator Constantinopolitanus pacifice imperium rexit. 792. Explorat suorum excubitorum fidem, 793. Item sui corporis custodum uigiliam sagaciter explorat, unius uigilis diligentiam remuneratur, 797. Successorem habuit filium Constantinum paruulum, cui uarios curatores dedit, 845, 846.
    Leo protoscrinarius Romane Ecclesie eligitur in pontificem, amoto Ioanne, 907. Consilio meretricum eiicitur et Ioannes denuo recipitur, 908.
    Leo et catulus simul exterminabunt onagrum; uetus scriptura; an sit intelligenda de rege Francorum et imperatore Romano, an Constantinopolitano, 925.
    Liber III Historie Luitprandi cur dicatur Antipodosis, 837. Quos libros uisionum Danielis uocent Greci, 924.
    Ligni in fronte portandi mira ratio apud Grecos, 897.
    Liutprandus scribit librum tertium Historie sue in exsilio, 837. Ubi eum ceperit et finierit, ibid. Eius pater missus ab Hugone rege cum muneribus Constantinopolim ad imperatorem, 844, 883. Scribit libro quarto ea que uidit; fuit Hugoni regi charus, 857. Fit Berengarii regis secretarius, 891. Impensis uitrici sui mittitur a Berengario Constantinopolim legatus, 894. Eius iter enarratur, ibid. Sistitur imperatori Nicephoro Phoce Constantinopolitano, 895. Que dona ei dederit, sed suis impensis, et si nomine Berengarii ipsum mittentis, 896. Scribit Historiam huius sue legationis, nec non omne iter suum, 909. Qua ibi domo sit exceptus, ibid. Quem curatorem habuerit, ibid. Habitus pro exploratore quid responderit, 910. Ottonis imperatoris gesta et nomen propugnat, ibid. et seqq., 920, 922. Quam indecenter conuiuio sit exceptus, 925. Occidentales tuetur contra Grecos, ibid. et seqq., 928, 929. Quam indignis modis cum comitibus sit ab his habitus, 927, 928, 930. Cupit dimitti, responso accepto rei ob quam missus erat, 916. Ipsius cum Grecis iniqua petentibus dissertatio, ibid. Reducitur in domum suam, et arcte custoditur, 917. A Patriarcha diuersa rogatus, commode respondet, 918. Per tres hebdomadas a Grecorum nullo uisitatur, 919. Aegrotat, ibid. Cupit dimitti in Italiam, 923. Patrium morem inter Grecos retinet, 924. Falso mendacio Constantinopoli recedere prohibetur, 927. uetatur uestes emere, 929. Dimittitur Constantinopoli; sed in discessu scribit uersus quosdam in pariete domus, in qua detentus  fuerat, in contemptum Grecorum, 932. Tempestatem patitur, 933. Micheles omnes expertus est aduersarios et iniquos, 936.
    Lotharius filius Hugonis regis in regnum Italie assumitur, 857. Ducit Adelheidam filiam Rodulfi regis Burgundie, 864. Patris concilia prodit Berengario, 881. Est rex nominetenus, 891, 894.
    Ludouicus filius Arnulfi imperator salutatur, 813. Hungaris occurrere cum copiis properat, ibid. Sed ab iis uincitur ac deletur, ibid. Moritur, 819.
    Ludouicus Burgundio, ab Italis inuitatus, Italiam inuadit, 823. Sed mox recedit, pollicitus non amplius eo se rediturum, ibid. Sed fidem frangens iterum inuadit eamdem, 824. In Tusciam ueniens Adelberti inuidet potentie, ibid. uerone latens proditur, et oculis priuatur, 829.

M
    Maginfredus Mediolanensis comes a Lanthberto rege desciscens, dat penas, 807. Eius filius Hugo de nece patris sumit uindictam, 818.
    Magnaura domus imperatoris Constantinopolitani describitur, 895.
    Manasses quid denotet, 859.
    Manasses Arelatensem episcopatum deserens, in Italiam ad Hugonem regem properat, ampliorem ab eo accepturus, 858. Tuetur se praue exemplo S. Petri apostoli, 859. Hugone deserto, Berengario adheret, 889.
    Marozia meretrix ex Sergio antipapa genuit Ioannem, qui postea papa factus est, 828 Widone marito mortuo Hugonem regem Italie ad capiendam Romam inuitat; suas cum eo nuptias paciscens, 852. Habuit filium Albericum ex Alberico marchione, 853.
    Mathildis uxor imperatoris Henrici pro eius anima celebres celebrauit exsequias, 864.
    Mauri Calabriam et Apuliam inuadunt. Cur ex Africa in Italiam uenerint, 826. Garelianum montem occupant, ibid. Cesi uariis temporibus, hunc solum retinent, reliquis urbibus desertis, 828. Genuam diripiunt, et ciues trucidant, ibid. uide Arabes Saraceni, 859.
    Mediolanenses aduersus Berengarium regem rebellant, 830.
    Michel imperator mente captus familiares capite damnat, 793. Interficitur a Basilio Macedone, 794.
    Micheles uarios aduersarios Constantinopoli expertus est Liutprandus, 936.
    Milo miles strenuus Berengarii regis necem ulciscitur, percussores suspendio uitam finire cogens, 835. Deserto Hugone rege Berengario marchioni Eporegiensi adheret, 892.
    Milo comes Arnoldum ducem Baioarie in Italiam uocat; sed ab eo recedens, Hugoni regi adhesit, 856.
    Moles S. Angeli aut Adriani est munitio urbis Rome. 853.
    Mors feralis Arnulfi regis, 806.
    Mulier quedam festiuo ioco impediuit ne coniux castraretur, 861, et seqq.
    Munera erogat imperator Constantinopolitanus ante diem Palmarum in magistratus et clientes suos, 897.

N
    Nicephorus Phocas quomodo Luitprandum ad se missum exceperit, 909. et seqq. Eius forma, schema et mores, 910, 914, 920, 925. Eius insolens iactantia sui, et Occidentalium depressio, 915, 921, 923. Eius acta cum Liutprando legato, et uar a responsa, 921. Cur in Assyrios exercitum duxerit, 924, 926.
    Nortmanni sunt Russi, 795, 883. Eorum clades ab igne Greco in mari, ibid.

O
    Onagri Constantinopolitani quales sint, 924.
    Otto fit imperator mortuo patre Henrico, 864. Eius uxor fuit filia regis Anglie, 865. Fratrem Henricum experitur aduersarium, ibid. Eius de illo et complicibus uictoria, 868. Lanceam Domini in pretio habet, 869. Eius uictoria de rebellibus fuit diuinitus data, 869. Eius generosum responsum ad milites suos fugam suadentes, 872. Noluit secularibus concedere abbatie prouentus, 873. Aduersarios suos Euerhardum et Gilibertum per duces suos opprimit, 874. De eorum morte nuntio accepto templum petit, Deo gratias acturus, 875. Bertholdo Baioarie duci sororis aut filie eius nuptias offert, ibid. Fratrem Henricum supplicem surgere iubet, et arcte custodiri, 875. Filium suum Liuthulfum iungit filie ducis Sueuorum, 876. Berengarium marchionem Eporegiensem benigne susceptum, auro oblato reddere renuit, 882. Italiam petens, Berengarium et Adalbertum tyrannos expellit, 898, 899. A Ioanne papa imperii suscipit unctionem, ibid. Eius ad Romanorum de Ioanne papa querimonias responsio, 899. Montem Feretratum obsidet atque in eo Berengarium et Willam, ibid.  Acceptis a papa nuntiis de promissione meliorum non credit, 900. Romam redit, ibid Aduersus papam Ioannem moderate procedit, 901, 902. Eum nomine concilii Romani citat, ut se de obiectis purget, 905, 906. De eius queritur perfidia, 907. Romanos rebelles cedit, 908. Roma regressus, iterum eodem redit, et Romanos fame pressos cogit Leonem electum recipere, 909. Hunc et eius gesta defendit Liutprandus apud Nicephorum Procam imperatorem Constantinopolitanum, 913. Petit Romani imperatoris filiam filio suo Ottoni in coniugem, 913.
    Otto iunior fit rex Romanorum, 898.

P
    Palatii Constantinopolitani excellentia, 885.
    Papia urbs conflagrat, 838. Et quando, 939. Obsessa ab Hungaris, non est deleta, idque meritis B. Syri, eius patroni, ibid. Huius de illa uaticinium adimpletum, ibid.
    Parce uite humane fata dispensant, 796.
    Pater Liutprandi missus ab Hugone rege Constantinopolim legatus ad imperatorem; sed inde reuersus, monasterium est ingressus, in quo paulo post decessit, 843.
    Phocas domesticus, audito quod Romanus esset ad imperium euectus, uictoriam, Bulgaris sponte cessit, cum multa suorum strage fugiens, ideo a Romano capitur, et oculis priuatur, 846.
    Pictura uictorie Henrici Saxonis imperatoris de Hungaris uisitur Merespurgi, 822.
    Poma immensa a Liutprando uisa Constantinopoli, 885.
    Porphyra, domus dicta Constantinopoli, in qua qui nascebantur, dicebantur Porphyrogenitii, 793, 846.
    Profectio Liutprandi Constantinopolim, 894.

R
    Raimundus princeps Aquitanie promittit se Hugonem regem ex Italia profugum, regno restiturum; sed frustra. 891. Ducit eius neptem Bertham, ibid.
    Ratherius ob scientiam fit episcopus ueronensis, 852. Capitur et Papiam ablegatur ab Hugone rege, 856.
    Rauennas sedes prima post Romanam in Italia, 827.
    Rodulfus rex Burgundie accersitur ad regnum Italie, 831, 832. Regnat ibidem, 833. E Burgundia, quo abierat, redit in Italiam, 840. Papiam obsidet, sed ab Ermengarda, Adelberti marchionis uxore, callide deceptus, in urbem ad eam clam penetrat: itaque soluitur obsidio, 841. Iterum in Burgundiam reuersus, cum Buchardo Sueuorum duce socero suo redit in Italiam, ibid. Audita soceri nece iterum Burgundiam repetit, 842.
    Roma capitur ab Arnulfo rege, 803.
    Romanorum pauor ab Arnulfo obsessorum, 803. Eorum de Ioanne papa querimonie, 899, 903, 904. Auro Ioannis pape corrupti, in imperatorem Ottonem conspirant, 90. Sed ab eo ceduntur et fugantur, ibid. Et rursus, 908.
    Romanus imperator Constantinopolitanus Afrorum opem implorat contra Calabros et Apulos rebellantes, 826. Ob uaria gesta ad imperium peruenit, 844. Leonem ense perimit, ibid. Eius callide mine, 846. Fit imperator, ibid. Filiam suam iungit Constantino Porphyrogetino, 847. Cur edem sacram quam construxit, uocarit, Nouam aut Nonennalem, ibid. et seqq. Habet orationem ad principes Constantinopolitanos, 848. Eius humilis prosapia, ibid. Filium suum Christophorum pretulit Constantino imperatoris filio; sed Christophorus non multo post demoritur, 851. A filiis suis Stephano et Constantino solio deturbatur, et in monasterium retruditur, 886. Filiis eodem retrusis insultat, et Deo agit gratias quod impietatis darent penas, 888. Pium eius dictum, 889.
    Romana Ecclesia Constantinopolitane est caput, 934.
    Russi sunt iidem cum Nortmannis, 883

S
    Sagitus Saracenus dux cum suis profligatur, 859.
    Samson comes salutare dat consilium Hugoni regi, 851.
    Sancti Deo quante sint cure, ostendit euentus, 871.
    Sanguis Berengarii regis cesi ostenditur in lapide quodam  ante templi ianuam, 834. Sanguinis e fonte fluentis prodigium futuram prenuntiauit cladem, 859.
    Saraceni Fraxinetum oppidum intercipiunt, 792. Montem Maurum communiunt, ibid. Socios ex Hispania aduocant, ibid. uaria Italie oppida uexant, 826. Franixeto per loca uicina grassantur, 881. Eorum naues ab igne Greco exuruntur, 884. Pacem cum iis init Hugo rex, et qua intentione, ibid.
    Sarlius mittitur a rege Hugone Camerinum et Spoletum, ad animos ciuium ab Anscario alienandos, 878. Sex acies in bellum contra Anscarium ducit, 879. Hoc in prelio interfecto, fit marchio Camerinorum, ibid.
    Seditio Ticinensis et cedes tempore regis Arnulfi, 806.
    Sergius diaconus fit antipapa contra Formosum uerum pontificem, 803. Hoc defuncto, ui fit papa, 804. Huius in illum defunctum immanitas, ibid.
    Simeon ex monacho fit rex Bulgarorum. Duos genuit filios, 846. Unus filius ducit neptem Romani imperatoris Constantinopolitani, 847.
    Solium imperatoris Constantinopolitani mirabile, 895.
    Stephanus et Constantinus, Romani imperatoris Constantinopolitani filii, noua aduersus patrem molientes, eum imperio deiiciunt, 885. Sed Constantinum sororium eiicere conati, ab hoc capiuntur, 886. Et in monasterium apud patrem truduntur, 887.
    Synodus Rome cogitur coram imperatore Ottone; et qui episcopi ei interfuerint, 903. Quid in ea actum sit contra Ioannem pontificem, 904.
    Syri  reliquie requiescunt Papie, 838. Eius de Papia uaticinium; item de Aquileie casu, ibid

T
    Theobaldus marchio Camerinorum Grecos iuxta Beneuentum profligat, captos castrat, 861. Eius mors, 878.
    Theodore meretricis impotens dominatio Rome, 827. Fecit ut Ioannes Bononiensis episcopus fieret Rauennas, 828.

u
    uerone descriptio, eam pertransit Athesis fluuius, 825.

W
    Waldonis episcopi Capuani iniquitas, 890.
    Walpertus iudex Papiensis mire erat potens, et unde, 850. Ab Hugone rege capite plecti iubetur, 852.
    Walpertus episcopus Mediolanensis conuenit Ottonem imperatorem, 899.
    Wibertus bene consulit Anscario bello petito a rege Hugone, 880. uulneratur in prelio contra Sarlionem, 881. Moritur, ibid.
    Wido episcopus Mutinensis, Hugone rege deserto, Berengarii partes fouet, 891.
    Wido marchio Tuscie ducit Maroziam scortum Romanum, 842. Hi per milites Ioannem papam custodie tradunt, 852. Moritur Wido, ibid.
    Wido rex, alio nomine dictus Hugo, et Berengarius inter se fedus ineunt, et quale, 800. Rome in regem Francie ungitur; sed Franci eum reiiciunt, 800. Quare, ibid. Contra fedus Berengario bellum infert, ibid. Eum in fugam agit, 801. Sed mox ab hoc, copiis Arnulfi regis suffulto, fugatur, 801. Uxoris ipsius, Firmi ab Arnulfo obsesse, astus, 805. Moritur ipse Wido ad Tarum fluuium, 806.
    Willa uxor, et alia filia, Bosonis marchionis Tuscie, 861. Prior maritum instigat ad res nouas, 863. Eius cupiditas: marito ab Hugone rege capto, eius pretiosum balteum abscondit, ibid. Expellitur in Burgundiam, 864.
    Willa, neptis regis Hugonis, nubit Berengario marchioni Eporegiensi, 861, 863. Pregnans nichilominus per montes auios in Germaniam peruenit. 881. Arguitur incesti, 892. Eius calliditas detecta, ibid

Z
    Zwendebaldus ab Arnulfo rege per Hungaros ditione exuitur, 799.







ORDO RERUM QUAE IN HOC TOMO CONTINENTUR.


RATHERIUS uERONENSIS EPISCOPUS.

    PROLEGOMENA. 9
    Epistola dedicatoria. 9
    Prefatio in editionem operum Ratherii. 11
    § I.---De celebritate auctoris ac de operum eius utilitate atque prestantia. 11
    § II.---De Ratherii operibus antea uulgatis et de editionibus quibus inueniuntur sparsim inserta. De ineditis que hac in editione accedent. De operibus que adhuc desiderantur, nec non de aliis Ratherio attributis. 14
    § III.---Quid in hac collectione et editione prestitum sit. 25
    uITA RATHERII. 27
    § I.---Patria et nobilitas. Annus natalis eiusdem coniicitur. 28
    § II.---Monasticam uitam profitetur. De studiis eiusdem. Scribit epistolam ad Patricum. Opinio quorumdam de oblata Ratherio ante episcopatum abbatia S. Amandi expungitur. 30
    § III.---Ratherius Hilduini Leodicensis episcopi partes secutus, eidem e Leodicensi sede pulso, et subinde uerone episcopo adhesit. Respondet questionibus quas quidam Mediolanenses proposuerant Hilduino ad Mediolanensem sedem electo Romam proficiscitur; indeque reuersus ipsi in ueronensi cathedra succedit. Annus statuitur electionis Hilduini et consecrationis Ratherii. 34
    § Iu.---Initia episcopatus Ratherii quam calamitosa. Adherens Miloni comiti Arnoldum Baioarie ducem uerone recepit contra Ugonem regem. Ab Ugonis militibus captus, in Papiensem carcerem detruditur. 39
    § u.---Quanta in Papiensi carcere perpessus sit. Scribit ad Ursonem ueronensis Ecclesie clericum. Episcopo abducto plures infantes uerone sine baptismate mortui. In carceris otio scribit sex libros Preloquiorum. 45
    § uI.---Post Papiensem carcerem Comum. Emendat et clariori stylo describit uitam S. Ursmari, quam ibidem inuenit. Comensi exsilio solutus in Gallias proficiscitur. Scribit ad Rotbertum archiepiscopum Treuirensem. In Prouincia Restangnum litteris instituit et librum scribit de arte grammatice. Episcopatum inibi recusat, et Laubias in suum monasterium reuertitur. 48
    § uII.---Ratherius redit in Italiam Ugonem regem conuenturus. Capitur a Berengario. A Milone comite in episcopatum ueronensem reuocatur. Ugo rex deseruit Italiam anno 947, non uero anno 946; diem autem supremum obiit in prouincia non anno 947 sed 948. 51
    § uIII.---Quot erumnas Ratherius post restitutionem in suam sedem pertulerit a clericis, Milone comite ipsis patrocinante, Synodum agere, capitulo clericorum interesse, et ordines ecclesiasticos agere quid significet. Manasses archiepiscopus Arelatensis quemdam sue diecesis episcopum ordinat in titulum ueronensis Ecclesie. Post biennium Ratherius e ueronensi sede iterum pulsus, ut Manassi locum cederet. 53
    § IX.---In Germaniam Ratherius proficiscitur. Scribit ad Brunonem Ottonis I fratrem de initio regni eiusdem Ottonis in Italia. Aliquot documentorum notationes chronice emendate. Ratherius cum Ottone et filio eius Liutulfo, anno 951. In Italiam redit recuperandi episcopatus spe concepta. Milonis comitis nepotem episcopum constitutum reperit, cui Manasses episcopatum uendiderat. Appellat ad summum pontificem et ad episcoporum synodum. Hac de re tres epistolas scribit. 59
    § X.---Ratherius in Germaniam reuersus a Brunone Ottonis regis fratre inter domesticos recipitur. Brunonis opera fit episcopus Leodicensis. Solemnes huius promotionis ritus. Eiicitur subinde etiam a sede Leodicensi. Hac de causa duo opuscula scribit. Aliqui episcopatus eiusdem reditus ipsi ad uictum assignati quinam fuerint 64
    § XI.---Post expulsionem e sede Leodicensi Ratherius cuipiam monasterio preficitur. Quodnam fuerit hoc monasterium. Confessionis librum scribit. Quatenus in eo uiuens  cum monachis, ad monasticum propositum non redierit, et cur. Epistolum sub Agapito II. Scriptam et suppressam inscribit Ioanni XII. 75
    § XII.---Otto rex Berengario Italicum regnum dimittens, ueronensem marchiam sibi retinuit. De hac marchia eiusque ducibus, nec non de Foroiuliensi fusius agitur et multa hactenus inuoluta explicantur, in quibus sunt aliquot testimonia Ratherii, que ducum et dicisse mentionem faciunt. De marchia Taruisina quedam adduntur. 79
    § XIII.---Ratherius cum Ottone I redit in Italiam anno 961. Difficilis Fulcuini locus expenditur. Eodem Ottone agente, ille in ueronensem sedem restituitur. Accedit summi pontificis et concilii Papiensis decretum. Acta in synodo Papiensi eiusque tempus. Petrus episcopus Rauennas e sede deiectus, in eadem synodo, eque ac Ratherius fauens decretum obtinet. Edictum Ottonis pro Ratherio. Furtum corporis sancti Metronis et Ratherii; opusculum de eadem re rescriptum anno 962. Imperator episcopum urget ad milites dirigendos pro obsidione Garde. 88
    § XIu.---Duo decreta Ratherii anni 963 de clericis a Milone inuasore ordinatis. De eadem re libellum cleri sui nomine scribit ad Ecclesiam Romanam. Sermones anni eiusdem, et opusculum de proprio lapsu. Tempore Quadragesime anni 964 heresim Anthropomorphitarum in hisce partibus renatam confutat prolixiori sermone, quo etiam perstringit quorumdam errorem circa sanctum Michelem. Apologia eiusdem sermonis, qua nonnulla loca, male intellecta explicantur. 97
    § Xu.---Liber Ratherii: De contemptu canonum. Que cause fuerint scribendi. uitia et abusus qui in clero grassabantur. De illegitimis clericorum coniugiis. De minua equa reddituum ecclesiasticorum distributione, et malis exinde profectis. Nisus Ratherii ut equiorem distributionem induceret et potestatem episcoporum canonibus assertam uindicaret. Quantum obstiterint clerici, et cur. 102
    § XuI.---Ineunte anno 965. Ratherius Milone inuasore agente capitur. Restitus paulo post interuentu ducis Iudithe. Iudicium et compositio contra rebelles. Quanto in periculo adhuc uersaretur, et qua sollicitudine sibi cauerit. Impulsus ut episcopatum Miloni concederet, renuit. Due ad Milonem epistole sub natalitia festa scripte. Reproducit cum additamento conclusionem deliberatiuam. Locus perobscurus de sikero explicatur. 107
    § XuII.---Ratherii acta anni 966 scribit Qualitatis coniecturam. In abbatie Maguzani, submoto abbate male morato, instituit clericos. In Quadragesima synodum celebrat et synodicam edit. Opusculum eiusdem de Nuptu illicito. Romanum iter meditatur, et cur. Itinerarium euulgat. 113
    § XuIII.---Acta anni 967. De conciliis Romano et Rauennate. Decretum contra mulierositatem clericorum. Ratherius et Rauennate concilio ueronum regressus diecesanam synodum conuocat. Acta huius synodi. pauperioribus clericis prospicit iudicato, cui subscribunt patriarcha Aquileiensis et comprouinciales episcopi in Synodo coacti imperatoris priuilegium Rotherio concessum. Tumultus clericorum ueronensium, et opusculum Ratherii de clericis rebellibus. Eiusdem epistola ad Martinum episcopum Ferrariensem. 120
    § XIX.---Acta anni 968 Ratherius Quadragesime tempore sermones habet de pace. Scribit libellum, cui titulus: Discordia. Canonici Romam mittunt nuntium qui rescriptum pro ipsis retulit. Episcopus Apologeticum edit. Inquisitio contra eumdem. Alii sermones Ratherii eius testamentum. Nanno, ut imperatoris. Missus, placitum habet contra eumdem qui tribus epistolis de hoc placito queritur. Eueraclus episcopus Leodicensis ipsum inuitat. Is tandem episcopatum dimittit et in Belgicum reuertitur. 129
    § XX.---Ab Eueracto Leodicensi episcopo, et Fulcuino  abbate Lobiensi receptus, aliquot abbatiolis preficitur. A Simoniana emptione abbatie S. Amandi purgatur. Locus Preloquiorum, quo uerum factum de hac abbatia exponitur, huc referendus. Abbatie Lobiensi ab Eueraclo preponitur. Fulcuino remoto, qui a Notkero Eueracli successore restituitur. Ratherii mors et annus mortis. 138

RATHERII OPERUM PARS PRIMA.
    Admonitio. 143
    PRAELOQUIORUM LIBRI SEX. 145
    Prefatio. 145
    LIBER PRIMUS 148
    Tit. I.---Christiani officia. 149
    Tit. II.---De militibus. 149
    Tit. III.---De artificibus. 150
    Tit. Iu.---De medicis. 151
    Tit. u.---De negotiatoribus. 159
    Tit. uI.---De causidicis. 161
    Tit. uII.---De iudicibus. 161
    Tit. uIII.---De testibus. 163
    Tit. IX.---De ministris publicis. 163
    Tit. X.---De nobilibus. 165
    Tit. XI.---De mercenario et cliente. 172
    Tit. XII.---De consiliariis. 173
    Tit. XIII.---De dominis. 174
    Tit. XIu.---De seruis. 175
    Tit. Xu.---De magistris. 176
    Tit. XuI.---De discipulis. 176
    Tit. XuII.---De diuitibus. 178
    Tit. XuIII.---De hominibus fortune mediocris. 184
    Tit. XIX.---De mendico. 186
    LIBER SECUNDUS. 189
    Tit. I.---De uiris. 190
    Tit. II.---De mulieribus. 191
    Tit. III.---De coniugibus. 191
    Tit. Iu.---De uxoribus. 197
    Tit. u.---De celibibus. 199
    Tit. uI.---De patre et matre. 201
    Tit. uII.---De filiis. 201
    Tit. uIII.---De uiduis. 202
    Tit. IX.---De uirginibus. 202
    Tit. X.---De paruulis. 203
    Tit. XI.---De pueris. 203
    Tit. XII.---De adolescentibus. 204
    Tit. XIII.---De senibus. 210
    LIBER TERTIUS.
    Tit. I.---De regibus. 220
    Tit. II.---Discernendum qua intentione quis quid faciat. 220
    Tit. III.---uitia non pallianda. 222
    Tit. Iu.---Episcopi quam honorandi. 223
    Tit. u.---Una est catholica ecclesia. 224
    Tit. uI. 225
    Tit. uII. 228
    Tit. uIII. 229
    Tit. IX 231
    Tit. X. 232
    Tit. XI. 233
    Tit. XII. 236
    LIBER QUARTUS. 249
    LIBER QUINTUS. 285
    Epistola eiusdem. 298
    LIBER SEXTUS. 315
    DE uITA SANCTI URSMARI. 345
    Prologus. 346
    CONCLUSIO DELIBERATIuA Leodici acta siue climax syrmatis eiusdem qui cetera non adeo parui. 354
    Admonitio in Phrenesim. 363
    PHRENESIS 365
    Proemium. 365
    Incipit liber. 376
    Admonitio in excerptum ex dialogo confessionalis. 392
    EXCERPTUM EX DIALOGO. 393
    Confessio eiusdem. 397
    Item apostropha eiusdem ad quemdam alterius Loci abbatem quasi religiosum. 415
    Itemque post quedam. 425
    Admonitio in exhortationem. 443
    EXHORTATIO ET PRECES 443
    Admonitio in inuectiuam sequentem. 449
    INuECTIuA.
    DE TRANSLATIONE S. CUIUSDAM METRONIS. 451
    EIUSDEM OPUSCULI FRAGMENTUM. 471
    Admonitio in tria documenta sequentia. 476
    DECRETA ET LIBELLUS DE PROPRIO LAPSU. 481
     DE CONTEMPTU CANONUM. 485
    QUALITATIS CONIECTURA CUIUSDAM. 521
    DECRETUM quo ex abbatiola Magonziani amandatis monachis subrogantur clerici. 547
    Admonitio in sequentem synodicam. 551
    SYNODICA ad presbyteros et ordines ceteros forinsecus, id est per uniuersam diecesim constitutos. 554
    DE NUPTU CUIUSDAM ILLICITO. 567
    DE OTOSIO SERMONE. 573
    RATHERII ROMAM EUNTIS ITINERARIUM. 579
    Ottonis I imperatoris priuilegium. 599
    Admonitio in sequens iudicatum. 603
    FUNDATIO ET DOTATIO pauperiorum clericorum cathedralis ueronensis ecclesie. 606
    DE CLERICIS REBELLIBUS. 613
    DISCORDIA INTER IPSUM ET CLERICOS. 617
    LIBER APOLOGETICUS. 629
    TESTAMENTUM 641

PARS SECUNDA OPERUM.
    EPISTOLAE 643
    Epistola prima.---Ad Patricum, de corpore et sanguine Domini. 643
    Epistola II.---Ad Widonem et Sobbonem archiepiscopos, Godescalcum et Aurelium episcopos. 648
    Epistola III.---Ad Rotbertum archiepiscopum. 649
    Epistola Iu.---Ad Brunonem. 651
    Admonitio in tres sequentes epistolas. 653
    Epistola u.---Ad Ioannem summum pontificem. 656
    Epistola uI.---Ad omnes fideles. 665
    Epistola uII. Ad episcopos Italie Gallie atque Germanie. 669
    Epistola uIII.---Ad Milonem ueronensis sedis inuasorem. 670
    Epistola IX.---Fragmentum alterius epistole ad eumdem Milonem. 674
    Epistola X.---Ad Martinum Ferrariensem. 675
    Epistola XI.---Ad Nannonem uerone comitem. 676
    Epistola XII.---Ad Ambrosium Ottonis I imperatoris cancellarium. 679
    Epistola XIII.---Ad Adelaidem imperatricem. 686
    Epistola XIu.---Eueracli Leodiensis episcopi ad Ratherium ueronensem episcopum. 687

OPERUM PARS TERTIA.
    SERMONES 689
    Sermo primus.---De Quadragesima. 689
    Sermo II.---De Quadragesima. 692
    Sermo III.---In Cena Domini. 714
    Sermo Iu.---De Pascha I. 719
    Sermo u.---De Pascha II. 723
    Sermo uI.---De octauis Pasche. 726
    Sermo uII.---Post Pascha. 732
    Sermo uIII.---De Ascensione Domini. 734
    Sermo IX.---De Ascensione Domini 740
    Sermo X.---De festo Pentecostes. 745
    Sermo XI.---De Maria et Martha. 749
    APPENDIX.
    Admonitio in duo sequentia documenta. 757
    Notitia. 761
    Admonitio in sermonem sequentem. 763
    Sermo in festo sanctorum martyrum Firmi et Rustici. 765
    uerone rhythmica descriptio antiqua. 766

LIUTPRANDUS CREMONENSIS EPISCOPUS.
    Notitia historica et bibliographica. 769
    Ludouici Antonii Muratorii prefatio. 786
    HISTORIA GESTORUM REGUM ET IMPERATORUM SIuE ANTAPODOSIS. 787
    Capitula libri primi. 789
    LIBER PRIMUS. 790
    Capitula libri secundi. 809
    LIBER SECUNDUS. 812
    Capitula libri tertii. 835
    LIBER TERTIUS 837
    Capitula libri quinti. 855
    LIBER QUARTUS. 857
    Capitula libri quinti. 875
    LIBER QUINTUS. 877
    Capitula libri sexti. 893
    LIBER SEXTUS. 894
    DE REBUS GESTIS OTTONIS MAGNI IMPERATORIS. 897
    RELATIO DE LEGATIONE CONSTANTINOPOLITANA 909
     APPENDIX. 937
    De sequentibus libris falso Liutprando confictis D. Antonii Hispalensis disquisitio. 937
    CAPUT PRIMUM.---Liutprandum Ticinensis Ecclesie diaconum et Cremonensem episcopum hominem Italum, magna impensa Toletani Higuere factum Ecclesie Toletane subdiaconum fuisse nostrarumque rerum scriptorem. Quedam uite eius ostenduntur comparatione eorum que Chronicon et Aduersaria falso ei conficta continent. De quibus late in sequentibus capitulis. 937
    CAP. II.---Preliminares due epistole ad Chronicon Pseudo-Luitprandi dupliciter oppugnantur: tum e contentis in eis erroribus affectationibus, et parum uerosimilibus. Primi generis sunt im priore tractemundi ad Luitprandum, Tractemundi nomen Eliberitani episcopi ad quem directum legitur, pro Regimundo. Antapodosis titulis libri cuiusdam Luitprandi pro Antidosi; atque huius ab historia distinctio falsa: Cuius occasione locus difficilis Luitprandi historie huius explanatur. In Adriani I pape tempore lapsus. S. Iacobi Piceni supposita mentio. Affectationes notantur plures, nouitatis indices. Inter absurda esse, ab extero et longe posito homini continuationem historie rerum Hispanarum expetere. Prioris huius epistole non meminit Higuera in historia Toletana, posterioris Luitprandi ad Tractemundum meminit. Confertur edita hec epistola cum ea quam in eadem historia Toletana et in ms. quodam nostro ineditam legimus ex qua uarietate fraudem colligimus. Similibus ac prior uitiis hec posterior Luitprandi responsoria scatet. Falsum commissum Seruidei Toletani cure et Heronii Bracarensis episcoporum extra suum tempus maxime. Absurdis aliis et affectationibus premitur epistola, 943
    CAP. III.---Chronicon ipsum, ut in fragmento manuscripto quodam nostro exstat, uiginti trium annorum tantum, cum edito et uulgari confertur: unde additiones et interpolationes deinde facte falsi conuincuntur sublata et mutata notantur. Historie Toletane auctor Higuera usus fuit, cum hanc scriberet, fragmento nostro non Chronico integro uulgato. 951
     CAP. Iu.---Topicis quibusdam locis genius et propositum Pseudo Liutprandini ostenditur Chronici. Primum equiuoco nominum uel uirorum aut locorum abusus, exteros homines conciliaque Hispanie attribuit. Exempla in SS. Magno et Columbano et Gallo, in S. Fara Galliarum moniali in concilio Augustano. Quandoque etiam sine. occasione equiuoci. Exempla in uerano et Osiano episcopis, Adeodataque, ex epistolis S. Gregorii pape nota uirgine. 954
    CAP. u.---Luitprandus pro nostratibus uenditat eos qui fama sanctitatis alibi claruere. Exemplum primum in S. Babyla martyre. Higuere et Ioannis Tamaii codices suspectissimi. Secundum in Raymundo Metellinensi pastore, qui Raymundus uere fuit ordinis Calatrauensi institutor, Cisterciensis monachus. Tertium in Anacirardo Augie-Diuitis monacho. Quartum in Cornelio Proculo et Cornelio Basso, qui ex Lapidibus inscriptis noti duntaxat sunt. Quintum in Genisio martyre, Arelatensi Genesio dicata, non aliqui Hispano qui non fuit, uideri omnia huius nominis apud nos templa. 959
    Prologus P. Hieronymi de la Higuera in Chronicon Liutprandi. 965
    Epistola Tractemundi episcopi ad Liutprandum. 967
    Responsio Luitprandi. 970
    LUITPRANDI CHRONICON. 973
    LUITPRANDI ADuERSARIA. 1133

FOLQUINUS S. BERTINI MONACHUS.
    FOLQUINI CHARTULARIUM. 1183

GUNZO DIACONUS NOuARIENSIS.
    EPISTOLA AD FRATRES AUGIENSES. 1283

RICHARDUS ABBAS FLORIACENSIS.
    COLLECTIO CONSUETUDINUM. 1303

ADALBERTUS METENSIS SCHOLASTICUS.
    PRAEFATIO AD FLORILEGIUM SUUM IN MORALIA D. GREGORII 1309




 FINIS TOMI CENTESIMI TRIGESIMI SEXTI.
