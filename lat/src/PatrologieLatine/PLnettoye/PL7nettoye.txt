
PATROLOGIAE TOMUS uII.

LACTANTII / MARCELLINI / MARCELLI / EUSEBII / MELCHIADIS

TOMUS SECUNDUS ET ULTIMUS.


PARISIIS, EXCUDEBAT uRAYET, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I. P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS uII.


LACTANTII



TOMUS SECUNDUS ET ULTIMUS.


APPENDICES

AD SCRIPTA SS. PP.

MARCELLINI,



MARCELLI,



EUSEBII

ET

MELCHIADIS

, QUI IN SEXTO TOMO MEMORANTUR.

PARISIIS, EXCUDEBAT uRAYET, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


uolume title page
LUCII CAECILII FIRMIANI

LACTANTII



OPERA OMNIA,

AD PRAESTANTISSIMAM LENGLETII-DUFRESNOY EDITIONEM EXPRESSA; BUNEMANNI, O. F. FRITZSCHE, N. LE NOURRY CUM EMENDATIONIBUS TUM DISQUISITIONIBUS CRITICIS AUCTA: EDITIO NOuISSIMA, QUAE OMNIUM INSTAR ESSE POTEST, AD OCTOGINTA ET AMPLIUS MSS. CODICES EDITOSQUE QUADRAGINTA COLLATA NOTISQUE UBERIORIBUS ILLUSTRATA. SEQUUNTUR

APPENDICES

AD SCRIPTA SS. PP.

MARCELLINI,



MARCELLI,



EUSEBII

ET

MELCHIADIS,

QUI IN SEXTO TOMO MEMORANTUR.

LACTANTII TOMUS SECUNDUS ET ULTIMUS.


PARISIIS EXCUDEBAT uRAYET, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


[1Kb] ELENCHUS OPERUM QUAE IN HOC TOMO CONTINENTUR.

Liber de Opificio Dei. 	col. 9
Liber de Ira Dei. 	77
Dissertatio N. le Nourry in librum de Ira Dei. 	147
Disquisitio Nicolai de Lestocq in librum de Mortibus persecutorum. 	157
Appendix de duobus locis cod. ms. huius libri. 	171
Dissertatio Henrici Dodwelli de Ripa Striga. 	175
Liber de Mortibus persecutorum. 	190
Lactantii fragmenta. 	275
Incerti auctoris PHeNIX Lactantio tributus. 	Ibid.
Incerti auctoris carmen de Passione Domini. 	283
Carmen de Pascha. 	285
Cecilii symphosii Aenigma. 	289
Stephani Balusii note in librum de Mortibus persecutorum. 	297
Eiusdem in duo loca eiusdem libri due epistole. 	379
Petri Diazii sententia de quodam loco Lactantii corrupto. 	Ibid.
Epistola Baluzii ad Diazium. 	380
Eiusdem epist. ad Henricum de Noris. 	381
Epistola Ioannis Columbi ad Gisbertum Cuperum. 	385
Lectori beneuolo. 	387
De libro hoc iudicia et testimonia aliquot. 	388
Ioannis Columbi note in librum de Mortibus persecutorum. 	389
Nicolai Toinardi monitum lectori. 	435
Note Toinardi in librum de Mortibus persecutorum. 	Ibid.
Gisberti Cuperi note. 	463
Pauli Baudri note in librum de Mortibus persecutorum. 	587
Dissertatio N. le Nourry in librum de Mortibus persecutorum. 	839
Eiusdem disquisitiones dogmatice in Lactantium. 	1011





Main uolume text




[LUCIUS CAECILIUS FIRMIANUS LACTANTIUS.]





[4Kb] LUCII CAECILII FIRMIANI LACTANTII DE OPIFICIO DEI, uEL FORMATIONE HOMINIS, LIBER, AD DEMETRIANUM AUDITOREM SUUM. 



 CAPUT PRIMUM. Proemium et adhortatio ad Demetrianum.

Quam minime sim quietus et in summis necessitatibus, ex hoc libello poteris existimare; quem ad te rudibus pene uerbis, prout ingenii mediocritas tulit, Demetriane, perscripsi, ut quotidianum studium meum et nosses, et non deessem tibi, preceptor etiamnunc, sed honestioris rei meliorisque  doctrine. Nam si te in litteris, nichil aliud quam linguam instruentibus, auditorem satis strenuum prebuisti: quanto magis in his ueris, et ad uitam pertinentibus, docilior esse debebis? Apud quem nunc profiteor, nulla me necessitate uel rei, uel temporis impediri, quominus aliquid excudam, quo philosophi nostre secte, quam tuemur, instructiores doctioresque in posterum fiant; quamuis nunc male audiant, castigenturque uulgo, quod aliter  [5Kb] quam sapientibus conuenit uiuant, et uitia sub obtentu nominis celent, quibus illos aut mederi oportuit, aut ea prorsus effugere, ut beatum atque incorruptum sapientie nomen uita ipsa cum preceptis congruente prestarent. Ego tamen, ut nos ipsos simul et ceteros instruam, nullum laborem recuso. Neque enim possum obliuisci mei, tum presertim, cum maxime opus sit meminisse; sicut ne tu quidem tui, ut spero, et opto. Nam licet te publice rei necessitas a ueris et iustis operibus auertat: tamen fieri non potest, quin subinde in celum aspiciat.

Mens sibi conscia recti.

Ego quidem letor omnia tibi, que pro bonis habentur, prospere fluere; sed ita, si nichil de statu mentis immutent. uereor enim ne paulatim consuetudo,  et iucunditas earum rerum  in animum tuum repat. Ideoque te moneo,

Et repetens iterumque monebo
ne oblectamenta ista terre, pro magnis aut ueris bonis habere te credas; que sunt non tantum fallacia, quia dubia, uerum etiam insidiosa, quia dulcia. Nam ille colluctator et aduersarius noster scis quam sit astutus, et idem ipse uiolentus, sicuti nunc uidemus. Is hec omnia, que illicere possunt, pro laqueis habet,  et quidem tam subtilibus, ut oculos mentis effugiant, ne possint hominis prouisione uitari. Summa ergo prudentia est, pedetentim procedere; quoniam utrobique saluti insidet, et offensacula pedibus latenter opponit. Itaque res tuas prosperas, in quibus nunc agis, suadeo ut pro tua uirtute aut contemnas, si potes, aut non magnopere mireris. Memento et ueri parentis tui, et in qua ciuitate nomen dederis, et cuius ordinis fueris. Intelligis profecto quid loquar. Nec enim te superbie arguo, cuius in te ne suspicio quidem ulla est: sed ea que dico, ad mentem referenda sunt, non ad corpus, cuius omnis ratio ideo comparata est, ut animo tanquam domino seruiat, et regatur nutu eius. uas est quidem corpus quodammodo fictile, quo animus, id est homo ipse uerus continetur,  et quidem non a Prometheo fictum , sed a summo illo rerum conditore atque artifice Deo; cuius diuinam prouidentiam perfectissimamque uirtutem, nec sensu comprehendere, nec uerbo enarrare possibile est.

Tentabo tamen, quoniam corporis et animi facta mentio est, utriusque rationem, quantum pusillitas intelligentie mee peruidet, explicare. Quod officium hac de causa maxime suscipiendum puto, quod M. Tullius, uir ingenii singularis, in quarto de Republica  [21Kb] libro, cum id facere tentasset, nichil prorsus effecit; nam materiam late patentem angustis finibus terminauit, leuiter summa queque decerpens. Ac ne ulla esset excusatio, cur eum locum non fuerit executus, ipse testatus est, nec uoluntatem sibi defuisse, nec curam. In libro enim de Legibus primo, cum hoc idem summatim stringeret, sic ait: Hunc locum satis  in iis libris, quos legistis, expressit Scipio. Postea tamen in libro de Natura deorum secundo, hoc idem latius exequi conatus est. Sed quoniam ne ibi quidem satis expressit, aggrediar hoc munus et sumam mihi audacter explicandum, quod homo disertissimus pene omisit intactum. Forsitan reprehendas, quod in rebus obscuris coner aliquid disputare; cum uideas tanta temeritate homines extitisse,  qui uulgo philosophi nominantur, ut ea, que abstrusa prorsus atque abdita Deus esse uoluit, scrutarentur, ac naturam rerum celestium terrenarumque conquirerent, que a nobis longe remote, neque oculis contrectari, neque tangi manu, neque percipi sensibus possunt: et tamen de illarum omnium ratione sic disputant, ut ea, que afferunt, probata et cognita uideri uelint. Quid est tandem, cur nobis inuidiosum quisquam putet, si rationem corporis nostri dispicere et contemplari uelimus? Que plane obscura  non est; quia ex ipsis membrorum officiis, et usibus partium singularum, quanta ui prouidentie quidque factum sit, intelligere nobis licet.



CAPUT II. De generatione belluarum et hominis.

Dedit enim homini artifex ille noster ac parens Deus sensum atque rationem; ut ex eo appareret nos ab eo esse generatos, quia ipse intelligentia, ipse sensus ac ratio est. Ceteris animantibus quoniam rationalem istam uim non attribuit, quemadmodum tamen uita eorum tutior esset, ante prouidit. Omnes enim suis ex se pilis texit, quo facilius possent uim pruinarum ac frigorum sustinere. Singulis autem generibus, ad propulsandos impetus externos, sua  propria munimenta constituit; ut aut naturalibus telis repugnent fortioribus, aut que sunt imbecilliora, subtrahant se periculis pernicitate fugiendi, aut que simul, et uiribus, et celeritate indigent, astu se protegant, aut latibulis sepiant. Itaque alia eorum, uel plumis leuibus in sublime suspensa sunt, uel suffulta ungulis, uel instructa cornibus; quibusdam in ore arma sunt dentes, aut in pedibus adunci ungues; nullique munimentum ad tutelam sui deest.

 [5Kb] Si qua uero in predam maioribus cedunt, ne tamen stirps eorum funditus interiret, aut in ea sunt relegata regione, ubi maiora esse non possunt; aut acceperunt uberem generandi fecunditatem, ut et bestiis, que sanguine aluntur, uictus suppeteret ex illis, et illatam tamen cladem, ad conseruationem generis, multitudo ipsa superaret. Hominem autem, ratione concessa, et uirtute sentiendi atque eloquendi data, eorum, que ceteris animantibus attributa sunt, fecit expertem, quia sapientia reddere poterat, que illi nature conditio denegasset, statuit nudum, et inermem, quia et ingenio poterat armari, et ratione uestiri. Ea uero ipsa, que mutis data, et homini denegata sunt, quam mirabiliter homini ad pulchritudinem faciant, exprimi non potest. Nam si in homine ferinos dentes, aut cornua, aut ungues,  aut ungulas, aut caudam, aut uarii coloris pilos addidisset; quis non sentiat quam turpe animal esset futurum, sicut muta, si nuda et inermia fingerentur? Quibus si detrahas, uel naturalem sui corporis uestem, uel ea quibus ex se armantur, nec speciosa poterunt esse, nec tuta; ut mirabiliter, si utilitatem cogites, instructa, si speciem, ornata uideantur: adeo miro modo consentit utilitas cum decore.

Hominem uero, quem eternum animal atque immortale fingebat, non forinsecus, ut cetera, sed interius armauit; nec munimentum eius in corpore,  sed in animo posuit: quoniam superuacuum fuit, cum illi, quod erat maximum, tribuisset, corporalibus eum tegere munimentis; cum presertim pulchritudinem humani corporis impedirent. Unde ego philosophorum, qui Epicurum sequuntur, amentiam soleo mirari, qui nature opera reprehendunt, ut ostendant, nulla prouidentia instructum esse ac regi mundum; sed originem rerum insecabilibus ac solidis corporibus assignant, quorum fortuitis concursionibus uniuersa nascantur, et nata sint. Pretereo que ad ipsum mundum pertinentia uitio dant, in quo ridicule insaniunt; id sumo, quod ad rem, de qua nunc agimus, pertinet.



CAPUT III. De conditione pecudum et hominis.

 Queruntur, hominem nimis imbecillum et fragilem nasci, quam cetera animalia nascuntur; que ut sunt edita ex utero, protinus in pedes suos erigi, et gestire discursibus, statimque eri tolerando idonea esse, quod in lucem naturalibus indumentis munita processerint: hominem contra, nudum, et inermem tanquam ex naufragio in huius uite miserias proiici et expelli; qui neque mouere se loco, ubi effusus est, possit, nec alimentum lactis appetere, nec iniuriam temporis ferre; itaque naturam, non matrem esse humani generis, sed nouercam, que cum mutis tam  [5Kb] liberaliter se gesserit, hominem uero sic effuderit, ut inops, et infirmus, et omni auxilio indigens, nichil aliud possit, quam fragilitatis sue conditionem ploratu ac fletibus suis ominari: scilicet,

Cui tantum in uita restet transire malorum.
Que cum dicunt, uehementer sapere creduntur, propterea quod unusquisque inconsiderate sue conditioni ingratus est: ego uero illos nunquam tam desipere contendo, quam cum hec loquuntur. Considerans enim conditionem rerum, intelligo nichil fieri aliter debuisse, ut non dicam, potuisse, quia Deus potest omnia; sed necesse est, ut prouidentissima illa maiestas id effecerit, quod erat melius et rectius.

Libet igitur interrogare istos diuinorum operum reprehensores, quid in homine deesse, quia imbecillior nascitur, credant? Num idcirco minus educentur  homines? num minus ad summum robur etatis prouehantur; num imbecillitas aut incrementum impediat, aut salutem? quoniam que desunt, ratio dependit. At hominis, inquiunt, educatio maximis laboribus constat: pecudum scilicet conditio melior, quod he omnes, cum fetum ediderint, non nisi pastus sui curam gerunt; ex quo efficitur, ut uberibus sua sponte distentis, alimentum lactis fetibus ministretur, et id cogente natura, sine matrum sollicitudine appetant. Quid aues, quarum ratio diuersa est,  nonne maximos suscipiunt in educando labores? ut interdum aliquid humane intelligentie habere uideantur: nidos enim, aut luto edificant, aut uirgultis et frondibus construunt; et ciborum expertes incubant ouis; et quoniam fetus de suis corporibus alere datum non est, cibos conuehunt, et totos dies in huiusmodi discursatione consumunt, noctibus uero defendunt, fouent, protegunt. Quid amplius facere homines possunt? nisi hoc solum fortasse, quod non expellunt adultos, sed perpetua necessitudine ac uinculo caritatis adiunctos habent. Quid, quod auium fetus multo fragilior est, quam hominis: quia non materno corpore ipsum animal edunt; sed quod materni corporis fotu et calore tepefactum, animal efficiat, quod tamen cum spiritu fuerit animatum, id uero implume ac tenerum, non modo uolandi, sed ambulandi  quoque usu caret. Non ergo ineptissimus sit, si quis putet male cum uolucribus egisse naturam, primum quod bis nascuntur; deinde, quod tam infirme, ut sint quesitis per laborem cibis a parentibus nutriende. Sed illi fortiora eligunt, imbecilliora pretereunt.

Quero igitur ab iis, qui conditionem pecudum sue preferunt, quid eligant, si Deus his deferat optionem; utrum malint humanam sapientiam cum imbecillitate, an pecudum firmitatem cum illarum natura? Scilicet non tam pecudes sunt, ut non malint uel fragiliorem  [4Kb] multo, quam nunc est, dummodo humanam, quam illam irrationabilem firmitatem. Sed uidelicet prudentes uiri, neque hominis rationem uolunt cum fragilitate, neque mutorum firmitatem sine ratione. Quod nichil est tam repugnans, tamque contrarium, quod unumquodque animal, aut ratio instruat necesse est, aut conditio nature. Si naturalibus munimentis instruatur, superuacua ratio est. Quid enim excogitabit? quid faciet? aut quid molietur? aut in quo lumen illud ingenii ostendet, cum ea, que possunt esse rationis, ultro natura concedat? Si autem ratione sit preditum, quid opus erit sepimentis corporis? cum semel concessa ratio nature munus possit implere: que quidem tantum ualet ad ornandum tuendumque hominem, ut nichil potuerit maius ac melius a Deo  dari. Denique cum et corporis non magni homo, et exiguarum uirium, et ualetudinis sit infirme, tamen quoniam id, quod est maius accepit, et instructior est ceteris animalibus, et ornatior. Nam cum fragilis imbecillisque nascatur, tamen et a mutis omnibus tutus est, et ea omnia, que firmiora nascuntur, etiamsi uim celi fortiter patiuntur, ab homine tamen tuta esse non possunt. Ita fit, ut plus homini conferat ratio, quam natura mutis, quoniam in illis, neque magnitudo uirium, neque firmitas corporis efficere potest, quominus aut opprimantur a nobis, aut nostre subiecta sint potestati.

Potestne igitur aliquis, cum uideat etiam boues lucas, aut equos, cum immanissimis etiam corporibus ac uiribus seruire homini, queri de opifice rerum  Deo, quod modicas uires, quod paruum corpus acceperit? nec beneficia in se diuina pro merito estimat,  quod est ingrati, aut  insani. Plato, ut hos, credo, ingratos refelleret, nature gratias egit, quod homo natus esset. Quod et ipsum quale sit, non est huius materie ponderare. Quanto melius, et sanius, qui sentit conditionem hominis esse meliorem, quam isti, qui se pecudes natos esse maluerunt. Quos si Deus in ea forte conuerterit animalia, quorum sortem preferunt sue, iam profecto cupiant remigrare, magnisque clamoribus conditionem pristinam flagitent; quia non est tanti robur ac firmitas corporis, ut officio lingue careas, aut auium per erem libera discursatio, ut manibus indigeas: plus enim manus prestant, quam leuitas ususque pennarum, plus lingua, quam totius corporis fortitudo. Que igitur amentia est, ea preferre, que, si  data sint, accipere detrectes?



CAPUT Iu. De imbecillitate hominis.

Iidem queruntur, hominem morbis et immature morti esse subiectum. Indignantur uidelicet, non deos se esse natos. Minime, inquiunt: sed ex hoc ostendimus, hominem nulla prouidentia esse factum, quod aliter fieri debuit. Quid si ostendero, id ipsum magna ratione prouisum esse, ut morbis uexari posset, et uita sepe in medio cursus sui spatio rumperetur? Cum enim Deus animal, quod fecerat, sua sponte ad mortem transire cognouisset, ut mortem ipsam, que est dissolutio nature, capere posset, dedit ei fragilitatem, que morti aditum ad dissoluendum  animal inueniret. Nam si eius roboris fieret, ut ad eum morbus et egritudo adire non posset, ne mors  [7Kb] quidem posset, quoniam mors sequela morborum est. Immatura uero mors quomodo abesset ab eo, cui esset constituta matura? Nempe nullum hominem mori uolunt, nisi cum centesimum etatis compleuerit annum. Quomodo illis in tanta repugnantia rerum ratio poterit constare? Ut enim ante annos centum mori quisque non possit, aliquid illi roboris, quod sit immortale, tribuendum est. Quo concesso, necesse est conditionem mortis excludi. Id autem ipsum cuiusmodi potest esse, quod hominem contra morbos et ictus extraneos solidum atque inexpugnabilem faciat? Cum enim constet ex ossibus, et neruis, et uisceribus, et sanguine, quid horum potest esse tam firmum, ut fragilitatem repellat ac mortem? Ut igitur homo indissolubilis sit ante id tempus, quod illi  putant oportuisse constitui, ex qua ei materia corpus attribuent? Fragilia sunt omnia, que uideri, ac tangi possunt. Superest, ut aliquid ex celo petant, quoniam in terra nichil est, quod non sit infirmum.

Cum ergo homo sic formandus esset a Deo, ut mortalis esset aliquando, res ipsa exigebat, ut terreno et fragili corpore fingeretur. Necesse est igitur, ut mortem recipiat quandolibet, quoniam corporalis est; corpus enim quodlibet solubile atque mortale est. Stultissimi ergo, qui de morte immatura queruntur; quoniam nature conditio locum illi facit. Ita consequens erit, ut morbis quoque subiectus sit; neque enim patitur natura, ut abesse possit infirmitas ab eo corpore, quod aliquando soluendum est. Sed putemus  fieri posse, quemadmodum uolunt, ut homo non  ea conditione nascatur, qua morbo mortiue subiectus sit, nisi peracto etatis sue spatio, ad ultimam processerit senectutem. Non igitur uident, si ita sit constitutum, quid sequatur, omni utique cetero tempore mori nullo modo posse: sed, si prohiberi ab altero uictu potest, mori poterit; res igitur exigit, ut homini, qui ante certum diem mori non potest, ciborum alimentis, quia subtrahi possunt, opus non sit. Si opus cibo non erit, iam non homo ille, sed Deus fiet. Ergo  qui de fragilitate hominis queruntur, id potissimum queruntur, quod non immortales et sempiterni sint nati. Nemo, nisi senex, mori debet. Nempe ideo mori debet, quia Deus non est. Atqui mortalitas non potest cum immortalitate coniungi. Si enim mortalis est in senectute, immortalis  esse in adolescentia non potest; nec est ab eo conditio mortis aliena, qui quandoque moriturus est; nec ulla immortalitas est, cui sit terminus constitutus. Ita fit, ut et immortalitas exclusa in perpetuum, et ad tempus recepta mortalitas, hominem constituat in ea conditione, ut sit in qualibet etate mortalis.

Quadrat igitur necessitas undique, nec debuisse aliter fieri, nec fas fuisse. Sed isti rationem sequentium non uident, quia semel errauerunt in ipsa summa. Exclusa enim de rebus humanis diuina prouidentia, necessario sequebatur, ut omnia sua sponte sint nata. Hinc inuenerunt illas minutorum seminum plagas, et concursiones fortuitas, quia rerum originem non uidebant. In quas se angustias cum coniecissent, iam  cogebat eos necessitas existimare, animas cum corporibus  [5Kb] nasci, et item cum corporibus extingui. Assumpserant enim nichil fieri mente diuina. Quod ipsum non aliter probare poterant, quam si ostenderent esse aliqua, in quibus uideretur prouidentie ratio claudicare. Reprehenderunt igitur ea, in quibus uel maxime diuinitatem suam prouidentia mirabiliter expressit, ut illa, que retuli de morbis et immatura morte, cum debuerint cogitare, his assumptis, quid necessario sequeretur  si morbum non reciperet, neque tectis, neque uestibus indigeret. Quid enim uentos, aut imbres, aut frigora metueret, quorum uis in eo est, ut morbos afferant? Idcirco enim accepit sapientiam, ut aduersus nocentia fragilitatem suam muniat. Sequatur necesse est, ut quoniam retinende rationis causa morbos capit, etiam mortem semper accipiat; quia is ad  quem mors non uenit, firmus sit necesse est: infirmitas autem habet in se mortis conditionem; firmitas uero ubi fuerit, nec senectus locum potest habere, nec mors, que sequitur senectutem.

Preterea, si mors certe constituta esset etati, fieret homo insolentissimus, et humanitate omni careret. Nam fere iura omnia humanitatis, quibus inter nos coheremus, ex metu, et conscientia fragilitatis oriuntur. Denique imbecilliora, et timidiora queque animalia congregantur, ut quoniam uiribus tueri se nequeunt, multitudine tueantur: fortiora uero solitudines appetunt, quoniam robore uiribusque confidunt. Homo quoque si eodem modo haberet ad propulsanda  pericula suppetens robur, nec ullius alterius  auxilio indigeret, que societas esset? queue ratio? que humanitas? aut quid esset tetrius homine? quid efferacius? quid immanius? Sed quoniam imbecillis est, nec per se potest sine homine uiuere, societatem appetit, ut uita communis et ornatior fiat, et tutior. uides igitur omnem hominis rationem in eo uel maxime stare, quod nudus fragilisque nascitur, quod morbis afficitur, quod immatura morte multatur. Que si homini detrahantur, rationem quoque ac sapientiam detrahi, necesse est. Sed nimis diu de rebus apertis disputo, cum sit liquidum, nichil sine prouidentia, nec factum esse unquam, nec fieri potuisse. De cuius operibus uniuersis, si nunc libeat disputare per ordinem, infinita materia est. Sed ego de uno corpore hominis tantum institui dicere, ut in eo diuine prouidentie potestatem, quanta fuerit, ostendam  his dumtaxat in rebus, que sunt comprehensibiles et aperte; nam illa que sunt anime, nec subiici oculis, nec comprehendi queunt. Nunc de ipso uase hominis loquimur, quod uidemus.



CAPUT u. De figuris animalium et membris.

In principio, cum Deus fingeret animalia, noluit ea in rotundam forme speciem conglobare atque colligere, ut et moueri ad ambulandum, et flectere se in quamlibet partem facile possent: sed ex ipsa corporis summa produxit caput; item produxit membra quedam longius, que uocantur pedes, ut alternis motibus solo fixa producerent animal, quo mens tulisset, aut  quo petendi cibi necessitas prouocasset. Ex ipso autem  [4Kb] uasculo corporis quatuor fecit extantia: bina posterius, que sunt in omnibus pedes; item bina capiti et collo proxima, que uarios animantibus usus prebent. In pecudibus enim ac feris sunt posterioribus pedes similes, in homine autem manus; que non sunt ad ambulandum, sed ad faciendum temperandumque sunt nate. Est et tertium genus, in quo priora illa, neque pedes, neque manus sunt, sed ale, in quibus penne per ordinem fixe uolandi exhibent usum. Ita una fictio diuersas species et usus habet. Atque ut ipsam corporis crassitudinem firmiter comprehenderet, maioribus et breuibus ossibus inuicem colligatis, quasi carinam compegit, quam nos spinam dicimus, eamque noluit ex uno perpetuoque osse formare, ne gradiendi flectendique se facultatem animal non haberet.  Ex eius parte quasi media costas, id est transuersa et plana ossa porrexit in diuersum, quibus clementer curuatis, et in se uelut in circulum pene conductis, interna uiscera contegantur, ut ea, que mollia et minus ualida fieri opus erat, illius solide cratis amplexu possent esse munita. In summa uero constructionis eius, quam similem nauis carine diximus, caput collocauit, in quo esset regimen totius animantis; datumque illi hoc nomen est, ut quidem uarro ad Ciceronem scribit, quod hinc capiant initium sensus ac nerui.

Ea uero, que diximus de corpore, uel ambulandi, uel faciendi, uel uolandi causa esse producta, neque  nimium longis, propter celerem mobilitatem, neque  nimium breuibus, propter firmitatem, sed et paucis et magnis ossibus constare uoluit. Aut enim bina sunt ut in homine; aut quaterna, ut in quadrupede: que tamen non fecit solida, ne in gradiendo pigritia et grauitas retardaret, sed cauata et ad uigorem corporis conseruandum medullis intrinsecus plena; eaque rursus non equaliter porrecta finiuit: sed summas eorum partes crassioribus nodis conglobauit, ut et substringi neruis facilius, et uerti tutius possent, unde sunt uertibula nominata. Eos nodos firmiter solidatos leni quodam operculo texit, quod dicitur cartilago; scilicet, ut sine attritu et sine sensu doloris aliquo flecterentur. Eosdem tamen non in unum modum informauit: alios enim fecit simplices, et in orbem rotundos, in iis dumtaxat articulis, in quibus moueri  membra in omnes partes oportebat, ut in scapulis; quoniam manus utrolibet agitari et contorqueri necessarium est: alios autem latos, et equales, et in unam partem rotundos, et in his utique locis, ubi tantummodo curuari membra oportebat, ut in genibus et in cubitis, et in manibus ipsis. Nam sicut manus ex eo loco, unde oriuntur, ubique uersus moueri, speciosum simul et utile fuit: sic profecto, si hoc idem etiam cubitis accideret, et superuacuus esset eius modi motus, et turpis.

Iam enim manus amissa dignitate, quam nunc habet, mobilitate nimia proboscidi similis uideretur,  essetque homo plane anguimanus: quod genus in illa  [5Kb] immanissima bellua mirabiliter effectum est. Deus enim, qui prouidentiam et potestatem suam multarum rerum mirabili uarietate uoluit ostendere, quoniam caput eius animalis non tam longe porrexerat, ut terram posset ore contingere, quod erat futurum horribile atque tetrum, et quia os ipsum profusis dentibus sic armauerat, ut etiamsi contingeret, pascendi tamen facultatem dentes adimerent; produxit inter eos a summa fronte molle ac flexibile membrum, quo prendere, quo tenere quodlibet posset, ne rationem uictus capiendi, uel dentium prominens magnitudo, uel ceruicis breuitas impediret.



CAPUT uI. De Epicuri errore; et de membris eorumque usu.

Non possum hoc loco teneri, quominus Epicuri  stultitiam rursum coarguam; illius enim sunt omnia que delirat Lucretius: qui, ut ostenderet animalia non artificio aliquo diuine mentis, sed, ut solet, fortuito esse nata; dixit, in principio mundi alias quasdam innumerabiles animantes miranda specie et magnitudine fuisse natas, sed eas permanere non potuisse, quod illas aut sumendi cibi facultas, aut ceundi generandique ratio defecisset. uidelicet ut et atomis suis locum faceret per infinitum et inane uolitantibus, diuinam prouidentiam uoluit excludere. Sed cum uideret in omnibus que spirant. mirabilem  Prouidentie inesse rationem, que  uanitas erat dicere fuisse animalia prodigiosa, in quibus nascendi ratio cessaret?

Quoniam igitur omnia que uidemus cum ratione nata sunt, id enim ipsum nasci, efficere nisi ratio non potest, manifestum est, nichil omnino rationis expers potuisse generari. Ante enim prouisum est in singulis quibusque fingendis, quatenus et ministerio membrorum ad necessaria uite uteretur, et quatenus adiugatis corporibus elata soboles, uniuersas generatim conseruaret animantes. Nam si peritus architectus, cum magnum aliquod edificium facere constituit, primo omnium cogitat, que summa perfecti edificii futura sit, et ante emetitur, quem locum leue pondus expectet, ubi magni operis statura sit moles, que columnarum  interualla, qui, aut ubi aquarum cadentium decursus et exitus, et receptacula, hec, inquam, prius prouidet, ut quecumque sunt perfecto iam operi necessaria, cum ipsis fundamentis pariter ordiatur: cur Deum quisquam putet in machinandis animalibus non ante prouidisse, que ad uiuendum necessaria essent, quam ipsam uitam daret? Que utique constare non posset, nisi prius effecta essent quibus constat.

uidebat igitur Epicurus in corporibus animalium diuine rationis solertiam: sed ut efficeret, quod ante imprudenter assumpserat, adiecit aliud deliramentum superiori congruens. Dixit enim, neque oculos ad  [5Kb] uidendum esse natos, neque aures ad audiendum, neque pedes ad ambulandum, quoniam membra hec prius nata sunt quam esset usus uidendi, et audiendi, et ambulandi: sed horum omnia officia ex natis extitisse. uereor ne huiusmodi portenta et ridicula refutare non minus ineptum esse uideatur. Sed libet ineptire, quoniam cum inepto agimus, ne se ille nimis argutum putet. Quid ais, Epicure? Non sunt ad uidendum oculi nati? Cur igitur uident? Postea, inquit, usus eorum apparuit. uidendi ergo causa nati sunt; siquidem nichil possunt aliud quam uidere. Item membra cetera, cuius rei causa nata sunt, ipse usus ostendit: qui utique nullo modo posset existere, nisi essent membra omnia tam ordinate, tam prouidenter effecta, ut usum possent habere.

 Quid enim, si dicas aues non ad uolandum esse natas, neque feras ad seuiendum, neque pisces ad natandum, neque homines ad sapiendum; cum appareat ei nature, officioque seruire animantes, ad quod est queque generata? Sed uidelicet qui summam ipsam ueritatis amisit, semper erret necesse est. Si enim non prouidentia, sed fortuitis atomorum concursionibus nascuntur omnia, cur nunquam fortuito accidit, sic coire illa principia, ut efficerent  animal eiusmodi, quod naribus potius audiret, odoraretur oculis, auribus cerneret? Si enim primordia nullum genus positionis inexpertum relinquunt, oportuit eiusmodi quotidie monstra generari, in quibus et membrorum ordo preposterus, et usus longe diuersus existeret. Cum uero uniuersa genera, et uniuersa quoque membra leges suas, et ordines, et usus sibi attributos tueantur, manifestum est nichil fortuito esse factum, quoniam diuine rationis dispositio perpetua seruatur. uerum alias refellemus Epicurum; nunc de prouidentia  disseramus.



CAPUT uII. De omnibus corporis partibus.

 Deus igitur solidamenta corporis, que ossa dicuntur, nodata et adiuncta inuicem neruis alligauit atque constrinxit, quibus mens, si excurrere, aut resistere uelit, tanquam retinaculis uteretur; et quidem nullo labore, nulloque conatu: sed uel minimo nutu totius corporis molem temperaret ac flecteret. Hec autem uisceribus operuit, ut quemque locum decebat, ut que solida essent, conclusa tegerentur. Item uisceribus ipsis uenas admiscuit, quasi riuos  [6Kb] per corpus omne diuisos, per quas discurrens humor, et sanguis, uniuersa membra succis uitalibus irrigaret; et ea uiscera, formata in eum modum, qui unicuique generi ac loco aptus fuit, superiecta pelle contexit, quam uel sola pulchritudine decorauit, uel setis adoperuit, uel squamis muniuit, uel plumis insignibus adornauit. Illud uero commentum Dei mirabile, quod una dispositio, et unus habitus, innumerabiles imaginis preferat uarietates. Nam in omnibus fere, que spirant, eadem series et ordo membrorum est. Primum enim caput, et huic annexa ceruix. Item collo pectus adiunctum, et ex eo prominentes armi, adherens pectori uenter. Item uentri subnexa genitalia. Ultimo loco femina pedesque.

 Nec solum membra suum tenorem ac situm in omnibus seruant, sed etiam partes membrorum. Nam in uno capite ipso certam sedem possident aures, certam oculi, nares item, os quoque, et in eo dentes, et lingua. Que omnia cum sint eadem in omnibus animantibus, tamen infinita et multiplex diuersitas figuratorum est; quod ea que dixi, aut productiora, aut contractiora lineamentis uarie differentibus comprehensa sunt. Quid, illud nonne diuinum, quod in tanta  uiuentium multitudine, unumquodque animal in sui genere et specie pulcherrimum est? ut si quid uicissim de altero in alterum transferatur, nichil impeditius ad utilitatem, nichil deformius ad aspectum uideri necesse sit: ut si elephanto ceruicem prolixam tribuas, aut camelo breuem; uel si serpentibus pedes, aut pilos addas, in quibus porrecti equaliter corporis longitudo nichil aliud exhibeat, nisi ut maculis terga distincti, et squammarum leuitate suffulti, in lubricos tractus sinuosis flexibus laberentur. In quadrupedibus autem, idem opifex contextum spine a summo capite deductum longius extra corpus eduxit, et acuminauit in caudam, ut obscene corporis partes, uel propter feditatem tegerentur, uel propter teneritudinem munirentur, ut animalia quedam minuta et nocentia motu  eius arcerentur a corpore: quod membrum si detrahas, imperfectum fit animal, ac debile. Ubi autem ratio, et manus est, tam non est id necessarium, quam indumentum pilorum: adeo in suo queque genere aptissime congruunt, ut neque nudo quadrupede, neque homine tecto excogitari quidquam turpius possit.

Sed tamen cum ipsa nuditas hominis mire ad pulchritudinem ualeat, non tamen etiam capiti congruebat;  [23Kb] quanta enim in eo futura deformitas esset, ex caluitio apparet. Texit ergo illud pilo; et quia in summo futurum erat; quasi summum edificii culmen ornauit: qui ornatus non est in orbem coactus, aut in figuram pilei teres factus, ne quibusdam partibus nudis esset informis, sed alicubi effusus, alicubi retractus pro cuiuslibet loci decentia. Frons ergo uallata per circuitum, et a temporibus effusi ante aures capilli, et earum summe partes in corone modum cincte, et occipitium omne contectum, speciem miri decoris ostentant. Iam barbe ratio incredibile est quantum conferat, uel ad dignoscendam corporum maturitatem, uel ad differentiam sexus, uel ad decorem uirilitatis ac roboris; ut uideatur omnino non constatura fuisse totius operis ratio, si quidquam aliter esset effectum.



 CAPUT uIII. De hominis partibus, oculis et auribus.

Nunc rationem totius hominis ostendam, singulorumque  membrorum, que in corpore aperta, aut operta sunt, utilitates et habitus explicabo. Cum igitur statuisset Deus ex omnibus animalibus solum hominem facere celestem, cetera uniuersa terrena, hunc ad celi contemplationem rigidum erexit, bipedemque constituit, scilicet ut eodem spectaret, unde illi origo est; illa uero depressit ad terram, ut quia nulla his immortalitatis expectatio est, toto corpore in humum proiecta uentri pabuloque seruirent. Hominis itaque solius recta ratio, et sublimis status, et uultus Deo patri communis ac proximus, originem suam, fictoremque testatur. Eius prope diuina mens, quia non tantum animantium, que sunt in terra, sed etiam sui corporis est sortita dominatum, in summo capite collocata, tanquam in arce sublimis speculatur omnia, et contuetur. Hanc eius aulam, non obductam  porrectamque formauit, ut in mutis animalibus, sed orbi et globo similem; quod omnis rotunditas perfecte rationis est, ac figure. Eo igitur mens et ignis ille diuinus tanquam celo tegitur: cuius cum summum  [21Kb] fastigium naturali ueste texisset, priorem partem, que dicitur facies, necessariis membrorum ministeriis et instruxit pariter et ornauit.

Ac primum, quod oculorum orbes concauis foraminibus conclusit, a quo foratu frontem nominatam uarro existimauit; et eos, neque minus, neque amplius, quam duos esse uoluit, quod ad speciem nullus est perfectior numerus, quam duorum: sicut et aures duas, quarum duplicitas incredibile est quantam pulchritudinem preferat, quod tum pars utraque similitudine ornata est, tum ut uenientes altrinsecus uoces facilius colligantur; nam et forma ipsa mirandum in modum ficta, quod earum foramina noluit esse nuda et inobsepta, quod et minus decorum et utile minus fuisset, quoniam simplicium  cauernarum angustias preteruolare uox posset, nisi  exceptam per cauos sinus, et repercussu retentam foramina ipsa cohiberent: illis similia uasculis, quibus impositis solent angusti oris uasa compleri.

Eas igitur aures  noluit Deus artifex mollibus pelliculis informare, que pulchritudinem demerent pendule atque flaccentes, neque duris ac solidis ossibus, ne ad usum inhabiles essent immobiles ac rigentes: sed quod esset horum medium excogitauit, ut eas cartilago mollior alligaret, et haberent aptam simul et  flexibilem firmitatem. In his audiendi tantum officium  [6Kb] constitutum est, sicut in oculis uidendi; quorum precipue inexplicabilis est ac mira subtilitas, quia eorum orbes gemmarum similitudinem preferentes, ab ea parte qua uidendum fuit, membranis perlucentibus texit, ut imagines rerum contra positarum tanquam in speculo refulgentes, ad sensum intimum penetrarent. Per eas igitur membranas sensus ille, qui dicitur mens, ea que sunt foris transpicit. Ne forte existimes, aut imaginum incursione nos cernere  quoniam uidendi officium in eo debet esse quod uidet, non in eo quod uidetur: aut intentione eris, cum acie aut effusione radiorum, quoniam, si ita esset, radium quem oculis aduertimus, uideremus, donec intentus er cum acie, aut effusi radii ad id quod uidendum esset  peruenirent.

Cum autem uideamus eodem momento temporis, plerumque uero aliud agentes, nichilominus tamen uniuersa que contra sunt posita intueamur, uerius et  manifestius est mentem esse, que per oculos ea que sunt opposita, transpiciat, quasi per fenestras lucente uitro, aut speculari lapide obductas. Et idcirco mens, et uoluntas ex oculis sepe dignoscitur. Quod quidem ut refelleret Lucretius, ineptissimo usus est argumento. Si enim mens  per oculos uidet, erutis et effossis oculis magis uideret; quoniam euulse cum postibus fores plus inferunt luminis, quam si fuerint obducte. Nimirum ipsi, uel potius Epicuro, qui eum docuit, effossi oculi erant, ne uiderent, effossos orbes, et ruptas oculorum fibras, et fluentem per uenas sanguinem, et crescentes ex uulneribus carnes, et obductas ad ultimum cicatrices nichil posse lucis admittere, nisi forte auribus oculos similes nasci uolebat; ut non tam oculis, quam foraminibus  cerneremus: quo nichil ad speciem fedius, ad usum inutilius fieri potest. Quantulum enim uidere possemus, si mens ab intimis penetralibus capitis per exiguas cauernarum rimulas attenderet; ut  [11Kb] si quis uelit transpicere per cicutam, non plus profecto cernat, quam cicute ipsius capacitas comprehendat. Itaque ad uidendum membris potius in orbem conglobatis opus fuit, ut uisus in latum spargeretur, et que in primori facie adhererent, ut libere possent omnia contueri. Ergo ineffabilis diuine prouidentie uirtus fecit duos simillimos orbes, eosque ita deuinxit, ut non in totum conuerti, sed moueri tamen ac flecti cum modo possent. Orbes autem ipsos humoris puri ac liquidi plenos esse uoluit, in quorum media parte scintille luminum concluse tenerentur, quas pupillas nuncupamus, in quibus puris ac subtilibus cernendi sensus ac ratio continetur, Per eos igitur orbes seipsam mens intendit ut uideat, miraque ratione in unum miscetur et coniungitur  amborum luminum uisus.



CAPUT IX. De sensibus eorumque ui.

Libet hoc loco illorum reprehendere uanitatem, qui dum uolunt ostendere sensus falsos esse, multa colligunt, in quibus oculi fallantur; inter que illud etiam, quod furiosis et ebriis omnia duplicia uideantur: quasi uero eius erroris obscura sit causa. Ideo enim fit, quia duo sunt oculi. Sed quomodo id fiat, accipe. uisus oculorum intentione animi constat. Itaque quoniam mens  oculis tanquam fenestris utitur, non tantum hoc ebriis aut insanis  accidit, sed et sanis, ac sobriis. Nam si aliquid nimis propius admoueas, duplex uidebitur; certum est enim interuallum, ac spatium, quo acies oculorum coït. Item si retrorsum auoces animum, quasi ad cogitandum, et intentionem mentis relaxes, tum acies oculi utriusque diducitur, tunc singuli uidere incipiunt separatim.

Si animum rursus intenderis, aciemque direxeris, coit in unum quidquid duplex uidebatur. Quid ergo mirum, si mens ueneno, ac potentia uini dissoluta, dirigere se non potest ad uidendum, sicut ne pedes quidem ad ambulandum, neruis stupescentibus debiles? aut si uis furoris in cerebrum seuiens concordiam disiungit oculorum? Quod adeo uerum est, ut luscis hominibus, si aut insani, aut ebrii fiant, nullo  modo possit accidere, ut aliquid duplex uideant. Quare si ratio apparet, cur oculi fallantur, manifestum est non esse falsos sensus; qui aut non falluntur, si sunt puri et integri, aut si falluntur, mens tamen non fallitur, que illorum nouit errorem.



CAPUT X. De exterioribus hominis membris, eorumque usu.

Sed nos ad Dei opera reuertamur. Ut igitur oculi munitiores essent ab iniuria, eos ciliorum tegminibus occuluit; unde oculos dictos esse, uarroni placet. Nam et ipse palpebre, quibus mobilitas inest, et palpitatio uocabulum tribuit, pilis in ordine stantibus  [49Kb] uallate, septum oculis decentissimum prebent. Quarum motus assiduus incomprehensibili celeritate concurrens, et uidendi tenorem non impedit, et reficit obtutum. Acies enim, id est membrana illa perlucens, quam siccari et obarescere non oportet, nisi humore assiduo tersa pure niteat, obsolescit. Quid ipsa superciliorum fastigia pilis breuibus adornata? nonne, quasi aggeribus, et munimentum oculis, ne quid superne incidat, et speciem simul prestant? Ex quorum confinio nasus exoriens, et ueluti equali porrectus iugo, utramque aciem simul et discernit et munit. Inferius quoque genarum non indecens tumor, in similitudinem collium leniter exurgens, ab omni parte oculos efficit tutiores; prouisumque est ab artifice summo, ut si quis forte uehementior ictus extiterit, eminentibus repellatur. Nasi uero pars superior  usque ad medium solida formata est, inferior autem cartilagine adherente mollita, ut ad usum digitorum possit esse tractabilis. In hoc autem, quamuis simplici membro, tria sunt officia constituta; unum ducendi spiritus; alterum capiendi odoris; tertium ut per eius cauernas purgamenta cerebri defluant: quas ipsas Deus quam mirabili, quam diuina  ratione molitus est, ut tamen hiatus ipse nasi oris speciem non deformaret. Quod erat plane futurum, si unum ac simplex foramen pateret. At id uelut pariete per medium ducto intersepsit atque diuisit, fecitque ipsa duplicitate pulcherrimum. Ex quo intelligimus quantum dualis numerus, una et simplici compage solidatus, ad rerum ualeat perfectionem.

Nam cum sit corpus unum, tamen totum ex simplicibus membris constare non poterat, nisi ut essent partes uel dextre, uel sinistre. Itaque ut pedes duo, et item manus, non tantum ad utilitatem aliquam usumque, uel gradiendi, uel faciendi ualent, sed et habitum, decoremque admirabilem conferunt: sic in capite, quod totius diuini operis quasi culmen est, et auditus, in duas aures, et uisus in duas acies, et odoratio  in duas nares a summo artifice diuisa est: quia cerebrum, in quo sentiendi ratio est, quamuis sit unum, tamen in duas partes membrana interueniente discretum est. Sed et cor, quod sapientie domicilium uidetur, licet sit unum, duos tamen intrinsecus sinus habet, quibus fontes uiui sanguinis continentur, septo intercedente diuisi; ut sicut in ipso mundo summa  [6Kb] rerum uel de simplici duplex, uel de duplici simplex, et gubernat, et continet totum: ita in corpore de duobus uniuersa compacta, indissociabilem pretenderent unitatem. Oris quoque species, et rictus ex transuerso patefactus, quam utilis, quam decens sit, enarrari non potest: cuius usus in duobus constat officiis, sumendi uictus, et loquendi.

Lingua intus inclusa, que uocem motibus suis in uerba discernit, et est interpres animi; nec tamen sola potest per se loquendi munus implere, nisi acumen suum palato illiserit, nisi iuta uel offensione dentium, uel compressione labiorum: dentes tamen plus conferunt ad loquendum; nam et infantes non ante incipiunt fari, quam dentes habuerint, et senes amissis dentibus ita balbutiunt, ut ad infantiam re  uoluti denuo esse uideantur. Sed hec ad hominem solum pertinent, aut ad aues, in quibus acuminata et uibrata certis motibus lingua, innumerabiles cantuum flexiones, et sonorum uarios modos exprimit. Habet preterea et aliud officium, quo in omnibus, sed tamen solo in mutis utitur, quod contritos et commolitos dentibus cibos colligit, et conglobatos ui sua deprimit,  et transmittit ad uentrem. Itaque uarro a ligando cibo putat lingue nomen impositum. Bestias etiam potu adiuuat; protenta enim cauataque hauriunt aquam, eamque comprehensam lingue sinu, ne tarditate ac mora effluat, ad palatum celeri mobilitate complodunt. Hec itaque palati concauo tanquam testudine tegitur; eamque dentium septis Deus quasi muro circumuallauit.

Dentes autem ipsos mirabili modo per ordinem fixos, ne nudi ac restricti magis horrori quam ornamento essent, gingiuis mollibus, que a gignendis dentibus nominantur, ac deinde labiorum tegminibus honestauit, quorum durities, sicut in molari lapide, maior est et asperior, quam in ceteris ossibus, ut ad conterendos cibos pabulumque sufficerent. Labra  ipsa, que quasi antea coherebant, quam decenter intercidit; quorum superius sub ipsa medietate narium lacuna quadam leui, quasi ualle signauit, inferius honestatis gratia foras molliter explicauit. Nam quod attinet ad saporem capiendum, fallitur, quisquis hunc sensum palato inesse arbitratur; lingua est enim, qua sapores sentiuntur: nec tamen tota; nam partes  [73Kb] eius, que sunt ab utroque latere teneriores, saporem subtilissimis sensibus trahunt. Et cum neque ex cibo quidquam, neque ex potione minuatur; tamen inenarrabili modo penetrat ad sensum sapor, eadem ratione, qua nichil de quaque materia odoris capio decerpit.

Cetera quam decora sint, uix exprimi potest. Deductum clementer a genis mentum, et ita inferius conclusum, ut acumen eius extremum signare uideatur leuiter impressa diuisio; rigidum ac teres collum; scapule uelut mollibus iugis a ceruice demisse; ualida et substricta neruis ad fortitudinem brachia; insignibus toris extantium lacertorum uigens robur; utilis ac decens flexura cubitorum. Quid dicam de manibus, rationis ac sapientie ministris? quas solertissimus  artifex plano ac modice concauo sinu fictas, ut si quid tenendum sit, apte possit insidere, in digitos terminauit: in quibus difficile est expedire, utrumne  species, an utilitas maior sit. Nam et numerus perfectus, ac plenus, et ordo ac gradus decentissimus, et articulorum parium curuatura flexibilis, et forma unguium rotunda, concauis tegminibus digitorum fastigia comprehendens atque firmans, ne mollitudo carnis in tenendo cederet, magnum prebet ornatum. Illud uero ad usum miris modis habile, quod unus a ceteris separatus cum ipsa manu oritur, et in diuersum maturius funditur: qui se uelut obuium ceteris prebens, omnem tenendi faciendique rationem uel solus, uel precipue possidet, tamquam rector omnium atque moderator; unde etiam pollicis nomen accepit, quod ui et potestate inter ceteros polleat. Duos quidem articulos extantes habet, non ut alii ternos, sed unus ad manum carne connectitur pulchritudinis  gratia. Si enim fuisset tribus articulis et ipse discretus, feda et indecora species ademisset manibus honestatem.

 [56Kb] Iam pectoris latitudo sublimis, et exposita oculis, mirabilem pre se fert habitus sui dignitatem. Cuius hec causa est, quod uidetur hominem solum Deus ueluti supinum formasse , mutas autem animantes quasi alterno latere iacentes finxisse, atque ad terram compressisse. Idcirco illis angustum pectus, et ab aspectu remotum, et ad terram uersus abiectum: homini autem patens et erectum; quia plenum rationis a celo date, humile, aut indecens esse non debuit. Papille quoque leuiter eminentes, et fuscioribus ac paruis orbibus coronate, non nichil addunt uenustatis, feminis ad alendos fetus date, maribus ad solum decus, ne informe pectus, et quasi mutilum uideretur. Huic subdita est planities uentris, quam  mediam fere umbilicus non indecenti nota signat, ad hoc factus, ut per eum fetus, dum est in utero, nutriatur.



 CAPUT XI. De intestinis in homine, eorumque usu.

Sequitur necessario, ut de internis quoque uisceribus dicere incipiam: quibus non pulchritudo, quia sunt abdita, sed utilitas incredibilis attributa est, quoniam opus fuerat, ut terrenum hoc corpus succo aliquo de cibis ac potibus aleretur, sicut terra ipsa imbribus ac pruinis. Prouidentissimus artifex in medio eius receptaculum cibis fecit, quibus concoctis et liquefactis, uitales succos membris omnibus dispertiret. Sed cum homo constet ex corpore atque anima, illud quod supra dixi receptaculum, soli corpori prestat alimentum: anime uero aliam sedem dedit. Fecit enim genus quoddam uiscerum molle atque  rarum, quod pulmonem uocamus, in quod spiritus reciproca uicissitudine commearet; eumque non in uteri modum finxit, ne effunderetur simul spiritus, aut inflaret simul. Ideoque ne plenum quidem uiscus effecit, sed inflabile, atque eris capax; ut paulatim  [34Kb] spiritum reciperet, dum uitalis uentus per illam spargitur raritatem, et eumdem rursus paulatim redderet, dum se ex illo explicat. Ipsa enim uicissitudo flandi et spirandi, respirandique tractus, uitam sustentat in corpore.

Quoniam ergo duo sunt in homine receptacula, unum eris, quod alit animam, alterum ciborum, quod alit corpus, ut flecti ceruix, ac moueri facile possit, duas esse per collum fistulas necesse est, cibalem, ac spiritalem, quarum superior ab ore ad uentrem ferat, inferior a naribus ad pulmonem. Quarum ratio, et natura diuersa est. Ille enim qui est ab ore transitus, mollis effectus est, et qui semper clausus cohereat sibi, sicut os ipsum; quoniam potus, et cibus, dimota et patefacta gula, quia corporales  sunt, spatium sibi transmeandi faciunt. Spiritus contra, qui est incorporalis, ac tenuis, quia spatium sibi facere non poterat, accepit uiam patentem, que  uocatur gurgulio. Is constat ex ossibus flexuosis ac mollibus, quasi ex annulis in cicute modum inuicem compactis et coherentibus; patetque semper hic transitus. Nullam enim requiem meandi habere spiritus potest, quia is, qui semper commeat, demissa utiliter de cerebro membri portione, cui uua nomen est, uelut occursu quodam refrenatur, ne aut teneritudinem domicilii cum impetu ueniens attracta pestilenti aura corrumpat, aut totam nocendi uiolentiam internis receptaculis perferat. Ideoque etiam nares breuiter sunt aperte, que idcirco sic nominantur, quia per eas uel odor, uel spiritus nare non desinit, que sunt huius fistule quasi ostia. Tamen hec fistula spiritalis non tantum ad nares, uerum ad os quoque interpatet in extremis palati regionibus, ubi se colles faucium spectantes uuam tollere incipiunt in tumorem.  Cuius rei causa et ratio non obscura est; loquendi enim facultatem non haberemus, si, ut gule iter ad os tantum, ita gurgulio ad nares tantum pateret,  [11Kb] nec procedens ex eo spiritus efficere uocem sine lingue ministerio posset.

Aperuit igitur uiam uoci diuina solertia ex illa fistula spiritali, ut posset lingua ministerio suo fungi, et uocis ipsius inoffensum tenorem pulsibus suis in uerba concidere. Qui meatus, si aliquo modo interceptus sit, mutum faciat necesse est. Errat enim profecto quisquis aliam causam putat, cur homines muti sint. Non enim  uinctam gerunt linguam: sed ii uocalem illum spiritum per nares quasi mugientes profundunt, quod uoci transitus ad os aut nullus omnino est, aut non sic patens ut plenam uocem possit emittere. Quod plerumque natura fit; aliquando etiam casu accidit, ut morbo aliquo hic aditus obseptus uocem non transmittat ad  linguam, faciatque de loquentibus mutos. Quod cum acciderit, auditum quoque obstrui necesse est; ut quia uocem emittere non potest, ne admittere quidem possit. Loquendi ergo causa patefactus est hic meatus. Illud quoque prestat, ut in lauacris celebrandis, quia nares calorem ferre non possunt, er feruens ore ducatur; item, si forte spiramenta narium frigoris pituita precluserit, per os auram trahere possimus, ne obstructa meandi facultate, spiritus stranguletur. Cibi uero in aluum recepti, et cum potus humore permixti, cum iam calore percocti fuerint, eorum succus inenarrabili modo per membra  diffusus, irrigat uniuersum corpus, et uegetat.

Intestinorum quoque multiplices spire, ac longitudo in se conuoluta, et uno tamen substricta uinculo, quam mirificum Dei opus est? Nam ubi maceratos ex se cibos aluus emiserit, paulatim per illos internorum anfractus extruduntur, ut quidquid ipsis inest succi, quo corpus alitur, membris omnibus diuidatur. Et tamen necubi forte obhereant, ac resistant, quod fieri poterat, propter ipsorum uoluminum flexiones in se sepe redeuntes, et fieri sine pernicie non poterat, obleuit ea intrinsecus crassiore succo, ut purgamenta illa uentris ad exitus suos facilius per lubricum niterentur. Illa quoque ratio subtilissima est, quod uesica, cuius usum uolucres non habent, cum sit ab intestinis separata, nec ullam habeat fistulam,  qua ex illis urinam trahat, completur tamen, et humore distenditur. Id quomodo fiat, non est difficile peruidere, intestinorum enim partes, que ab aluo cibum potumque suspiciunt, patentiores sunt quam cetere spire, et multo tenuiores. He uesicam circumplectuntur, et continent: ad quas partes cum potus et cibus mixta peruenerint, fimum quidem crassius fit, et transmeat, humor autem omnis per illam teneritudinem percolatur, eumque uesica, cuius eque tenuis subtilisque membrana est, absorbet, et colligit, ut foras, qua natura exitum patefecit, emittat.



 CAPUT XII. [92Kb] De utero, et conceptione, atque sexibus.

De utero quoque et conceptione, quoniam de internis loquimur, dici necesse est, ne quid preterisse uideamur: que quanquam in operto latent, sensum tamen atque intelligentiam latere non possunt. uena in maribus, que seminium continet, duplex est, paulo interior quam illud humoris obsceni receptaculum. Sicut enim renes duo sunt, ita testes, ita et uene seminales due, in una tamen compage coherentes; quod uidemus in corporibus animalium, cum interfecta patefiunt: sed illa dexterior masculinum  continet semen, sinisterior femininum; et omnino  in toto corpore pars dextra masculina est, sinistra uero feminina. Ipsum semen quidam putant ex medullis tantum, quidam ex omni corpore ad uenam genitalem confluere, ibique concrescere. Sed hoc, humana mens, quomodo fiat, non potest comprehendere. Item in feminis uterus in duas se diuidit partes, que in diuersum diffuse ac reflexe, circumplicantur, sicut arietis cornua. Que pars in dextram retorquetur, masculina est; que in sinistram feminina.

Conceptum igitur uarro et Aristoteles sic fieri arbitrantur. Aiunt non tantum maribus inesse semen, uerum etiam feminis, et inde plerumque matribus  similes procreari: sed earum semen sanguinem esse  [58Kb] purgatum, quod si recte cum uirili mixtum sit, utraque concreta et simul coagulata informari: et primum quidem cor hominis effingi, quod in eo sit et uita omnis et sapientia; denique totum opus quadragesimo die consummari. Ex abortionibus hec fortasse collecta sunt. In auium tamen fetibus primum oculos fingi dubium non est, quod in ouis sepe deprehendimus. Unde fieri non posse arbitror, quin fictio a capite sumat exordium.

Similitudines autem in corporibus filiorum sic fieri putant. Cum semina inter se permixta coalescunt, si uirile superauerit, patri similem prouenire, seu marem,  seu feminam; si muliebre preualuerit, progeniem  cuiusque sexus ad imaginem respondere maternam. Id autem preualet e duobus, quod fuerit uberius; alterum enim quodammodo amplectitur et includit: hinc plerumque fieri, ut unius tantum lineamenta pretendat. Si uero equa fuerit ex pari semente permixtio, figuras quoque misceri; ut soboles illa communis, aut neutrum referre uideatur, quia totum ex altero non habet, aut utrumque, quia partem de singulis mutuata est. Nam in corporibus animalium uidemus, aut confundi parentum colores, ac fieri tertium neutri generantium simile; aut utriusque sic exprimi, ut discoloribus membris per omne corpus concors mixtura  uarietur. Dispares quoque nature hoc modo  [110Kb] fieri putantur. Cum forte in leuam uteri partem masculine stirpis semen inciderit, marem quidem gigni opinatio est; sed quia sit in feminina parte conceptus, aliquid in se habere femineum, supra quam decus uirile patiatur; uel formam insignem, uel nimium candorem, uel corporis leuitatem, uel artus delicatos, uel staturam breuem, uel uocem gracilem, uel animum imbecillum, uel ex his plura. Item, si partem in dextram semen feminini sexus influxerit, feminam quidem procreari: sed quoniam in masculina parte concepta sit, habere in se aliquid uirilitatis, ultra quam sexus ratio permittat; aut ualida membra, aut immoderatam longitudinem, aut fuscum colorem, aut hispidam faciem, aut uultum indecorum, aut uocem robustam, aut animum audacem, aut ex his plura.

Si uero masculinum in dexteram, femininum in  sinistram peruenerit, utrosque fetus recte prouenire; ut et feminis per omnia nature sue decus constet, et maribus tam mente, quam corpore robur uirile seruetur. Istud uero ipsum quam mirabile institutum Dei, quod ad conseruationem generum singulorum, duos sexus maris ac femine machinatus est; quibus inter se per uoluptatis illecebras copulatis, successiua soboles pareretur, ne omne genus uiuentium conditio mortalitatis extingueret. Sed plus roboris maribus attributum est, quo facilius ad patientiam iugi maritalis femine cogerentur. uir itaque nominatus est, quod maior in eo uis est, quam in femina; et hinc uirtus nomen accepit. Item mulier   a mollitie, immutata et detracta littera,  uelut mollier; cui suscepto fetu, cum partus appropinquare iam cepit, turgescentes mamme dulcibus succis distenduntur, et ad nutrimenta nascentis fontibus lacteis fecundum pectus exuberat. Nec enim decebat aliud quam ut sapiens animal a corde alimoniam duceret. Idque ipsum solertissime comparatum est, ut candens ac pingui humor teneritudinem noui corporis irrigaret, donec ac capiendos fortiores cibos, et dentibus instruatur, et uiribus roboretur. Sed redeamus ad propositum, ut cetera, que supersunt breuiter explicemus.



CAPUT XIII. De Membris inferioribus.

Poteram nunc ego ipsorum quoque genitalium  membrorum mirificam rationem tibi exponere, nisi me pudor ab huiusmodi sermone reuocaret: itaque a nobis indumento uerecundie, que sunt pudenda uelentur. Quod ad hanc rem attinet, queri satis est homines impios, ac profanos, summum nefas admittere, qui diuinum et admirabile Dei opus, ad propagandam successionem inexcogitabili ratione prouisum et effectum, uel ad turpissimos questus, uel ad obscene libidinis pudenda opera conuertunt; ut iam nichil aliud ex re sanctissima petant, quam inanem et sterilem uoluptatem. Quid relique corporis partes, num carent ratione, ac pulchitudine? Conglobata in nates caro, quam sedendi officio apta! et eadem firmior, quam in ceteris membris, ne premente corporis  mole ossibus cederet. Item feminum deducta, et latioribus  [71Kb] toris ualida longitudo, quo facilius onus corporis sustineret: quam paulatim deficientem in angustum genua determinant, quorum decentes nodi flexuram pedibus, ad gradiendum sedendumque aptissimam, prebent. Item crura non equali modo ducta, ne indecens habitudo deformaret pedes, sed teretibus suris clementer extantibus, sensimque tenuatis, et firmata sunt et ornata.

In plantis uero eadem quidem, sed tamen longe dispar, quam in manibus ratio est: que quoniam totius corporis quasi fundamenta sunt, mirificus eas artifex non rotunda specie, ne homo stare non posset, aut aliis ad standum pedibus indigeret, sicut quadrupedes, sed porrectiores, longioresque formauit, ut stabile corpus efficerent planitie sua; unde  illis inditum nomen est. Digiti eque totidem, quot in manibus, speciem magis, quam usum maiorem preferentes, ideoque et iuncti, et breues, et gradatim compositi: quorum qui est maximus, quoniam illum sicut in manu discerni a ceteris opus non erat, ita in ordinem redactus est, ut tamen ab aliis magnitudine,  ac modico interuallo distare uideatur. Hec eorum speciosa germanitas, non leui adiumanto nisum pedum firmat; concitari enim ad cursum non possumus nisi, digitis in humum pressis soloque nitentibus, impetum saltumque capiamus. Explicasse uideor omnia, quorum ratio intelligi potest. Nunc ad ea uenio, que uel dubia uel obscura sunt.



CAPUT XIu. De intestinorum quorumdam ignota ratione.

Multa esse constat in corpore, quorum uim, rationemque perspicere nemo, nisi qui fecit, potest. An aliquis enarrare se putat posse quid utilitatis, quid effectus habeat tenuis membrana illa perlucens, qua circumretitur aluus, ac tegitur? Quid renum gemina  similitudo? quos ait uarro ita dictos, quod riui ab his obsceni humoris oriantur: quod est longe secus, quia spine altrinsecus supini coherent, et sunt ab intestinis separati. Quid splen? quid iecur? que uiscera quasi ex conturbato sanguine uidentur esse concreta: quid fellis amarissimus liquor? quid globus cordis?  [88Kb] Nisi forte illis credendum putabimus, qui affectum iracundie in felle constitutum putant, pauoris in corde, in splene letitie. Ipsius autem iecoris officium uolunt esse, ut cibos in aluo concoquat amplexu et calefactu suo: quidam libidines rerum uenerearum in iecore contineri arbitrantur.

Primum ista perspicere acumen humani sensus non potest, quia horum officia in operto latent, nec usus suos patefacta demonstrant. Nam si ita esset, fortasse placidiora queque animalia, uel nichil fellis omnino, uel minus haberent, quam fere; timidiora plus cordis, salaciora plus iecoris, lasciuiora plus splenis habuissent. Sicuti igitur nos sentimus audire auribus, oculis cernere, naribus odorare: ita profecto sentiremus, nos felle irasci, iecore cupere, splene gaudere. Cum autem, unde affectus isti ueniant, minime sentiamus,  fieri potest, et aliunde ueniant, et aliud uiscera illa, quam suspicamur, efficiant. Nec tamen conuincere possumus, falsa illos, qui hec disputant,  dicere. Sed omnia, que ad motus animi animeque pertineant, tam obscure alteque rationis esse arbitror, ut supra hominem sit, ea liquido peruidere. Id tamen certum et indubitatum esse debet, tot res, tot uiscerum genera, unum et idem habere officium, ut animam contineant in corpore. Sed quid proprie muneris singulis sit iniunctum, quis scire, nisi artifex, potest, cui soli opus suum notum est?



CAPUT Xu. De uoce.

De uoce autem quam rationem reddere possumus? Grammatici quidem ac philosophi uocem esse definiunt, erem spiritu uerberatum: unde uerba sunt nuncupata, quod perspicue falsum est. Non enim uox extra os gignitur, sed intra; et ideo uerisimilior est  illa sententia, stipatum spiritum, cum obstantia faucium fuerit illisus, sonum uocis exprimere: ueluti cum in patentem cicutam, labroque subiectam demittimus  [170Kb] spiritum, et is cicute concauo repercussus ac reuolutus a fundo, dum ad descendentem occursu suo redit, ad exitum nitens, sonum gignit, et in uocalem spiritum resiliens per se uentus animatur. Quod quidem an uerum sit, Deus artifex uiderit. uidetur enim non ab ore, sed ab intimo pectore uox oriri. Denique et ore clauso, ex naribus emittitur sonus qualis potest. Preterea et maximo spiritu, quo anhelamus, uox non efficitur, et leui, et non coarctato spiritu, quoties uolumus, efficitur. Non est igitur comprehensum, quemodo fiat, aut quid sit omnino. Nec me nunc in Academie sententiam delabi putes, quia non omnia sunt incomprehensibilia. Ut enim fatendum est multa nesciri, que uoluit Deus intelligentiam hominis excedere: sic tamen multa esse, que  possint et sensibus percipi, et ratione comprehendi. Sed erit, nobis contra philosophos integra disputatio. Conficiamus igitur spatium, quod nunc decurrimus.



 CAPUT XuI. De mente, et eius sede.

Mentis quoque rationem incomprehensibilem esse quis nesciat, nisi qui omnino illam non habet, cum ipsa mens quo loco sit, aut cuiusmodi, nesciatur? uaria ergo a philosophis de natura eius ac loco disputata sunt. At ego non dissimulabo, quid ipse sentiam; non quia sic esse affirmem , sed ut exposita rei difficultate, intelligas, quanta sit diuinorum operum magnitudo. Quidam sedem mentis in pectore esse uoluerunt. Quod si ita est, quanto tandem miraculo dignum est, rem in obscuro ac tenebroso habitaculo sitam, in tanta rationis atque intelligentie luce uersari?  tum quod ad eam sensus ex omni corporis parte conueniunt, ut in qualibet regione membrorum presens esse uideatur. Alii sedem eius in cerebro esse  [12Kb] dixerunt. Et sane argumentis probabilibus usi sunt: oportuisse scilicet, quod totius corporis regimen haberet potius in summo, tamquam in arce habitare; nec quidquam esse sublimius, quam id, quod uniuersum ratione moderetur, sicut ipse mundi dominus et rector in summo est. Deinde quod sensus omnis, id est audiendi, et uidendi, et odorandi ministra membra in capite sint locata, quorum omnium uie non ad pectus, sed ad cerebrum ferant: alioqui necesse nos esset tardius sentire, donec sentiendi facultas longo itinere per collum ad pectus usque descenderet. Ii uero aut non multum, aut fortasse non errant.

uidetur enim mens, que dominatum corporis tenet, in summo capite constituta, tamquam in celo Deus: sed cum in aliqua sit cogitatione, commeare ad pectus,  et quasi ad secretum aliquod penetrale secedere, ut consilium, tamquam ex thesauro recondito, eliciat ac proferat; ideoque cum intenti ad cogitandum sumus, et cum mens occupata in altum se abdiderit, neque audire que circumsonant, neque uidere, que obstant, solemus. Id uero siue ita est, admirandum profecto est, quomodo id fiat, cum ad pectus ex cerebro nullum iter pateat. Sin autem non est ita, tamen nichilominus admirandum est, quod diuina nescio qua ratione fiat, ut ita esse uideatur. An potest aliquis non admirari, quod sensus ille uiuus atque celestis, qui mens, uel animus nuncupatur, tante mobilitatis est, ut ne tum quidem, cum sopitus est, conquiescat;  tante celeritatis, ut uno temporis puncto celum  omne collustret, et si uelit, maria peruolet, terras, ac urbes peragret, omnia denique, que libuerit, quamuis longe lateque summota sint, in conspectu sibi ipse constituat.

Et miratur aliquis, si diuina mens Dei per uniuersas mundi partes intenta discurrit, et omnia regit, omnia moderatur, ubique presens, ubique diffusa; cum tanta sit uis ac potestas mentis humane intra mortale corpus incluse ut ne septis quidem grauis huius ac pigri corporis, cui alligata est, cerceri ullo pacto possit, quominus sibi liberam uagandi facultatem, quietis impatiens, largiatur? Siue igitur in capite mens habitat, siue in pectore, potestne aliquis comprehendere, que uis rationis efficiat, ut sensus ille incomprehensibilis aut in medulla cerebri hereat,  aut in illo sanguine bipartito, qui est inclusus in corde? ac non ex eo ipso colligat, quanta sit Dei potestas, quod animus se ipsum non uidet, aut qualis, aut ubi sit; nec si uideat, tamen perspicere possit, quo pacto rei corporali res incorporalis adiuncta sit? Siue etiam mentis locus nullus est, sed per totum corpus sparsa discurrit, quod et fieri potest, et a Xenocrate Platonis discipulo disputatum est, siquidem sensus in qualibet parte corporis presto est, nec quid sit mens ista, nec qualis, intelligi potest, cum sit natura eius tam subtilis ac tenuis, ut solidis uisceribus infusa, uiuo, et quasi ardenti sensu, membris omnibus misceatur.

 Illud autem caue, ne unquam simile ueri putaueris,  [33Kb] quod Aristoxenus dixit: Mentem omnino nullam esse, sed quasi harmoniam in fidibus, ex constructione corporis, et compagibus uiscerum uim sentiendi existere. Musici enim intentionem concentumque neruorum in integros modos, sine ulla offensione consonantium, harmoniam uocant. uolunt igitur animum simili ratione constare in homine, qua et concors modulatio constat in fidibus; scilicet, ut singularum corporis partium firma coniunctio, membrorumque omnium consentiens in unum uigor, motum illum sensibilem faciat, animumque concinnet, sicut sunt nerui bene intenti ad conspirantem sonum. Et sicut in fidibus, cum aliquid aut interruptum, aut relaxatum est, omnis canendi ratio turbatur, et soluitur: ita in corpore, cum pars aliqua membrorum duxerit uitium, destrui uniuersa, corruptisque omnibus atque turbatis,  occidere sensum, eamque mortem uocari. uerum ille, si quidquam mentis habuisset, non harmoniam de fidibus ad hominem transtulisset. Non enim canere sua sponte fides possunt, ut sit ulla in his comparatio ac similitudo uiuentis. Animus autem sua sponte et cogitat, et mouetur. Quod si quid in nobis harmonie simile esset, ictu moueretur externo, sicut nerui manibus, qui sine tactu artificis pulsuque digitorum, muti atque inertes iacent. Sed nimirum pulsandus ille manu fuit, ut aliquando sentiret; quia mens eius ex membris male compacta torpebat.



 CAPUT XuII. De Anima, deque ea sententia philosophorum.

Superest de anima dicere; quamquam percipi ratio eius et natura non possit. Nec ideo tamen immortalem esse animam non intelligimus; quoniam quidquid uiget, moueturque per se semper, nec uideri, aut tangi potest, eternum sit necesse est. Quid autem sit anima, nondum inter philosophos conuenit, nec unquam fortasse conueniet. Etenim alii sanguinem esse dixerunt, alii ignem, alii uentum; unde anima, uel animus nomen accepit, quod Grece uentus dicitur; nec illorum tamen quisquam dixisse aliquid uidetur. Non enim, si anima sanguine aut per uulnus effuso, aut febrium calore consumpto, uidetur extingui, continuo in materia sanguinis anime ratio ponenda  est: ueluti si ueniat in questionem, lumen quo utimur, quid sit, et respondeatur oleum esse, quoniam consumpto illo, lumen extinguitur; cum sint utique diuersa, sed alterum sit alterius alimentum. uidetur ergo anima similis esse lumini, que non ipsa sit sanguis, sed humore sanguinis alatur, ut lumen oleo.

Qui autem ignem putauerunt, hoc usi sunt argumento, quod presente anima corpus caleat, recedente frigescat. Sed ignis et sensu indiget, et uidetur, et tactu comburit. Anima uero et sensu aucta est, et  [8Kb] uideri non potest, et non adurit. Unde apparet, animam nescio quid esse Deo simile. At illi, qui uentum putant, hoc falluntur, quod ex ere spiritum ducentes, uiuere uideamur. uarro ita definit: »Anima est er conceptus ore, tepefactus in pulmone, feruefactus in corde, diffusus in corpus.« Hec apertissime falsa sunt. Neque enim tam obscuram nobis huiusmodi dico esse rationem, ut ne hoc quidem intelligamus, quid uerum esse non possit. An si mihi quis dixerit, eneum esse celum, aut uitreum, aut, ut Empedocles ait, erem glaciatum, statimne assentiar, quia celum ex qua materia sit ignorem? sicut enim hoc nescio, ita illud scio. Anima ergo non est er ore conceptus, quia multo prius gignitur anima, quam concipi er ore possit. Non enim post partum insinuatur in corpus,  ut quibusdam philosophis uidetur, sed post conceptum protinus, cum fetum in utero necessitas diuina formauit; quia adeo uiuit intra uiscera genitricis, ut et incremento augeatur, et crebris pulsibus gestiat emicare. Denique abortum fieri necesse est, si fuerit animal intus extinctum. Cetere definitionis partes eo spectant, ut illis nouem mensibus, quibus  in utero fuimus, mortui fuisse uideamur. Nulla ergo ex his tribus uera sententia est. Nec tamen in tantum falsos esse dicendum est, qui hec senserunt, ut omnino nichil dixerint; nam et sanguine simul, et calore, et spiritu uiuimus. Sed cum constet anima in corpore his omnibus adunatis, non expresserunt proprie quid esset, quia tam non potest exprimi, quam uideri.



CAPUT XuIII. De anima et animo, eorumque affectionibus.

Sequitur alia, et ipsa inextricabilis questio: idemne sit anima, et animus; an uero aliud sit illud, quo uiuimus, aliud autem, quo sentimus et sapimus. Non desunt argumenta in utramque partem. Qui  enim unum esse dicunt, hanc rationem sequuntur, quod neque uiui sine sensu possit, neque sentiri sine uita; ideoque non posse esse diuersum id, quod non potest separari, sed quidquid est illud, et uiuendi officium, et sentiendi habere rationem. Idcirco animum et animam indifferenter appellant duo Epicurei pete. Qui autem dicunt esse diuersa,  [12Kb] sic argumentantur: ex eo posse intelligi, aliud esse mentem, aliud animam, quia incolumi anima mens possit extingui, quod accidere soleat insanis; item, quod anima morte sopiatur, animus somno, et quidem sic, ut non tantum, quid fiat, aut ubi sit, ignoret, sed etiam rerum falsarum contemplatione fallatur. Quod ipsum quomodo fiat, non potest peruideri; cur fiat, potest. Nam requiescere nullo pacto possumus, nisi mens uisionum imaginibus occupata teneatur. Latet autem mens oppressa somno, tamquam ignis obducto cinere sopitus, quem si paululum commoueris, rursus ardescit, et quasi euigilat. Auocatur ergo simulacris, donec membra sopore irrigata uegetentur; corpus enim, uigilante sensu, licet iaceat immobile, tamen non est quietum,  quia flagrat in eo sensus, et uibrat, ut flamma, et artus omnes ad se adstrictos tenet.

Sed postquam mens ad contemplandas imagines ab intentione traducta est, tunc demum corpus omne resoluitur in quietem. Traducitur autem mens cogitatione ceca, cum cogentibus tenebris secum tantummodo esse ceperit: dum intenta est in ea, de  quibus cogitat, repente somnus obrepit, et in species proximas sensim ipsa cogitatio declinat: sic ea, que sibi ante oculos posuerat, uidere quoque incipit. Deinde procedit ulterius, et sibi auocamenta inuenit, ne saluberrimam quietem corporis interrumpat. Nam ut mens per diem ueris uisionibus auocatur, ne obdormiat, ita falsis nocte, ne excitetur. Nam si nullas imagines cernat, aut uigilare illam necesse erit, aut perpetua morte sopiri. Dormiendi ergo causa tributa est a Deo ratio somniandi; et quidem in commune uniuersis animantibus: sed illud homini precipue, quod cum eam rationem Deus quietis causa daret, facultatem sibi reliquit docendi hominem futura per somnium. Nam et historie sepe testantur extitisse somnia, quorum presens et admirabilis  fuerit euentus; et responsa uatum nostrorum ex parte somnii constiterunt. Quare neque semper uera sunt, neque semper falsa, uirgilio teste, qui duas portas uoluit esse somniorum. Sed que falsa sunt, dormiendi causa uidentur; que uera, immittuntur a Deo, ut imminens bonum aut malum hac reuelatione discamus.



 CAPUT XIX. [38Kb] De anima, eaque a Deo data.

Illud quoque uenire in questionem potest, utrumne anima ex patre, an potius ex matre, an uero ex utroque generetur. Sed ego id in eo iure ab ancipiti uendico. Nihil enim ex his tribus uerum est, quia neque ex utroque, neque ex alterutro seruntur anime. Corpus enim ex corporibus nasci potest, quoniam confertur aliquid ex utroque; de animis anima non potest, quia ex re tenui et incomprehensibili nichil potest decedere. Itaque serendarum animarum ratio uni ac soli Deo subiacet.

Denique, celesti sumus omnes semine oriundi:
Omnibus ille idem pater est,
 ut ait Lucretius. Nam de mortalibus non potest quidquam nisi mortale generari. Nec putari pater debet, qui transfudisse, aut inspirasse animam de suo nullo modo sentit; nec, si sentiat, quando tamen, aut quomodo id fiat, habet animo comprehensum.

Ex quo apparet, non a parentibus dari animas, sed ab uno eodemque omnium Deo patre, qui legem rationemque nascendi tenet solus, siquidem solus efficit. Nam terreni parentis nichil est, nisi ut humorem  corporis, in quo est materia nascendi, cum sensu uoluptatis emittat, uel recipiat; et citra hoc opus homo resistit, nec amplius quidquam potest: et ideo nasci sibi filios optant, quia non ipsi faciunt. Cetera iam Dei sunt omnia, scilicet conceptus ipse, et corporis informatio, et inspiratio anime, et partus incolumis, et quecumque deinceps ad hominem conseruandum ualent; illius munus est, quod spiramus, quod uiuimus, quod uigemus. Nam preterquam quod ipsius beneficio incolumes sumus corpore, et quod uictum nobis ex uariis rebus subministrat, sapientiam quoque homini tribuit, quam terrenus pater dare nullo modo potest. Ideoque et de sapientibus stulti, et de stultis sapientes sepe nascuntur; quod quidam fato, ac sideribus assignant. Sed non est nunc locus de fato disserendi.  Hoc dicere satis est, quod etiamsi astra efficientiam rerum continent, nichilominus a Deo omnia fieri certum est, qui astra ipsa et fecit, et ordinauit. Inepti ergo, qui hanc potestatem Deo detrahunt, et operi eius attribuunt.

Hoc igitur Dei munere celesti atque preclaro, an utamur, an non utamur, in nostra esse uoluit potestate. Hoc enim concesso, ipsum hominem uirtutis sacramento religauit, quo uitam posset adipisci. Magna  [5Kb] est enim uis hominis, magna ratio, magnum sacramentum: a quo si quis non defecerit, nec fidem suam deuotionemque prodiderit; hic beatus, hic denique  similis Deo sit necesse est. Errat enim quisquis hominem carne metitur. Nam corpusculum hoc, quo induti sumus, hominis receptaculum est. Nam ipse homo neque tangi, neque aspici, neque comprehendi potest, quia latet intra hoc quod uidetur. Qui si delicatus magis ac tener in hac uita fuerit, quam ratio eius exposcit, si uirtute contempta, desideriis se carnis addixerit, cadet, et premetur in terram. Sin autem  statum suum, quem rectum recte sortitus est, prompte constanterque defenderit,  si terre, quam calcare ac uincere debet, non seruierit, uitam merebitur sempiternam.



CAPUT XX. De seipso, et ueritate.

Hec ad te, Demetriane, interim paucis, et obscurius fortasse quam decuit, pro rerum ac temporis necessitate peroraui; quibus contentus esse debebis, plura, et meliora laturus, si nobis indulgentia celitus uenerit. Tunc ergo te ad uere philosophie doctrinam, et planius, et uerius cohortabor. Statui enim, quam multa potero, litteris tradere, que ad uite beate statum spectent; et quidem contra philosophos,  [1Kb] quoniam sunt ad perturbandam ueritatem perniciosi et graues. Incredibilis enim uis eloquentie, et argumentandi disserendique subtilitas, quemuis facile deceperit: quos partim nostris armis, partim uero ex ipsorum inter se concertatione sumptis reuincemus; ut appareat, eos induxisse potius errorem, quam sustulisse.

Fortasse mireris, quod tantum facinus audeam. Patiemurne igitur extingui, aut opprimi ueritatem? Ego uero libentius uel sub hoc onere defecerim. Nam si Marcus Tullius, eloquentie ipsius unicum exemplar, ab indoctis et ineloquentibus, qui tamen pro uero nitebantur, sepe superatus est, cur desperemus ueritatem ipsam contra fallacem captiosamque facundiam sua propria ui et claritate ualituram? Illi quidem  sese patronos ueritatis profiteri solent: sed quis potest eam rem defendere, quam non didicit, aut illustrare apud alios, quod ipse non nouit? Magnum uideor polliceri: sed celesti opus est munere, ut nobis facultas ac tempus ad proposita persequenda tribuatur. Quod si uita est optanda sapienti, profecto nullam aliam ob causam uiuere optauerim, quam ut aliquid efficiam quod uita dignum sit, et quod utilitatem legentibus, etsi non ad eloquentiam, quia tenuis in nobis facundie riuus est ad uiuendum tamen afferat: quod est maxime necessarium. Quo perfecto, satis me uixisse arbitrabor, et officium hominis implesse, si labor meus aliquos homines ab erroribus liberatos ad iter celeste direxerit.



[LIBER DE IRA DEI.]





ANALYSIS LIBRI DE IRA DEI.

 Questio huius libri: An Deus uere irascatur?

Philosophi nonnulli negarunt, eo quod Deum uel beneficam esse tantum naturam, uel nichil omnino curare statuerent. Lactantius contra, Deum uere irasci hoc libro demonstrat his argumentis:

I. Aut ira tribuenda est Deo, et gratia detrahenda; aut utrumque detrahendum: aut ira demenda est, et gratia tribuenda; aut utrumque tribuendum. Primum falsum est, quia nemo de Deo unquam dixit, irasci eum tantummodo, et gratia non moueri. Alterum est Epicureum. Statuit enim Epicurus, nec iram in Deo esse, nec gratiam, ut qui nichil omnino curet: sed falso; Deus enim non esset, nisi moueretur: nee dignior Deo administratio assignari potest, quam mundi gubernatio. Nulla etiam beatitudo est rei immobilis. Tertium est stoicum, gratiam in Deo esse, iram non esse: falsum id quoque. Nam si Deus non irascitur impiis, nec pios diligit. Relinquitur igitur quartum, quod est uerum, nempe iram et gratiam Deo tribuendam .

 II. Quecumque opinio tollit religionem, uana est et falsa.

Opinio que Deo siue gratiam, siue iram, siue utrumque detrahit, tollit religionem; igitur opinio illa uana est et falsa.

Maiorem probat cap. 7: religionem nempe non posse dissolui, quia sit propria hominis. Minorem confirmat cap. 8. Si enim Deus nichil cuiquam boni tribuit, stultum est eum colere.

Excipiunt quidam: Prodesse quidem hoc credere, sed utilitatis, non ueritatis gratia, ut conscientie terreantur, quas leges punire possunt.

Lactantius negat hoc; et religionem, non utilitatis tantum, sed ueritatis gratia fuisse institutam, asserit cap. 9, 10, 11.

III. Si in rebus humanis sunt bona et mala, necesse est ad utramque partem moueri Deum, et ad gratiam, cum iusta fieri uidet, et ad iram, cum cernit iniusta.

 uerum prius, quod ostenditur cap. 13, 14, 15: igitur et posterius.

Obiectio Epicuri: Si est in Deo letitie affectus ad gratiam, et odii ad iram, habebit igitur et timorem, et libidinem, et cupiditatem.

Respon. Non sequitur: quia gratia, et ira, et miseratio habent in Deo materiam, id est, causam, reliqui affectus non habent: quibus uacat Deus, quia uitiorum affectus sunt, alios sicut hos habet, quia sunt uirtutis .

Obiectio alia: Deus ideo beatus est, quia semper quietus; igitur nec irascitur, nec gratia commouetur.

Respondet Lactantius, Deum non esse quietum, quia nec dormiat, nec moriatur. Curare igitur eum hominum uitam, et ui consequentis irasci malis, fauere bonis. Deinde, sicut crudelitatis est potius, quam pietatis, si quis homo contumelias non uindicet: ita, inquit, non uirtutis est in Deo, ad ea, que iniuste fiunt, non commoueri .

 Obiectio: Atqui Deus sine hoc affectu peccata potest corrigere.

Respon. Ipse peccati adspectus indignus est. Nam qui non mouetur, omnino aut probat delicta, aut molestiam castigandi fugit, quorum utrumque est uitiosum. Hoc loco reprehendit dictum Archite Tarentini, qui cum in agro corrupta esse omnia comperisset, uillici sui culpam redarguens, miserum dixit, quem iam uerberibus necassem, nisi iratus essem. Nam propter ire magnitudinem penam non donandam, sed differendam fuisse docet .

Iu. Si Deus sanctissimam uiuendi legem posuit, uoluitque uniuersos innocentes ac beneficos esse, utique non potest non irasci, cum uidet legem suam contemni. uerum prius; ergo et posterius.

u. Si est mundi administrator, non utique contemnit id quod est in mundo uel maximum.

uI. Si est pater ac Deus uniuersorum, certe et uirtutibus hominum delectatur, et uitiis commouetur;  ergo et iustos diligit, et impios odit .

uII. Si potest ignoscere, potest et irasci: sed potest ignoscere, quia est legis sue ipse disceptator et iudex; potest igitur et irasci .

Obiiciebant: Cur ergo qui peccant, sepe felices sunt, et qui pie uiuunt, sepe miseri?

Resp. Quia fugitiui et abdicati libere uiuunt, strictius autem et frugalius, qui sub disciplina patris sunt. Deinde quia uirtus per mala probatur, uitia per uoluptatem. Preterea non est perpetua felicitas malorum.

Instantia: Si irascitur Deus, statim debuit uindicare.

Respon. Si id faceret, nemo superesset, nec ex peccatoribus aliqui conuerterentur .

 Obiectio: Deus hominem irasci uetat in lege sua; igitur nec ipse irascitur.

Resp. Lex refrenat iram hominis iniustam; nec in totum prohibet irasci, quia is affectus necessario datus est: sed prohibet in ira permanere. Quin Deus precepit irasci; itaque et ipse irascitur .

uIII. Prophete uniuersi diuino Spiritu repleti nichil aliud, quam de gratia Dei erga iustos, et de ira eius aduersus impios loquuntur.

IX. Sibylle et ipse iram Deo attribuunt, Apollo item Milesius .

Conclusio sequitur parenetica, qua hortatur uniuersos, ut Deum ament, quod pater, eumdemque uereantur, quod Dominus sit. SCULTETUS.





LIBER DE IRA DEI, AD DONATUM. [34Kb] 



 CAPUT PRIMUM. De sapientia diuina et humana.

Animaduerti sepe, Donate, plurimos id existimare , non irasci Deum; quoniam uel benefica sit tantummodo natura diuina, nec cuiquam nocere, prestantissime atque optime congruat potestati; uel certe nil curet omnino, ut neque ex beneficentia eius quidquam boni perueniat ad nos, neque ex maleficentia quidquam mali. Quorum error, quia maximus est, et ad euertendum uite humane statum spectat,  coarguendus est a nobis, ne et ipse fallaris, impulsus  auctoritate hominum, qui se putant esse sapientes. Nec tamen nos tam arrogantes sumus, ut comprehensam nostro ingenio ueritatem gloriemur: sed doctrinam Dei sequimur, qui scire solus potest, et reuelare secreta. Cuius doctrine philosophi expertes existimauerunt, naturam rerum coniectura posse deprehendi. Quod nequaquam fieri potest, quia mens hominis, tenebroso corporis domicilio circumsepta, longe a ueri perspectione summota est; et hoc differt ab humanitate diuinitas, quod humanitatis est ignoratio, diuinitatis scientia.

Unde nobis aliquo lumine opus est ad depellendas  tenebras, quibus offusa est hominis cogitatio, quoniam  [19Kb] in carne mortali agentes, nostris sensibus diuinare non possumus. Lumen autem mentis humane Deus est, quem qui cognouerit, et in pectus admiserit, illuminato corde mysterium ueritatis agnoscet: remoto autem Deo celestique doctrina, omnia erroribus plena sunt. Recteque Socrates, cum esset omnium philosophorum doctissimus, tamen ut ceterorum argueret inscitiam, qui se aliquid tenere arbitrabantur, ait se nichil scire, nisi unum, quod nichil sciret. Intellexit enim, doctrinam illam nichil habere in se certi, nichil ueri; nec, ut putant quidam, simulauit ipse doctrinam, ut alios refelleret; sed uidit ex parte aliqua ueritatem. Testatusque est etiam in iudicio  quod nulla esset humana sapientia: adeo doctrinam, qua tum philosophi  gloriabantur, contempsit, derisit, abiecit, ut id ipsum pro summa doctrina profiteretur, quod nichil scire didicisset. Si ergo nulla est sapientia humana, ut Socrates docuit, ut Plato tradidit, apparet esse diuinam, nec ulli alii, quam Deo ueritatis notitiam subiacere. Deus igitur noscendus est, in quo solo ueritas est. Ille mundi parens, et conditor rerum, qui oculis non uidetur, mente uix cernitur. Cuius religio multis modis impugnari solet ab iis, qui neque ueram sapientiam tenere potuerunt, neque magni et celestis arcani comprehendere rationem.



CAPUT II. De ueritate, deque eius gradibus, atque de Deo.

Nam cum sint gradus multi, per quos ad domicilium  ueritatis ascenditur, non est facile cuilibet euehi ad summum. Caligantibus enim ueritatis fulgore luminibus, qui stabilem gressum tenere non possunt, reuoluuntur in planum. Primus autem gradus est, intelligere falsas religiones, et abiicere impios cultus deorum humana manu fabricatorum. Secundus uero, perspicere animo, quod unus sit Deus summus, cuius potestas ac prouidentia effecerit a principio mundum, et gubernet in posterum. Tertius, cognoscere ministrum eius ac nuntium, quem legauit in terram; quo docente, liberati ab errore, quo implicati tenebamur, formatique ad ueri Dei cultum, iustitiam disceremus. Ex quibus omnibus gradibus, ut dixi, pronus est lapsus et facilis ad ruinam, nisi pedes inconcussa stabilitate figantur.

 De primo gradu eos excuti uidemus, qui, cum falsa intelligant, tamen uerum non inueniunt, contemptisque terrenis fragilibusque simulacris, non ad colendum se Deum conferunt, quem ignorant: sed mundi elementa mirantes, celum, terram, mare, solem, lunam, ceteraque astra uenerantur. Sed horum imperitiam iam coarguimus in secundo Diuinarum Institutionum libro. De secundo uero gradu eos dicimus cadere, qui cum sentiant, unum esse summum Deum, iidem tamen a philosophis irretiti, et falsis argumentationibus capti, aliter de unica illa maiestate sentiunt, quam ueritas habet; qui aut figuram negant  [6Kb] habere ullam Deum, aut nullo affectu commoueri putant, quia sit omnis affectus imbecillitatis, que in Deo nulla est. De tertio uero ii precipitantur, qui cum sciant legatum Dei, eumdemque diuini et immortalis templi conditorem, tamen aut non accipiunt eum, aut aliter accipiunt, quam fides poscit: quos ex parte iam refutauimus in quarto supradicti operis libro, et refutabimus postea diligentius, cum respondere ad omnes sectas ceperimus, que ueritatem, dum disputant, perdiderunt.

Nunc uero contra eos disseremus, qui de secundo gradu lapsi, praua de summo Deo sentiunt. Aiunt enim quidam, nec gratificari eum cuiquam, nec irasci; sed securum, et quietum, immortalitatis sue bonis perfrui. Alii uero iram tollunt, gratiam relinquunt  Deo; naturam enim summa uirtute prestantem ut non maleficam, sic beneficam esse debere. Ita omnes philosophi de ira consentiunt; de gratia discrepant. Sed ut ad propositam materiam per ordinem descendat oratio, huiusmodi facienda nobis, et sequenda  partitio est, cum diuersa et repugnantia sint, ira, et gratia. Aut ira tribuenda est Deo, et gratia detrahenda; aut utrumque pariter detrahendum. Aut ira demenda est, et gratia tribuenda, aut utrumque tribuendum. Aliud amplius, preter hec, nichil potest capere natura, ut necesse sit in uno istorum aliquo uerum, quod queritur, inueniri. Consideremus singula, ut nos ad latebras ueritatis, et ratio et ordo deducat.



CAPUT III. De bonis et malis in rebus humanis, eorumque auctore.

Primum illud nemo de Deo dixit unquam, irasci eum tantummodo, et gratia non moueri. Est enim disconueniens Deo, ut eiusmodi potestate sit preditus,  qua noceat, et obsit, prodesse uero, ac benefacere nequeat. Que igitur ratio, que spes salutis hominibus proposita est, si malorum tantummodo auctor est Deus? Quod si sit, iam maiestas illa uenerabilis, non ad iudicis potestatem, cui licet seruare ac liberare,  [37Kb] sed ad tortoris et carnificis officium deducetur. Cum autem uideamus, non modo mala esse in rebus humanis, sed etiam bona, utique si Deus est auctor malorum, esse alterum necesse est, qui contraria Deo faciat, et det nobis bona. Si est, quo nomine appellandus est? aut cur nobis, qui male faciat, notior est, quam ille, qui bene? Si autem nichil potest esse preter Deum, absurdum est et uanum, diuinam putare potestatem, qua nichil est maius, nichil melius, nocere posse, prodesse non posse. Et ideo nemo extitit, qui auderet id dicere; quia nec rationem habet, nec ullo modo potest credi. Quod quia conuenit, transeamus et ueritatem alibi requiramus.



CAPUT Iu.  De Deo, deque eius affectibus, Epicurique reprehensione.

Quod sequitur, de schola Epicuri est; sicut iram in Deo non esse, ita nec gratiam quidem. Nam cum putaret Epicurus, alienum esse a Deo malefacere atque  nocere, quod ex affectu iracundie plerumque nascitur, ademit ei etiam beneficentiam, quoniam uidebat consequens esse, ut si habeat iram Deus, habeat et gratiam. Itaque ne illi uitium concederet, etiam uirtutis fecit expertem. Ex hoc, inquit, beatus et incorruptus est, quia nichil curat, neque habet ipse negotium, neque alteri exhibet. Deus igitur non est, si nec mouetur, quod est proprium uiuentis: nec facit aliquid impossibile homini, quod est proprium Dei, si omnino nullam habet uoluntatem, nullum actum, nullam denique administrationem, que Deo digna sit. Et que maior, que dignior administratio Deo assignari potest, quam mundi gubernatio, maximeque generis humani, cui omnia terrena subiecta sunt.

 Que igitur in Deo potest esse beatitudo, si semper quietus, et immobilis torpet? si precantibus surdus, si colentibus cecus? Quid tam dignum, tam proprium Deo, quam prouidentia? Sed si nichil curat, nichil prouidet, amisit omnem diuinitatem. Qui ergo totam uim, totam Deo substantiam tollit, quid aliud dicit,  [23Kb] nisi Deum omnino non esse? Denique Marcus Tullius a Posidonio dictum refert, id Epicurum sensisse, nullos deos esse, sed ea, que de diis locutus sit, depellende inuidie causa dixisse: itaque uerbis illum deos relinquere, re autem ipsa tollere, quibus nullum motum, nullum tribuit officium. Quod si ita est: quid eo fallacius? quod a sapiente et graui uiro debet esse alienum. Hic uero si aliud sensit, et aliud locutus est, quid aliud appellandus est, quam deceptor, bilinguis, malus, et propterea stultus? Sed non erat tam uersutus Epicurus, ut fallendi studio ista loqueretur, cum hec etiam scriptis ad eternam memoriam consignaret: sed ignorantia ueritatis errauit. Inductus enim a principio uerisimilitudine unius sententie, necessario in ea, que sequebantur, incurrit.  Prima enim sententia fuit, iram in Deum non conuenire. Quod cum illi uerum et inexpugnabile uideretur, non poterat consequentia recusare, quia uno affectu amputato, etiam ceteros affectus adimere Deo necessitas ipsa cogebat. Ita qui non irascitur, utique nec gratia mouetur, quod est ire contrarium: iam si nec ira in eo, nec gratia est, utique nec metus, nec letitia, nec meror, nec misericordia. Una est enim ratio cunctis affectibus, una commotio, que in Deum  cadere non potest. Quod si nullus affectus in Deo est, quia quidquid afficitur, imbecillum est; ergo nec cura ullius rei, nec prouidentia est in eo.

Hucusque peruenit sapientis hominis disputatio; cetera, que sequuntur; obticuit: scilicet, quia nec cura sit in eo, nec prouidentia; ergo nec cogitationem aliquam, nec sensum in eo esse ullum: quo efficitur, ut non sit omnino. Ita cum gradatim descendisset, in extremo gradu restitit, quia iam precipitium uidebat. Sed quid prodest reticuisse, ac periculum dissimulasse? Necessitas illum uel inuitum cadere cegit. Dixit enim quod noluit, quia argumentum sic ordinauit, ut ad illud, quod euitabat, necessario deueniret. uides igitur quo perueniat, ira sublata, et Deo adempta. Denique aut nullus id credit,  aut admodum pauci, et quidem scelerati, ac mali, qui sperant peccatis suis impunitatem. Quod si et hoc falsum inuenitur, nec iram in Deo esse, nec gratiam, ueniamus ad illud, quod tertio loco positum est.



CAPUT u. De Deo stoicorum sententia; de Ira et gratia eius.

Existimantur stoici, et alii nonnulli, aliquanto  [5Kb] melius de Diuinitate sensisse, qui aiunt, gratiam in Deo esse, iram non esse. Fauorabilis admodum, ac popularis oratio, non cadere in Deum hanc animi pusillitatem, ut ab ullo se lesum putet, qui ledi non potest; ut quieta illa, et sancta maiestas concitetur, perturbetur, insaniat, quod est terrene fragilitatis. Iram enim, commotionem mentis esse ac perturbationem, que sit a Deo aliena. Quod si hominem quoque, qui modo sit sapiens et grauis, ira non deceat : quanto magis Deum non deceat tam feda mutatio? Et si  homo, qui habet imperium ac potestatem, late noceat per iram, sanguinem fundat, urbes subuertat, populos deleat, prouincias ad solitudinem redigat; quanto magis Deum, qui habeat totius generis humani, et ipsius mundi potestatem, perditurum fuisse uniuersa credibile sit, si irasceretur?

Abesse igitur ab eo tam magnum, tam perniciosum malum oportere. Et si absit ab eo ira, et concitatio, quia et deformis, et noxia est, nec cuiquam malefaciat, nichil aliud superesse, nisi ut sit lenis, tranquillus, propitius, beneficus, conseruator. Ita enim demum et communis omnium pater, et optimus  maximus dici poterit, quod expetit diuina celestisque natura. Nam si inter homines laudabile uidetur prodesse potius quam nocere, uiuificare quam occidere, saluare, quam perdere, nec immerito innocentia inter uirtutes numeratur et qui hec fecerit, diligitur, prefertur, ornatur, benedictis omnibus uotisque celebratur, denique ob merita et beneficia Deo simillimus iudicatur; quanto magis ipsum Deum par est, diuinis perfectisque uirtutibus precellentem, atque ab omni terrena labe summotum, diuinis et celestibus beneficiis omne genus hominum promereri? Speciose ista, populariterque dicuntur, et multos illiciunt ad credendum: sed qui hec sentiunt, ad ueritatem quidem propius accedunt; sed in parte labuntur, naturam rei parum considerantes. Nam si  Deus non irascitur impiis et iniustis, nec pios utique iustosque diligit. Ergo constantior est error illorum, qui et iram simul, et gratiam tollunt. In rebus enim diuersis, aut in utramque partem moueri necesse est, aut in neutram. Ita qui bonos diligit, et malos odit, et qui malos non odit, nec bonos diligit: quia et diligere bonos, ex odio malorum uenit; et malos odisse, ex bonorum caritate descendit. Nemo est qui amet uitam sine odio mortis, nec appetat lucem, nisi qui tenebras fugit. Adeo natura ista connexa sunt, ut alterum sine altero fieri nequeat.

Si quis Dominus habens in familia seruos, bonum  [7Kb] ac malum, non utique aut ambos odit, aut ambos beneficiis et honore prosequitur; quod si faciet, et iniquus et stultus est: sed bonum et alloquitur amice, et ornat, et domi ac familie suisque omnibus rebus preficit; malum uero maledictis, uerberibus, nuditate, fame, siti, compedibus punit, ut et hic exemplo ceteris sit ad non peccandum, et ille ad promerendum, ut alios metus cerceat, alios honor prouocet. Qui ergo diligit, et odit; qui odit, et diligit; sunt enim, qui diligi debeant, sunt qui odio haberi. Et sicut is, qui diligit, confert bona in eos, quos diligit: ita qui odit, irrogat mala iis, quos odio habet; quod argumentum, quia uerum est, dissolui nullo pacto potest. uano ergo et falsa est sententia eorum, qui cum alterum Deo tribuant, alterum detrahunt,  non minus, quam illorum qui utrumque detrahunt. Sed illi, ut ostendimus, ex parte non errant, sed id quod melius est ex duobus retinent. Ii uero, quos ratio et ueritas argumenti huius inducit, falsa omnino sententia suscepta, in maximum errorem cadunt. Non enim sic oportebat eos argumentari: Quia Deus non irascitur, ergo nec gratia commouetur; sed ita, Quia Deus gratia mouetur, ergo et irascitur. Si enim certum et indubitatum fuisset, non irasci Deum, tunc ad illud alterum ueniri esset necesse. Cum autem magis sit ambiguum de ira, pene manifestum de  gratia; absurdum est, ex incerto certum uelle subuertere, cum sit promptius, de certis incerta firmare.



CAPUT uI. Quod Deus irascatur.

He sunt de Deo philosophorum sententie. Aliud preterea nichil quisquam dixit. Quod si hec, que dicta sunt, falsa esse deprehendimus, unum illud extremum superest, in quo solo possit ueritas inueniri, quod a philosophis nec susceptum est unquam, nec aliquando defensum; consequens esse, ut irascatur Deus, quoniam gratia commouetur. Hec tuenda nobis et asserenda sententia est. In eo enim summa omnis, et cardo religionis pietatisque uersatur. Nam neque honos ullus deberi potest Deo, si nichil prestat colenti, nec ullus metus, si non irascitur non colenti.



 CAPUT uII. De Homine et Brutis, ac Religione.

Cum sepe philosophi per ignorantiam ueritatis a ratione desciuerint, atque in errores inciderint inextricabiles  illud tamen nullus philosophus asseruit unquam, nichil inter hominem et pecudem interesse; nec omnino quisquam, modo qui sapiens uideri uellet, rationale animal cum mutis et  [28Kb] irrationabilibus cequauit: quod faciunt quidam imperiti, atque ipsis pecudibus similes, qui cum uentri ac uoluptati se uelint tradere; aiunt, eadem ratione se natos, qua uniuersa que spirant; quod dici ab homine nefas est. Quis enim tam indoctus est, ut nesciat, quis tam imprudens, ut non sentiat, aliquid inesse in homine diuini? Nondum uenio ad uirtutes animi et ingenii, quibus homini cum Deo manifesta cognatio est. Nonne ipsius corporis status et oris figura declarat, non esse nos cum mutis pecudibus equales? Illarum natura in humum pabulumque prostrata est; nec habet quidquam commune cum celo, quod non intuetur. Homo autem recto statu, ore sublimi, ad contemplationem mundi excitatus, confert cum Deo uultum; et rationem ratio cognoscit.

 Propterea nullum est animal, ut ait Cicero  preter hominem, quod habeat aliquam notitiam Dei. Solus enim sapientia instructus est, ut religionem solus intelligat; et hec est hominis atque mutorum, uel precipua, uel sola distantia. Nam cetera, que uidentur hominis esse propria, et si non sint talia in mutis, tamen similia uideri possunt. Proprius  homini sermo est: tamen et in illis quedam similitudo sermonis. Nam et dignoscunt inuicem se uocibus; et, cum irascuntur, edunt sonum iurgio similem; et, cum se ex interuallo uident, gratulandi officium uoce declarant. Nobis quidem uoces eorum uidentur incondite, sicut illis fortasse nostre: sed ipsis, que se intelligunt, uerba sunt; denique in omni affectu certas uocis notas exprimunt, quibus habitum mentis ostendant. Risus quoque est homini proprius; et tamen uidemus in aliis animalibus quedam signa letitie, cum ad lusum gestiunt, aures demulcent, rictum contrahunt, frontem serenant, oculos in lasciuiam resoluunt. Quid tam proprium homini, quam ratio, et prouidentia futuri? Atqui sunt animalia, que latibulis suis diuersos et plures exitus pandant, ut si  quod periculum inciderit, fuga pateat obsessis; quod non facerent, nisi inesset illis intelligentia et cogitatio. Alia prouident in futurum; ut

   Ingentem formice farris aceruum
Cum populant, hyemis memores, tectoque reponunt;
ut apes, que

    [5Kb] Patriam sole, et certos nouere penates.
uentureque hyemis memores, estate laborem
Experiuntur, et in medium quesita reponunt.

Longum est, si exequi uelim, que a singulis generibus animalium fieri soleant humane solertie simillima. Quod si horum omnium, que adscribi homini solent, in mutis quoque deprehenditur similitudo, apparet solam esse religionem, cuius in mutis nec uestigium aliquod, nec ulla suspicio inueniri potest. Religionis enim est propria iustitia, quam nullum aliud animal attingit. Homo enim solus imperat; cetera sibi conciliata sunt. Iustitie autem Dei cultus adscribitur; quem qui non suscipit, hic a natura hominis alienus, uitam pecudum sub humana specie uiuet. Cum uero a ceteris animalibus hoc pene solo  differamus, quod soli omnium diuinam uim potestatemque sentimus, in illis autem nullus sit intellectus Dei: certe illud fieri non potest, ut in hoc uel muta plus sapiant, uel humana natura desipiat; cum homini ob sapientiam et cuncta que spirant, et omnis rerum natura subiecta sit. Quare si ratio, si uis hominis hoc precellit et superat ceteras animantes, quod solus notitiam Dei capit, apparet religionem nullo modo posse dissolui.



 CAPUT uIII. De religione.

Dissoluitur autem religio, si credamus Epicuro illa dicenti:

Omnis enim per se diuum natura necesse est,
Immortali euo summa cum pace fruatur,
Semota a nostris rebus, seiunctaque longe.
Nam priuata dolore omni, priuata periclis,
Ipsa suis pollens opibus, nichil indiga nostri,
Nec bene pro meritis capitur, nec tangitur ira.
Que cum dicit, utrum aliquem cultum Deo putat esse tribuendum, an euertit omnem religionem? Si enim Deus nichil cuiquam boni tribuit, si colentis obsequio nullam gratiam refert, quid tam uanum, tam stultum, quam templa edificare, sacrificia facere, dona conferre, rem familiarem minuere, ut nichil assequamur?  Atenim naturam excellentem honorari oportet. Quis honos deberi potest nichil curanti et ingrato? An aliqua ratione obstricti esse possumus ei, qui nichil habeat commune nobiscum? »Deus, inquit Cicero, si talis est, ut nulla gratia, nulla hominum caritate teneatur, ualeat. Quid enim dicam, propitius sit? esse enim propitius potest nemini.« Quid contemptius dici potuit in Deum? ualeat, inquit; id est, abeat et recedat, quando prodesse nulli potest. Quod si negotium  [10Kb] Deus nec habet, nec exhibet, cur non ergo delinquamus, quoties hominum conscientiam fallere licebit, ac leges publicas circumscribere? Ubicumque nobis latendi occasio arriserit, consulamus rei, auferamus aliena, uel sine cruore, uel etiam cum sanguine si preter leges nichil est amplius quod colendum sit.

Hec dum sentit Epicurus, religionem funditus delet; qua sublata, confusio ac perturbatio uite sequetur. Quod si religio tolli non potest, ut et sapientiam, qua distamus a belluis, et iustitiam retineamus, qua communis uita sit tutior; quomodo Religio ipsa sine metu teneri aut custodiri potest? Quod enim non metuitur, contemnitur: quod contemnitur, utique non colitur. Ita fit, ut religio, et maiestas, et honor metu constet: metus autem non est, ubi nullus  irascitur. Siue igitur gratiam Deo, siue iram, siue utrumque detraxeris, religionem tolli necesse est, sine qua uita hominum stultitia, scelere, immanitate completur. Multum enim refrenat homines conscientia, si credamus nos in conspectu Dei uiuere; si non tantum que gerimus, uideri desuper, sed etiam que cogitamus, aut loquimur, audiri a Deo putemus. Atenim prodest id credere, ut quidam putant, non ueritatis gratia, sed utilitatis; quoniam leges conscientiam punire non possunt, nisi aliquis desuper terror impendeat ad cohibenda peccata. Falsa est igitur omnis religio et diuinitas nulla est. Sed a uiris prudentibus uniuersa conficta sunt, quo rectius innocentiusque  uiuatur. Magna hec, et a materia quam proposuimus  aliena questio est: sed quia necessario incidit, debet quamuis breuiter attingi.



CAPUT IX. De prouidentia Dei, deque sententiis illi repugnantibus.

Cum sententie philosophorum prioris temporis de prouidentia consensissent, nec ulla esset dubitatio, quin mundus a Deo, et ratione esset instructus, et ratione regeretur: primus omnium Protagoras extitit temporibus Socratis, qui sibi diceret non liquere, utrum esset aliqua diuinitas, necne. Que disputatio eius adeo impia, et contra ueritatem et religionem iudicata est, ut et ipsum Athenienses expulerint suis finibus, et libros eius in concione, quibus hec continebantur, exusserint. De cuius sententia non est opus  disputare, quia nichil certi pronuntiauit. Post hec Socrates, et auditor eius Plato, et qui de schola Platonis, tanquam riuuli diuersas in partes profluxerunt; stoici et peripatetici, in eadem fuere sententia, qua priores.

Postea uero Epicurus Deum quidem esse dixit, quia necesse sit esse aliquid in mundo prestans, et eximium, et beatum; prouidentiam tamen nullam: itaque mundum ipsum nec ratione ulla, nec arte, nec fabrica instructum, sed naturam rerum quibusdam minutis seminibus et insecabilibus conglobatam. Quo quid repugnantius dici possit, non uideo. Etenim si est Deus, utique prouidens est, ut Deus; nec aliter ei  potest diuinitas attribui, nisi et preterita teneat, et  [35Kb] presentia sciat, et futura prospiciat. Cum igitur prouidentiam sustulit, etiam Deum negauit esse. Cum autem Deum esse professus est, et prouidentiam simul esse concessit. Alterum enim sine altero nec esse prorsus, nec intelligi potest. uerum iis postea temporibus, quibus iam philosophia defloruerat, extitit Melius quidam Diagoras, qui nullum esse omnino Deum diceret, ob eamque sententiam nominatus est item Cyreneus Theodorus: ambo quia nichil noui poterant reperire, omnibus iam dictis et inuentis, maluerunt uel contra ueritatem id negare, in quo priores uniuersi sine ambiguitate consenserant. Ii sunt, qui tot seculis, tot ingeniis assertam atque defensam prouidentiam calumniati sunt. Quid ergo? utrumne istos minutos et inertes philosophos ratione, an uero auctoritate prestantium uirorum refellemus? an potius  utroque? Sed properandum est, ne longius a materia diuagetur oratio.



CAPUT X.  De Mundi ortu et rerum natura, et Dei prouidentia.

Qui nolunt diuina prouidentia factum esse mundum, aut principiis inter se temere ceuntibus dicunt esse concretum, aut repente natura extitisse; naturam uero  habere in se uim gignendi et minuendi: sed eam nec sensum habere ullum, nec figuram, ut intelligamus, omnia quasi sua sponte esse generata, nullo artifice, nec auctore. Utrumque uanum et impossibile. Sed hoc euenit ignorantibus ueritatem, ut quiduis potius excogitent, quam id sentiant quod ratio deposcit. Primum minuta illa semina, quorum concursu fortuito totum coiisse mundum loquuntur, ubi aut unde sint, quero. Quis illa uidit unquam? quis sensit? quis audiuit? An solus Leucippus  oculos habuit? solus mentem? qui profecto solus omnium cecus et excors fuit, qui ea loqueretur,  [44Kb] que nec eger quisquam delirare, nec dormiens posset somniare.

Quatuor elementis constare omnia philosophi ueteres disserebant: ille noluit, ne alienis uestigiis uideretur insistere. Sed ipsorum elementorum alia uoluit esse primordia, que nec uideri possint, nec tangi, nec ulla corporis parte sentiri. Tam minuta sunt, inquit, ut nulla sit acies ferri tam subtilis, qua secari ac diuidi possint, unde illis nomen imposuit atomorum. Sed occurrebat ei, quod si una esset omnibus eademque natura, non possent res efficere diuersas, tanta uarietate, quantam uidemus inesse mundo. Dixit ergo, leuia esse, et aspera, et rotunda, et angulata, et hamata. Quanto melius fuerat tacere, quam in usus tam miserabiles, tam inanes, habere  linguam: et quidem uereor, ne non minus delirare uideatur, qui hec putet refellenda. Respondeamus tamen uelut aliquid dicenti. Si lenia sunt et rotunda, utique non possunt inuicem se apprehendere, ut aliquod corpus efficiant; ut si quis milium uelit in unam coagmentationem constringere, lenitudo ipsa granorum in massam coire non sinat. Si aspera et angulata sunt, et hamata, ut possint coherere; diuidua ergo et secabilia sunt: hamos enim necesse est et angulos eminere, ut possint amputari.

 Itaque quod amputari ac diuelli potest, et uideri poterit et teneri. »Hec, inquit, per inane irrequietis motibus uolitant, et huc, atque illuc feruntur, sicut pulueris minutias uidemus in sole, cum per fenestram radios ac lumen immiserit. Ex his arbores et herbe, et fruges omnes oriuntur: ex his animalia et aqua, ignis et uniuersa gignuntur, et rursus in eadem resoluuntur.« Ferri hoc potest, quam diu de rebus paruis agitur. Ex his etiam mundus ipse concretus est. Impleuit numerum perfecte insanie; nichil uidetur ulterius dici posse: sed inuenit tamen ille quod adderet. »Quoniam est omne, inquit, infinitum, nec potest quidquam uacare; necesse est ergo innumerabiles esse mundos.« Que tanta uis fuerat atomorum, ut moles tam inestimabiles ex tam  minutis conglobarentur? Ac primum requiro, que sit istorum seminum, uel ratio, uel origo. Si enim ex illis sunt omnia, ipsa igitur unde esse dicemus? que natura tantam copiam ad efficiendos innumerabiles mundos subministrabit? Sed concedamus, ut impune de mundis delirauerit: de hoc loquamur, in quo sumus, et quem uidemus. Ait, omnia ex indiuiduis corpusculis fieri.

Si hoc ita esset, nulla res unquam sui generis semine indigeret. Sine ouis alites nascerentur, ac oua  [5Kb] sine partu, item cetera uiuentia sine coitu: arbores, et que gignuntur e terra, propria semina non haberent, que nos quotidie tractamus, et serimus. Cur ex frumento seges nascitur, et rursus ex segete frumentum? Denique si atomorum coitio et conglobatio efficeret omnia, in ere uniuersa concrescerent; si quidem per inane atomi uolitant: cur sine terra, sine radicibus, sine humore, sine semine, non herba, non arbor, non fruges oriri augerique possunt? Unde apparet, nichil ex atomis fieri; quandoquidem unaqueque res habet propriam certamque naturam, suum semen, suam legem ab exordio datam. Denique Lucretius, quasi oblitus atomorum, quas asserebat, ut redargueret eos, qui dicunt ex nichilo fieri omnia, his argumentis usus est, que  contra ipsum ualerent. Sic enim dixit:

Nam si de nichilo fierent, ex omnibu rebus
Omne genus nasci posset nil semine egeret.
Item postea,

Nil igitur fieri de nilo posse fatendum est
Semine quando opus est rebus, quo queque create
Aeris in teneras possint proferrier auras.
Quis hunc putet habuisse cerebrum, cum hec diceret, nec uideret sibi esse contraria? Nihil enim per atomos fieri exinde apparet, quod semen cuiusque rei certum est; nisi forte et ignis, et aque naturam ex atomis esse credemus. Quid, quod durissimi rigoris materie, si ictu uehementiore collidantur, ignis excutitur? Num in ferro aut silice atomi latent? Quis inclusit? aut cur sua sponte non emicant; aut quomodo semina ignis in materia frigidissima permanere  potuerunt?

 Omitto silicem ac ferrum. Orbem uitreum plenum aque si tenueris in sole, de lumine, quod ab aqua refulget, ignis accenditur etiam in durissimo frigore. Num etiam in aqua ignem esse credendum est? atqui de sole ignis ne estate quidem accendi potest. Si cere inhalaueris, uel si uapor leuis aliquid attigerit, aut crustam marmoris, aut laminam, paulatim per minutissimos rores aqua concrescit. Item de halitu terre aut maris nebula existit: que aut dispersa humefacit quidquid texerit; aut collecta, in arduos montes in sublime uento rapta, stipatur in nubem, atque imbres maximos deiicit. Ubi ergo dicimus liquores natos esse? Num in uapore? Num in halitu? Num in uento? Atqui nichil potest consistere in eo, quod nec tangitur, nec uidetur. Quid ego de animalibus  loquar, in quorum corporibus nichil sine ratione, sine ordine, sine utilitate, sine specie figuratum uidemus; adeo ut solertissima, et diligentissima omnium partium membrorumque descriptio, casum ac fortunam repellat. Sed putemus artus et ossa et neruos et sanguinem de atomis posse concrescere. Quid sensus, cogitatio, memoria, mens, ingenium, quibus seminibus coagmentari possunt? minutissimis, inquit. Sunt ergo alia maiora. Quomodo igitur insecabilia?

Deinde, si ex inuisibilibus sunt, que non uidentur, consequens est, ut ex uisibilibus sint, que uidentur; cur igitur nemo uidet? Sed siue inuisibilia que sunt in homine consideret, siue tractabilia, que ueniunt sub aspectum, ratione utraque constare quis non uidet? Quomodo ergo sine ratione ceuntia possunt  aliquid efficere rationale? uidemus enim nichil  [4Kb] esse in omni mundo, quod non habeat in se maximam mirabilemque rationem. Que, quia supra hominis sensum et ingenium est, cui rectius, quam diuine prouidentie tribuenda est? An simulacrum hominis et statuam ratio et ars fingit; ipsum hominem de frustis temere concurrentibus fieri putabimus? Et quid simile ueritatis in ficto, cum summum et excellens artificium nichil aliud, nisi umbram et extrema corporis lineamenta possit imitari? Num potuit humana solertia dare operi suo aut motum aliquem, aut sensum? Omitto usum uidendi, audiendi, odorandi, ceterorumque membrorum, uel apparentium, uel latentium, mirabiles utilitates. Quis artifex potuit, aut cor hominis, aut uocem, aut ipsam fabricare sapientiam? Quisquamne igitur sanus existimat,  quod homo ratione et consilio facere non possit, id concursu atomorum passim coherentium perfici potuisse? uides in que deliramenta inciderint, dum nolunt effectionem curamque rerum Deo dare.

Concedamus tamen his, ut ex atomis fiant que terrena sunt: num etiam celestia? Deos aiunt incorruptos, eternos, beatos esse; solisque dant immunitatem, ne concursu atomorum concreti esse uideantur. Si enim dii quoque ex illis constitissent, dissipabiles fierent, seminibus aliquando resolutis, atque in naturam suam reuertentibus. Ergo si est aliquid, quod atomi non effecerint, cur non cetera eodem modo intelligamus? Sed, quero, antequam mundum primordia ista generarent, cur sibi dii habitaculum non edificauerint? uidelicet nisi atomi  coiissent, celumque fecissent, adhuc dii per medium inane penderent. Quo igitur consilio, qua ratione  de confuso aceruo se atomi congregauerunt, ut ex aliis inferius terra conglobaretur, celum desuper tenderetur, tanta siderum uarietate distinctum, ut nichil unquam excogitari possit ornatius? Tanta ergo qui uideat et talia, potest existimare nullo effecta esse consilio, nulla prouidentia, nulla ratione diuina; sed ex atomis subtilibus, exiguis concreta esse tanta miracula? Nonne prodigio simile est aut natum esse hominem, qui hec diceret, aut extitisse, qui crederet? ut Democritum, qui auditor eius fuit, uel Epicurum, in quem uanitas omnis de Leucippi fonte profluxit. At enim  natura mundus effectus est, que sensu et figura caret. Hoc uero multo est absurdius. Si natura mundum fecit, consilio et ratione fecerit, necesse est; is enim facit aliquid,  qui aut uoluntatem faciendi habet, aut scientiam. Si caret sensu ac figura, quomodo potest ab ea fieri, quod et sensum habeat et figuram? nisi forte quis arbitretur, animalium fabricam tam subtilem a non sentiente formari animarique potuisse; aut istam celi speciem, tam prouidenter ad utilitates uiuentium temperatam, nescio quo casu, sine conditore, sine artifice, subito extitisse.

»Si quid est, inquit Chrysippus, quod efficiat ea; que homo, licet ratione sit preditus, facere non possit, id profecto est maius, et fortius, et sapientius homine.« Homo autem non potest facere celestia; ergo illud, quod hec efficiet uel effecerit, superat hominem arte, consilio, prudentia, potestate. Quis igitur potest esse, nisi Deus? Natura uero,  quam ueluti matrem esse rerum putant, si mentem non habet, nichil efficiet unquam, nichil molietur. Ubi  [11Kb] enim non est cogitatio, nec motus est ullus, nec efficacia. Si autem consilio utitur ad incipiendum aliquid, ratione ad disponendum, arte ad efficiendum, uirtute ad consummandum, potestate ad regendum et continendum; cur natura potius quam Deus nominetur? Aut si concursus atomorum, uel carens mente natura, ea, que uidemus, effecit, quero cur facere celum potuerit, urbem aut domum non potuerit? cur montes marmoris fecerit, columnas et simulacra non fecerit? Atqui non debuerant atomi etiam ad hec efficienda concurrere; siquidem nullam positionem relinquunt, quam non experiantur. Nam de natura, que mentem non habeat, non est mirandum, quod hec facere oblita sit. Quid ergo est? Utique Deus, cum inchoaret hoc opus  mundi, quo nichil potest esse nec dispositius ad ordinem, nec aptius ad utilitatem, nec ornatius ad pulchritudinem, nec maius ad molem, que fieri ab homine non poterant, fecit ipse; in quibus etiam hominem ipsum, cui particulam de sua sapientia dedit; et instruxit eum ratione, quantum fragilitas terrena capiebat, ut ipse sibi efficeret, que ad usus suos essent necessaria.

 Si uero in huius mundi  republica nulla prouidentia est, que regat, nullus Deus, qui administret, nec omnino sensus ullus in hac rerum natura pollet; unde igitur mens humana tam solers, tam intelligens orta esse credetur? Si enim corpus hominis ex humo fictum est, unde homo nomen accepit; animus ergo qui sapit, qui rector est corporis, cui membra obsequuntur tanquam regi et imperatori, qui nec aspici, nec comprehendi potest, non potuit ad hominem nisi a sapiente natura peruenire. Sed sicut omne corpus mens et animus gubernat: ita et mundum Deus. Nec enim uerisimile est, ut minora et humilia regimen habeant, maiora et summa non habeant. Denique M. Cicero in Tusculanis, et in Consolatione: »Animorum  nulla  in terris origo inueniri potest. Nihil est enim, inquit, in animis mistum atque concretum, aut quod ex terra natum atque fictum esse uideatur; nichilne aut humidum quidem, aut flabile, aut igneum. His enim naturis nichil inest, quod uim memorie, mentis, cogitationis habeat, quod et preterita teneat, et futura preuideat, et complecti possit presentia, que sola diuina sunt. Nec enim inueniuntur unquam, unde ad  [4Kb] hominem uenire possint, nisi a Deo.« Exceptis igitur duobus tribusue calumniatoribus uanis, cum constet, diuina prouidentia mundum regi, sicut et factus est, nec sit quisquam, qui Diagore Theodorique sententiam, uel Leucippi inane commentum, uel Democriti Epicurique leuitatem preferre audeat auctoritati, uel illorum septem priorum, qui sunt appellati sapientes, uel Pythagore, uel Socratis, uel Platonis, ceterorumque philosophorum, qui esse Prouidentiam iudicauerunt; falsa igitur est et illa sententia, qua putant terroris ac metus gratia Religionem a sapientibus institutam, quo se homines imperiti a peccatis abstinerent.

Quod si uerum sit, ergo derisi ab antiquis sapientibus sumus. Quod si fallendi nostri, atque adeo totius  generis humani causa commenti sunt Religionem; sapientes igitur non fuerunt, quia in sapientem non cadit mendacium. Sed fuerint sapientes; que tanta felicitas mentiendi, ut non tantummodo indoctos, sed Platonem quoque ac Socratem fallerent, et Pythagoram, Zenonem, Aristotelem, maximarum sectarum principes, tam facile deluderent? Est igitur diuina prouidentia, ut senserunt ii homines, quos nominaui; cuius ui ac potestate omnia, que uidemus et facta sunt, et reguntur. Nec enim tanta rerum magnitudo, tanta dispositio, tanta in seruandis ordinibus temporibusque constantia, aut olim potuit sine prouido artifice oriri, aut constare tot seculis sine incola potenti, aut in perpetuum gubernari  sine perito ac sentiente rectore: quod ratio ipsa  declarat. Quidquid est enim, quod habet rationem, ratione sit ortum necesse est. Ratio autem sentientis sapientisque nature est: sapiens uero sentiensque natura nichil aliud potest esse, quam Deus. Mundus autem, quoniam rationem habet, qua et regitur, et constat; ergo a Deo factus est. Quod si est conditor rectorque mundi Deus, recte igitur ac uere Religio constituta est; auctori enim rerum parentique communi honos ueneratioque debetur.



CAPUT XI. De Deo, eoque uno, cuiusque prouidentia mundus regatur et constat.

Quoniam constitit de prouidentia, sequitur ut doceamus, utrumne multorum esse credenda sit, an  potius unius. Satis  ostendimus in nostris Institutionibus, deos multos esse non posse; quod diuina uis ac potestas si distribuatur in plures, diminui eam necesse sit: quod autem minuitur, utique et mortale est; si uero mortalis non est, nec minui, nec diuidi potest. Deus igitur unus est, in quo uis et potestas consummata, nec minui potest, nec augeri. Si autem sunt multi, dum habent singuli potestatis aliquid ac numinis, summa ipsa decrescit: nec poterunt singuli habere totum, quod est commune cum pluribus: unicuique tantum deerit, quantum ceteri possidebunt. Non possunt igitur in hoc mundo multi esse rectores: nec in una domo multi domini, nec in naui una multi gubernatores, nec in armento aut  grege duces multi, nec in uno examine multi reges.  [90Kb] Sed nec in celo quidem multi soles esse potuerunt, sicut nec anime plures in uno corpore: adeo in unitate natura uniuersa consentit. Quod si mundum

Spiritus intus alit totamque infusa per artus
Mens agitat molem, et magno se corpore miscet,
apparet testimonio pete, unum esse mundi habitatorem Deum; siquidem corpus omne nisi ab una mente incoli regique non potest. Omnem igitur diuinam potestatem necesse est in uno esse, cuius nutu et imperio regantur omnia; et ideo tantus est, ut ab homine non possit, aut uerbis enarrari, aut sensibus estimari.

Unde igitur ad homines opinio multorum deorum persuasione peruenit? Nimirum ii omnes, qui coluntur ut dii, homines fuerunt, et iidem primi, ac maximi  reges: sed eos, aut ob uirtutem, qua profuerant hominum generi, diuinis honoribus affectos esse post mortem; aut ob beneficia et inuenta, quibus humanam uitam excoluerant, immortalem memoriam consecutos, quis ignorat? nec tantum mares, sed et feminas. Quod cum uetustissimi Grecie scriptores, quos illi nuncupant, tum etiam Romani, Grecos secuti et imitati, docent; quorum precipue Euhemerus, ac noster Ennius, qui eorum omnium  natales, coniugia, progenies, imperia, res gestas, obitus, sepulcra demonstrant. Et secutus eos Tullius tertio de Natura deorum libro dissoluit publicas religiones: sed tamen ueram, quam ignorabat, nec ipse, nec alius quisquam potuit inducere. Adeo et ipse testatus est, falsum quidem apparere, ueritatem tamen latere. Utinam  tam facile uera inuenire possem, quam falsa conuincere! Quod quidem non dissimulanter, ut Academicus, sed uere atque ex animi sententia proclamauit: quia ueritas humanis sensibus erui nunquam potest, quod assequi ualuit humana prouidentia, id assecutus est, ut falsa detegeret. Quidquid enim fictum et commentitium, quia nulla ratione subnixum est, facile dissoluitur. Unus est igitur princeps, et origo rerum Deus, sicut Plato  in Timeo et sensit et docuit; cuius maiestatem tantam esse declarat, ut nec mente comprehendi, nec lingua exprimi possit.

Idem testatur Hermes, quem Cicero ait in numero deorum apud Aegyptios haberi, eum scilicet, qui ob uirtutem multarumque artium scientiam Trismegistus nominatus, et erat non modo Platone, uerum etiam Pythagora septemque illis sapientibus longe antiquior. Apud Xenophontem Socrates disputans  [83Kb] ait, »formam Dei non oportere conquiri;« et Plato in Legum libris: »Quid omnino sit Deus, non esse querendum: quia nec inueniri possit, nec enarrari.;« Pythagoras quoque unum Deum confitetur dicens, incorporalem esse mentem, que per omnem rerum naturam diffusa et intenta, uitalem sensum cunctis animantibus tribuat. Antisthenes autem in Physico unum esse naturalem Deum dixit, quamuis gentes et urbes suos habeant populares. Eadem fere et Aristoteles cum suis peripateticis, et Zeno cum suis stoicis. Longum est enim singulorum sententias exequi, qui licet diuersis nominibus sint abusi, ad unam tamen potestatem, que mundum regeret, concurrerunt. Sed tamen summum Deum, cum et philosophi, et pete, et ipsi denique qui deos colunt, sepe fateantur; de cultu tamen et honoribus eius  nemo unquam requisiuit nemo disseruit; ea scilicet persuasione, qua semper beneficum incorruptumque credentes, nec irasci eum cuiquam, nec ullo cultu indigere arbitrantur. Adeo religio esse non potest, ubi metus nullus est.



 CAPUT XII. De religione et Dei timore.

Nunc quoniam respondimus impie quorumdam detestabilique prudentie, uel potius amentie, redeamus ad propositum. Diximus, religione sublata, nec sapientiam teneri posse, nec iustitiam; quia sapientia diuinitatis intellectus est, quo differimus a belluis: in homine solo reperiri iustitiam, qua nisi cupiditates nostras Deus, qui falli non potest, cercuerit, scelerate impieque uiuemus. Spectari ergo actus nostros a Deo, non modo ad utilitatem communis uite attinet, sed etiam ad ueritatem; quia religione iustitiaque detracta, uel ad stultitiam pecudum amissa ratione deuoluimur, uel ad bestiarum immanitatem: imo uero amplius; siquidem bestie  sui generis animalibus parcunt. Quid erit homine truculentius, quid immitius, si dempto metu superiore, uim legum aut fallere potuerit, aut contemnere? Timor igitur Dei solus est, qui custodit hominum inter se societatem, per quem uita ipsa sustinetur,  [9Kb] munitur, gubernatur. Is autem timor auferetur, si fuerit homini persuasum, quod ire sit expers Deus; quem moueri et indignari, cum iniusta fiunt, non modo communis utilitas, sed etiam ratio ipsa nobis et ueritas persuadet. Rursus nobis ad superiora redeundum est, ut quia docuimus a Deo factum esse mundum, doceamus quare sit effectus.



CAPUT XIII De mundi et temporum commodo et usu.

Si consideret aliquis uniuersam mundi administrationem, intelliget profecto, quam uera sit sententia Stoicorum, qui aiunt nostra causa mundum esse constructum. Omnia enim, quibus constat, queque generat ex se mundus, ad utilitatem hominis  accommodata sunt. Homo utitur igni ad usum calefaciendi et luminis, et molliendorum ciborum, ferrique fabricandi: utitur fontibus ad potum et ad lauacra; fluminibus ad agros irrigandos terminandasque regiones: utitur terra ad percipiendam frugum uarietatem; collibus ad conserenda uineta; montibus ad usum arborum atque lignorum; planis ad segetem; utitur  mari, non solum ad commercia et copias ex longinquis regionibus ferendas, uerum etiam ad ubertatem omnis generis piscium. Quod si his elementis utitur, quibus est proximus, non est dubium, quin et celo, quoniam et celestium rerum officia ad fertilitatem terre, ex qua uiuimus, temperata sunt. Sol irrequietis cursibus et spatiis inequalibus orbes annuos conficit, et aut oriens diem promit ad laborem, aut occidens noctem superducit ad requiem: et tum abscessu longius ad meridiem, tum accessu propius ad septentrionem, hyemis et estatis uicissitudines facit, ut et hybernis humoribus ac pruinis in ubertatem terra pinguescat, et estiuis caloribus, uel herbide fruges maturitate durentur, uel que sunt in humidis, incocta et feruefacta mitescant.  Luna quoque nocturni temporis gubernatrix, et amissi ac recepti luminis uicibus menstrua spatia moderatur, et cecas tenebris horrentibus noctes fulgore sue claritatis illustrat; ut estiua itinera, et expeditiones, et opera sine labore ac molestia confici possint. Siquidem:

Nocte leues stipule melius, nocte arida prata
Tondentur.

 [39Kb] Astra etiam cetera, uel ortu, uel occasu suo, certis stationibus opportunitates temporum subministrant. Sed et nauigiis, quominus errabundo cursu per immensum uagentur, regimen prebent, cum ea rite gubernator obseruans, ad portum destinati littoris peruehatur. uentorum spiritu attrahuntur nubes, ut sata imbribus irrigentur, ut uites fetibus, arbusta pomis exuberent. Et hec per orbem uicibus exhibentur, ne desit aliquando, quo uita hominum sustineatur. At enim ceteras animantes eadem terra nutrit, et eiusdem fetu etiam muta pascuntur. Num etiam mutorum causa Deus laborauit? Minime, quia sunt rationis expertia. Sed intelligimus, et ipsa eodem modo in usum hominis a Deo facta, partim ad cibos, partim ad uestitum, partim ad operis  auxilia; ut clarum sit, diuinam prouidentiam rerum  et copiarum abundantia hominum uitam instruere atque ornare uoluisse, ob eamque causam, et erem uolucribus, et mare piscibus, et terram quadrupedibus impleuit. Sed Academici contra Stoicos disserentes solent querere, cur, si Deus omnia hominum causa fecerit, etiam multa contraria, et inimica, et pestifera nobis reperiantur, tam in mari, quam in terra. Quod Stoici ueritatem non respicientes ineptissime repulerunt. Aiunt enim, multa esse in gignentibus, et in numero animalium, quorum adhuc lateat utilitas: sed eam processu temporum inueniri; sicut iam plura prioribus seculis incognita necessitas et usus inuenerit. Que tandem utilitas potest in muribus, in blattis, in serpentibus reperiri, que homini molesta et perniciosa sunt? An medicina in  his aliqua latet? Que si est, inuenietur aliquando,  [6Kb] nempe aduersus mala, cum id illi querantur esse omnino malum. uiperam ferunt exustam in cineremque dilapsam, mederi eiusdem bestie morsui. Quanto melius fuerat eam prorsus non esse, quam remedium contra se ab ea ipsa desiderari?

Breuius igitur, ac uerius respondere potuerunt in hunc modum. Deus cum formasset hominem ueluti simulacrum suum, quod erat diuini opificii summum, inspirauit ei sapientiam soli, ut omnia imperio ac ditioni sue subiugaret omnibusque mundi commodis uteretur. Proposuit tamen ei et bona et mala; quia sapientiam dedit; cuius omnis ratio in discernendis malis ac bonis sita est. Non potest enim quisquam eligere meliora et scire quid bonum sit, nisi sciat simul reiicere ac uitare que mala sunt. Inuicem sibi alterutra connexa sunt; ut sublato alterutro, utrumque  tolli sit necesse. Propositis igitur bonis malisque, tum demum opus suum peragit sapientia; et quidem bonum appetit ad utilitatem, malum reiicit ad salutem. Ergo sicut bona innumerabilia data sunt homini, quibus frui posset; sic etiam mala, que caueret.  Nam si malum nullum sit, nullum periculum, nichil denique, quod ledere hominem possit, tollitur omnis materia sapientie, nec erit homini necessaria. Positis enim tantummodo in conspectu bonis, quid opus est cogitatione, intellectu, scientia, ratione? cum quocumque porrexerit manum, id nature aptum et accommodatum sit: ut si quis uelit apparatissimam cenam infantibus, qui nondum sapiant, apponere, utique id appetent singuli, quo unumquemque aut impetus, aut fames, aut etiam casus attraxerit, et quidquid sumpserint, id illis erit uitale ac salubre. Quid igitur nocebit, eos sicuti sunt, permanere et semper infantes ac nescios esse rerum? Si autem admisceas uel amara, uel inutilia, uel etiam uenenata, decipiuntur utique per ignorantiam boni ac mali, nisi accedat his sapientia, per quam habeant malorum  reiectionem bonorumque delectum.

uides ergo, magis propter mala opus nobis esse sapientia: que nisi fuissent proposita, rationale animal non essemus. Quod si hec ratio uera est, quam  [6Kb] stoici nullo modo uidere potuerunt, dissoluitur etiam argumentum illud Epicuri. Deus, inquit, aut uult tollere mala et non potest; aut potest et non uult; aut neque uult, neque potest; aut et uult et potest. Si uult et non potest, imbecillis est; quod in Deum non cadit. Si potest et non uult, inuidus; quod eque alienum a Deo. Si neque uult, neque potest, et inuidus et imbecillis est; ideoque neque Deus. Si uult et potest, quod solum Deo conuenit, unde ergo sunt mala? aut cur illa non tollit? Scio plerosque philosophorum, qui prouidentiam defendunt, hoc argumento perturbari solere et inuitos pene adigi, ut Deum nichil curare fateantur, quod maxime querit Epicurus. Sed nos ratione perspecta, formidolosum hoc argumentum facile dissoluimus. Deus enim potest quidquid  uelit, et imbecillitas, uel inuidia in Deo nulla est; potest igitur mala tollere: sed non uult; nec ideo tamen inuidus est. Idcirco enim non tollit, quia sapientiam  simul tribuit, et plus est boni ac iucunditatis in sapientia, quam in malis molestie. Sapientia enim facit, ut etiam Deum cognoscamus et per eam cognitionem immortalitatem assequamur; quod est summum bonum. Itaque nisi prius malum agnouerimus, nec bonum poterimus agnoscere. Sed hoc non uidit Epicurus, nec alius quisquam; si tollantur mala, tolli pariter sapientiam, nec ulla in homine uirtutis remanere uestigia, cuius ratio in sustinenda et superanda malorum acerbitate consistit. Itaque propter exiguum compendium sublatorum malorum maximo et uero et proprio nobis bono careremus.  Constat igitur omnia propter hominem proposita, tam mala, quam etiam bona.



 CAPUT XIu. Cur Deus fecerit hominem.

Sequitur ut ostendam cur fecerit hominem ipsum Deus. Sicut mundum propter hominem machinatus est, ita ipsum propter se, tamquam diuini templi antistitem, spectatorem operum rerumque celestium. Solus est enim, qui sentiens, capaxque rationis, intelligere possit Deum, qui opera eius admirari, uirtutem potestatemque perspicere; idcirco enim consilio, mente, prudentia instructus est. Ideo solus preter ceteras animantes recto corpore ac statu factus est, ut ad contemplationem parentis sui excitatus esse uideatur. Ideo sermonem solus accepit, ac linguam cogitationis  interpretem, ut enarrare maiestatem domini sui possit. Postremo idcirco ei cuncta subiecta sunt, ut factori atque artifici Deo esset ipse subiectus. Si ergo Deus hominem suum uoluit esse cultorem, ideoque illi tantum honoris attribuit, ut rerum omnium dominaretur; utique iustissimum est et eum qui tanta prestiterit, amare et hominem, qui sit nobiscum diuini iuris societate coniunctus. Nec enim fas est cultorem Dei a Dei cultore uiolari. Unde intelligitur religionis ac iustitie causa esse hominem figuratum. Cuius rei testis est Marcus Tullius in libris de Legibus, ita dicens: »Sed omnium, que in doctorum hominum disputatione uersantur, nichil est profecto prestabilius, quam plane intelligi, nos ad iustitiam esse natos.« Quod si est uerissimum, Deus ergo uult omnes homines  esse iustos, id est, Deum et hominem caros habere: Deum scilicet honorare tamquam patrem,  [3Kb] hominem diligere uelut fratrem; in his enim duobus tota iustitia consistit. Qui ergo aut Deum non agnoscit, aut homini nocet, iniuste et contra naturam suam uiuit, et hoc modo rumpit institutum legemque diuinam.



CAPUT Xu. Unde ad hominem peccata peruenerint.

Hic fortasse querat aliquis, unde ad hominem peccata peruenerint, aut que prauitas diuini instituti regulam ad peiora detorserit, ut cum sit ad iustitiam genitus, opera tamen efficiat iniusta. Iam superius explanaui, simul Deum proposuisse bonum ac malum; et bonum quidem diligere, malum autem, quod huic repugnat, odisse: sed ideo malum permisisse, ut et bonum emicaret, quod alterum sine altero  intelligimus constare non posse: denique ipsum mundum ex duobus elementis repugnantibus et inuicem copulatis esse concretum, igneo et humido, nec potuisse lucem fieri, nisi et tenebre fuissent; quia nec superum potest esse sine infero, nec oriens sine occidente, nec calidum sine frigido, nec molle sine duro. Sic et nos ex duobus eque repugnantibus compacti sumus, anima et corpore: quorum alterum celo ascribitur, quia tenue est et intractabile; alterum terre, quia comprehensibile est: alterum solidum et eternum est, alterum fragile atque mortale. Ergo alteri bonum adheret, alteri malum: alteri lux, uita, iustitia; alteri tenebre, mors, iniustitia. Hinc extitit in hominibus nature sue deprauatio; ut esset necesse constitui legem, qua possent et uitia prohiberi,  et uirtutis officia imperari. Cum igitur sint in rebus humanis bona et mala, quorum rationem declaraui, necesse est in utramque partem moueri Deum, et ad gratiam, cum iusta fieri uidet; et ad iram, cum cernit iniusta.

Sed occurrit nobis Epicurus, ac dicit: »Si est in  Deo letitie affectus ad gratiam, et odii ad iram, necesse est habeat, et timorem, et libidinem, et cupiditatem, ceterosque affectus, qui sunt imbecillitatis humane.« Non est necesse ut timeat, qui irascitur; aut mereat, qui gaudet: denique iracundi, minus timidi sunt; et natura leti, minus merent. Quid opus est de humanis affectibus dicere, quibus fragilitas nostra succumbit? Consideremus diuinam necessitatem; nolo enim naturam dicere, quia Deus noster nunquam creditur natus. Timoris affectus habet in homine materiam, in Deo non habet. Homo, quia multis casibus periculisque subiectus est, metuit, ne qua uis maior existat, que illum uerberet, spoliet, laceret, affligat, interimat. Deus autem, in quem nec egestas, nec iniuria, nec dolor, nec mors  cadit, timere nullo pacto potest; quia nichil est, quod ei uim possit inferre. Item libidinis ratio et causa in homine manifesta est. Nam quia fragilis et mortalis effectus est, necesse fuit alterum sexum diuersumque constitui, cuius permistione soboles effici posset ad continuandam generis perpetuitatem. Hec autem libido in Deo locum non habet; quia et fragilitas et interitus ab eo alienus est, nec ulla est apud eum femina, cuius possit copulatione gaudere, nec successione indiget, qui semper futurus est. Eadem de inuidia et cupiditate dici possunt; que certis manifestisque de causis in hominem cadunt, in Deum nullo modo. At uero, et gratia, et ira, et miseratio habent in Deo materiam; recteque illis utitur summa illa et singularis potestas ad rerum conseruationem.



 CAPUT XuI. De Deo eiusque ira et affectibus.

Queret quispiam, que sit ista materia? Primum accidentibus malis afflicti homines ad Deum plerumque confugiunt, mitigant, obsecrant, credentes eum  [7Kb] posse ab his iniurias propulsare. Habet igitur causam miserandi; nec enim tam immitis est hominumque contemptor, ut auxilium laborantibus deneget. Item plurimi, quibus persuasum est Deo placere iustitiam, eumque qui sit dominus ac parens omnium, uenerantur, et precibus assiduis ac frequentibus uotis, dona et sacrificia offerunt, nomen eius laudibus prosequuntur, iustis ac bonis operibus demereri eum laborantes. Ergo est, propter quod Deus et possit, et debeat gratificari. Nam si nichil est tam conueniens Deo, quam beneficentia, nichil autem tam alienum, quam ut sit ingratus: necesse est ut officiis optimorum sancteque uiuentium prestet aliquid, ac uicem reddat, ne subeat ingrati culpam, que est etiam homini criminosa. Contra autem sunt alii facinorosi et nefarii,  qui libidinibus omnia polluant, cedibus uexent, fraudent, rapiant, periurent; nec consanguineis, nec parentibus parcant; leges et ipsum etiam Deum negligant.

Habet igitur ira in Deo materiam. Non est enim fas eum, cum talia fieri uideat, non moueri, et insurgere ad ultionem sceleratorum, et pestiferos nocentesque delere, ut bonis omnibus consulat: adeo et in ipsa ira inest et gratificatio. Inania ergo et falsa reperiuntur argumenta, uel eorum, qui, cum irasci Deum nolunt, gratificari uolunt, quia ne hoc quidem fieri sine ira potest; uel eorum, qui nullum animi motum esse in Deo putant. Et quia sunt aliqui affectus,  qui non cadunt in Deum, ut libido, timor, auaritia, meror, inuidia, omni prorsus affectu eum uacare dixerunt. His enim uacat, quia uitiorum affectus sunt: eos autem, qui sunt uirtutis, id est, ira in malos, caritas in bonos, miseratio in afflictos, quoniam diuina potestate sunt digna, proprios, et iustos, et ueros habet. Que profecto nisi habeat, humana uita turbabitur; atque ad tantam confusionem deueniet status rerum, ut contemptis superatisque legibus, sola regnet audacia, ut nemo denique tutus esse possit, nisi qui uiribus preualeat. Ita quasi communi latrocinio terra omnis depopulabitur. Nunc uero quoniam et mali penam, et boni gratiam, et afflicti opem sperant; et uirtutibus locus est, et scelera rariora sunt. Atenim plerumque et scelerati feliciores  sunt, et boni miseriores, et iusti ab iniustis impune uexantur. Considerabimus postea, cur ista fiant. Interim de ira explicemus, an sit aliqua in Deo; utrum nichil curet omnino, nec moueatur ad ea que impie geruntur.



CAPUT XuII. De Deo, cura et ira.

Deus, inquit Epicurus, nichil curat; nullam igitur habet potestatem. Curare enim necesse est eum, qui habet potestatem; uel si habet, et non utitur, que tanta causa est, ut ei, non dicam nostrum genus,  [6Kb] sed etiam mundus ipse sit uilis? Ideo, inquit, incorruptus est ac beatus, quia semper quietus. Cui ergo administratio tantarum rerum cessit, si hec a Deo negligantur, que uidemus ratione summa gubernari? aut quietus esse quomodo potest, qui uiuit et sentit? Nam quies aut somni res est, aut mortis. Sed nec somnus habet quietem. Nam cum soporati sumus, corpus quidem quiescit, animus tamen irrequietus agitatur: imagines sibi, quas cernat effingit, ut naturalem suum motum exerceat uarietate uisorum; auocatque se a falsis, dum membra saturentur, ac uigorem capiant de quiete. Quies igitur sempiterna solius mortis est. Si autem mors Deum non attingit, Deus igitur nunquam quietus est. Dei uero actio que potest esse, nisi mundi administratio? Si uero mundi  curam gerit, curat igitur hominum uitam Deus, ac singulorum actus animaduertit, eosque sapientes ac bonos esse desiderat. Hec est uoluntas Dei, hec diuina lex; quam qui sequitur, qui obseruat, Deo carus est. Necesse est igitur, ut ira moueatur aduersus eum, qui hanc eternam diuinamque legem, aut uiolauerit, aut spreuerit. Si nocet, inquit, alicui Deus, iam bonus non est. Non exiguo falluntur errore, qui censuram  siue humanam, siue diuinam, acerbitatis et malitie nomine infamant, putantes nocentem dici oportere, qui nocentes afficit pena. Quod si est, nocentes igitur leges habemus, que peccantibus supplicia sanxerunt; nocentes iudices, qui scelere conuictos pena capitis afficiunt. Quod si et lex iusta est, que et nocenti tribuit quod meretur, et iudex integer ac bonus dicitur, cum male facta uindicat , ergo et Deus, cum malis obest, nocens non est; ipse autem est nocens, qui aut innocenti nocet, aut nocenti parcit, ut pluribus noceat.

Libet querere ab iis, qui Deum faciunt immobilem, si quis habeat rem, domum, familiam, seruique eius contemnentes patientiam domini, omnia inuaserint,  ipsi bonis eius fruantur, ipsos familia eius honoret, dominus autem contemnatur ab omnibus, derideatur, relinquatur: utrumne sapiens esse possit, qui contumelias non uindicet, suisque rebus eos perfrui patiatur, in quos habeat potestatem? Que tanta in quoquam potest patientia reperiri? si tamen patientia nominanda est, et non stupor quidam insensibilis. Sed facile est ferre contemptum. Quid si fiant illa,  [64Kb] que a Cicerone dicuntur? »Etenim quero, si quis paterfamilias liberis suis a seruo interfectis, uxore occisa, incensa domo, supplicium de seruo non quam acerrimum sumpserit; utrum is clemens ac misericors, an inhumanus et crudelissimus esse uideatur?« Quod si eiusmodi facinoribus ignoscere crudelitatis est potius quam pietatis; non est ergo uirtutis in Deo, ad ea, que iniuste fiunt, non commoueri. Nam mundus tanquam Dei domus est, et homines tanquam serui: quibus si ludibrio sit nomen eius, qualis aut quanta patientia est, ut honoribus suis cedat, praua et iniqua fieri uideat, et non indignetur, quod proprium et naturale est ei, cui peccata non placeant? Irasci ergo rationis est; auferuntur enim delicta, et refrenatur licentia, quod utique iuste sapienterque  fit.

Sed Stoici non uiderunt esse discrimen recti et praui; esse iram iustam et iniustam: et quia medelam rei non inueniebant, uoluerunt eam penitus excidere. Peripatetici uero non excidendam, sed temperandam esse dixerunt: quibus in sexto libro Institutionum satis respondimus. Nescisse autem philosophos, que ratio esset ire, apparet ex definitionibus eorum, quas Seneca enumerauit in libris, quos de  Ira composuit. »Ira est, inquit, cupiditas ulciscende iniurie. Alii, ut ait Posidonius, cupiditas puniendi eius, a quo te inique putes lesum.« Quidam ita definierunt: »Ira est incitatio animi ad nocendum ei qui, aut nocuit, aut nocere uoluit.« Aristotelis definitio non multum a nostra abest. Ait enim iram esse cupiditatem doloris rependendi. Hec est ira, de qua superius diximus, iniusta; que etiam mutis inest: in homine uero cohibenda est, ne ad aliquod maximum malum prosiliat per furorem. Hec in Deo esse non potest, quia illesibilis est; in homine autem, quia fragilis est, inuenitur. Inurit enim lesio dolorem; et dolor facit ultionis cupiditatem. Ubi est ergo illa ira iusta aduersus delinquentes? que utique non est cupiditas ultionis, quia non precedit iniuria. Non dico  de iis qui aduersus leges peccant, quibus etsi iudex sine crimine irasci postest, fingamus tamen, eum sedato animo esse debere, cum subiicit pene nocentem, quia legum sit minister, non animi, aut potestatis sue; sic enim uolunt, qui iram conantur euellere. Sed de iis potissimum dico, qui sunt nostre potestatis, ut serui, liberi, coniuges et discipuli: quos cum delinquere uidemus, incitamur ad cercendum.

Necesse est enim bono ac iusto displicere, que  [5Kb] praua sunt; et cui malum displicet, moueri, cum id fieri uidet. Ergo surgimus ad uindictam; non quia lesi sumus, sed ut disciplina seruetur, mores corrigantur, licentia comprimatur. Hec est ira iusta, que sicut in homine necessaria est ad prauitatis correctionem, sic utique in Deo, a quo ad hominem peruenit exemplum. Nam sicuti nos potestati nostre subiectos cercere debemus, ita etiam peccata uniuersorum Deus cercere debet. Quod ut faciat, irascatur necesse est; quia naturale est bono ad alterius peccatum moueri et incitari. Ergo definire debuerunt: Ira est motus animi ad cercenda peccata insurgentis. Nam definitio Ciceronis »Ira est libido ulciscendi,« non multum a superioribus distat. Ira autem, quam possumus uel furorem, uel iracundiam nominare,  hec ne in homine quidem debet esse, quia tota uitiosa est. Ira uero, que ad correctionem uitiorum pertinet, nec homini adimi debet, nec Deo potest, quia et utilis est rebus humanis, et necessaria.



CAPUT XuIII. De peccatis uindicandis, sine ira fieri non posse.

Quid opus est, inquiunt, ira, cum sine hoc affectu peccata corrigi possint? Atqui nullus est, qui peccantem possit uidere tranquille: possit fortasse, qui legibus presidet, quia facinus non sub oculis eius admittitur, sed defertur aliunde tanquam dubium, nec  unquam potest esse scelus tam clarum, ut defensioni locus non sit; et ideo potest iudex non moueri aduersus eum, qui potest innocens inueniri. Cumque detectum facinus in lucem uenerit, iam non sua, sed legum sententia utitur. Potest concedi, ut sine ira faciat, quod facit; habet enim quod sequatur. Nos certe, cum domi peccatur a nostris, siue id cernimus, siue sentimus, indignari necesse est; ipse enim peccati aspectus indignus est. Nam qui non mouetur omnino, aut probat delicta, quod est turpius et iniustius, aut molestiam castigandi fugit, quam sedatus animus et quieta mens aspernatur ac renuit, nisi stimulauerit ira et incitauerit. Qui autem cum moueatur, tamen intempestiua lenitate, uel sepius quam necesse est, uel etiam semper ignoscit, is plane et illorum  uitam perdit, quorum audaciam nutrit ad facinora maiora, et sibi ipsi eternam molestiarum materiam subministrat. uitiosa est ergo in peccatis ire sue cohibitio.

Laudatur Archytas Tarentinus, qui cum in agro corrupta esse omnia comperisset, uillici sui culpam redarguens, Miserum te, inquit, quem iam uerberibus necassem, nisi iratus essem. Unicum hoc exemplum temperantie putant: sed auctoritate ducti non uident quam inepta et locutus fuerit, et fecerit. Nam si  nemo prudens punit, quia peccatum est, sed ne peccetur, apparet quam malum uir sapiens  [18Kb] proposuerit exemplum. Si enim senserint serui dominum suum seuire cum non irascitur, tum parcere cum irascitur, non peccabunt utique leuiter, ne uerberentur; sed quantum poterunt grauissime, ut stomachum eius incitent atque impune discedant. Ego uero laudarem, si cum fuisset iratus, dedisset ire sue spatium, ut residente per interuallum temporis animi tumore, haberet modum castigatio. Non ergo propter ire magnitudinem donanda erat pena, sed differenda, ne aut peccanti maiorem iusto dolorem inureret, aut castiganti furorem. Nunc uero que tandem equitas, aut que sapientia est, ut aliquis ob exiguum delictum puniatur, ob maximum non puniatur? quod si naturam rerum causasque didicisset, nunquam tam importunam continentiam profiteretur, ut nequam seruus iratum sibi fuisse dominum gratularetur. Nam  sicut corpus humanum Deus multis et uariis sensibus ad usum uite necessariis instruxit, sic et animo uarios attribuit affectus, quibus uite ratio constaret,  ut libidinem prodende sobolis gratia dedit, sic iram cohibendorum causa delictorum.

uerum ii qui nesciunt fines bonorum ac malorum, sicut libidine utuntur ad corruptelas et ad uoluptates, sic ira et affectu ad nocendum, dum iis quos odio habent irascuntur. Ergo etiam non peccantibus irascuntur, etiam paribus aut etiam superioribus. Hinc quotidie ad immania facinora prosilitur: hinc tragedie sepe nascuntur. Esset igitur laudandus Archytas, si, cum alicui ciui et pari facienti sibi iniuriam fuisset iratus, repressisset se tamen et patientia furoris impetum mitigasset. Hec sui cohibitio gloriosa est, qua compescitur aliquod imminens magnum malum. Seruorum autem filiorumque peccata non cercere, peccatum est; euadent enim ad maius malum per impunitatem. Hic non cohibenda ira, sed etiam, si iacet,  excitanda est. Quod autem de homine dicimus, id etiam de Deo, qui hominem similem sui fecit. Omitto de figura Dei dicere, quia stoici negant habere ullam  [6Kb] formam Deum; et ingens alia materia nascetur, si eos coarguere uelimus: de animo tantum loquor. Si Deo subiacet cogitare, sapere, intelligere, prouidere, prestare, ex omnibus autem animalibus homo solus hec habet; ergo ad Dei similitudinem factus est: sed ideo procedit in uitium, quia de terrena fragilitate permistus, non potest id quod a Deo sumpsit, incorruptum purumque seruare, nisi ab eodem Deo iustitie preceptis imbuatur.



CAPUT XIX. De anima et corpore, deque Prouidentia.

Sed quoniam compactus est, ut diximus, e duobus, animo et corpore, in altero uirtutes, in altero uitia continentur, et impugnant se inuicem. Animi enim  bona, que sunt in continendis libidinibus, contraria sunt corpori; et corporis bona, que sunt in omni genere uoluptatum, inimica sunt animo. Sed si uirtus animi repugnauerit cupiditatibus, easque compresserit, erit uere Deo similis. Unde apparet animam hominis, que uirtutem diuinam capit, non esse mortalem. Sed discrimen illud est, quod cum uirtus habeat  amaritudinem, et sit dulcis illecebra uoluptatis, uincuntur plurimi, et abstrahuntur ad suauitatem. Ii uero, qui se corpori rebusque terrenis addixerunt, premuntur in terram, nec assequi possunt diuini muneris gratiam, quia se uitiorum labibus inquinauerunt. Qui autem Deum secuti, eique parentes, corporis desideria contempserint, et uirtutem preferentes uoluptatibus, innocentiam iustitiamque seruauerint: hos Deus ut sui similes recognoscit.

Cum igitur sanctissimam legem posuerit, uelitque uniuersos, innocentes ac beneficos esse; potestne non irasci, cum uidet contemni legem suam, abiici uirtututem, appeti uoluptatem? Quod si est mundi administrator, sicut esse debet, non utique contemnit id quod est in omni mundo uel maximum. Si est prouidus,  ut oportet Deum, consulit utique generi humano, quo sit uita nostra et copiosior, et melior, et tutior. Si est pater ac Deus uniuersorum, certe uirtutibus hominum delectatur, et uitiis commouetur; ergo et iustos diligit, et impios odit. Odio  opus non est; semel enim statuit bonis premium, et malis penam. Quod si aliquis iuste innocenterque uiuat, et idem Deum nec colat, nec curet omnino, ut Aristides,  [4Kb] ut Aristides et Timon, ceterique philosophorum, cedetne huic impune, quod cum legi Dei obtemperarit, ipsum tamen spreuerit? Est igitur aliquid, propter quod Deus possit irasci, tanquam fiducia integritatis aduersus eum rebellanti. Si huic potest irasci propter superbiam, cur non magis peccatori, qui legem cum ipso pariter latore contempserit? Iudex peccatis ueniam dare non potest, quia uoluntati seruit aliene. Deus autem potest, quia est legis sue ipse disceptator et iudex: quam cum poneret, non utique ademit sibi omnem potestatem, sed habet ignoscendi licentiam.



CAPUT XX. De peccatis et Dei misericordia.

Si potest ignoscere, potest igitur et irasci. Cur  ergo, inquiet aliquis, et qui peccant, sepe felices sunt, et qui pie uiuunt, sepe miseri? Quia fugitiui et abdicati libere uiuunt, et qui sub disciplina patris, aut domini sunt, strictius et frugalius. uirtus enim per mala et probatur, et constat; uitia per uoluptatem. Nec tamen ille qui peccat, sperare debet perpetuam impunitatem, quia nulla est perpetua felicitas:

   Sed scilicet ultima semper
Expectanda dies homini; dicique beatus
Aute obitum nemo supremaque funera debet.
 ut ait peta non insuauis. Exitus est, qui arguit felicitatem; et nemo iudicium Dei potest, nec uiuus effugere, nec mortuus. Habet enim potestatem, et uiuos precipitare de summo, et mortuos eternis afficere  cruciatibus. Imo, inquit, si irascitur Deus, statim  debuit uindicare, et pro merito quemque punire. Atenim si id faceret, nemo superesset. Nullus est enim, qui nichil peccet; et multa sunt, que ad peccandum irritent; etas, uinolentia, egestas, occasio, premium. Adeo subiecta est peccato fragilitas carnis, qua induti sumus, ut nisi huic necessitati Deus parceret, nimium fortasse pauci uiuerent: propter hanc causam patientissimus est, et iram suam continet. Nam quia perfecta est in eo uirtus, necesse est patientiam quoque eius esse perfectam, que et ipsa uirtus est. Quam multi ex peccatoribus iusti posterius effecti sunt, ex malis boni, ex improbis continentes! quam multi in prima etate turpes, et omnium iudicio damnati, postmodum tamen laudabiles extiterunt! Quod utique non fieret, si omne peccatum pena sequeretur.

 Leges publice manifestos reos damnant: sed plurimi sunt, quorum peccata occuluntur; plurimi, qui delatorem comprimunt, aut precibus, aut premio; plurimi, qui iudicia eludunt per gratiam, uel potentiam. Quod si eos omnes, qui humanam penam effugiunt, censura diuina damnaret, esset homo aut rarus, aut etiam nullus in terra. Denique uel una illa causa delendi generis humani iusta esse potuisset, quod homines, contempto Deo uiuo, terrenis fragilibusque figmentis honorem diuinum tanquam celestibus deferunt, adorantes opera humanis digitis laborata. Cumque illos Deus artifex, ore sublimi, statu recto figuratos, ad contemplationem celi et notitiam Dei excitauerit, curuare se ad terram maluerunt pecudum  modo. Humilis enim, et curuus, et pronus est,  [27Kb] qui ab aspectu celi Deique patris auersus, terrena, que calcare debuerat, id est, de terra ficta et formata, ueneratur. In tanta igitur impietate hominum tantisque peccatis id assequitur patientia Dei, ut se ipsi homines damnatis uite prioris erroribus corrigant. Denique, et boni sunt iustique multi, et abiectis terrenis cultibus, maiestatem Dei singularis agnoscunt. Sed cum maxima et utilissima sit Dei patientia, tamen, quamuis sero, noxios punit, nec patitur longius procedere, cum eos inemendabiles esse peruiderit.



CAPUT XXI. De ira Dei et hominis.

Superest una et extrema questio. Nam dixerit fortasse  quispiam, adeo non irasci Deum, ut etiam in preceptis hominem irasci uetet. Possem dicere, quod ira hominis refrenanda fuerit, quia iniuste sepe irascitur; et presentem habet motum, quia temporalis est. Itaque ne fierent ea, que faciunt per iram et humiles, et mediocres, et magni reges, temperari debuit furor eius, et comprimi, ne mentis impos aliquod inexpiabile facinus admitteret. Deus autem non ad presens irascitur, quia eternus est perfecteque uirtutis; et nunquam nisi merito irascitur. Sed tamen non ita res se habet. Nam si omnino prohiberet irasci, ipse quodammodo reprehensor opificii sui fuisset,  qui a principio iram iecori hominis indidisset: siquidem creditur, causam huius commotionis in humore fellis contineri. Non igitur in totum prohibet irasci, quia is affectus necessario datus est: sed prohibet in ira permanere. Ira enim mortalium debet esse mortalis; nam si maneat, confirmantur inimicitie ad perniciem sempiternam. Deinde rursus cum irasci quidem, sed tamen non peccare precepit, non utique euellit iram radicitus, sed temperauit: ut in omni castigatione modum ac iustitiam teneremus. Qui ergo irasci nos iubet, ipse utique irascitur: qui placari celerius precipit, est utique ipse placabilis; ea enim precepit, que sunt iusta, et rebus utilia communibus.

Sed quia dixeram non esse iram Dei temporalem,  sicut hominis, qui presentanea commotione feruescit, nec facile regere se potest propter fragilitatem; intelligere debemus, quia sit eternus Deus, iram quoque eius in eternum manere: sed rursum, quia uirtute sit maxima preditus, in potestate habere iram suam; nec ab ea regi, sed ipsum illam, quemadmodum uelit, moderari: quod utique non repugnat superiori. Nam si prorsus immortalis fuisset ira eius, non esset satisfactioni aut gratie post delictum locus; cum ipse homines ante solis occasum reconciliari iubeat. Sed ira diuina in eternum manet aduersus eos, qui peccant in eternum. Itaque Deus  [6Kb] non thure, non hostia, non pretiosis muneribus, que omnia sunt corruptibilia, sed morum emendatione placatur; et qui peccare desinit, iram Dei mortalem facit. Idcirco enim non ad presens noxium quemque punit, ut habeat homo resipiscendi et corrigendi sui facultatem.



CAPUT XXII. De peccatis, deque iis recitati uersus Sibylle.

Hec habui, que de ira Dei dicerem, Donate carissime; ut scires quemadmodum refelleres eos qui Deum faciunt immobilem. Restat, ut more Ciceronis utamur epilogo ad perorandum. Sicut ille in Tusculanis de morte disserens fecit: ita nos in hoc opere testimonia diuina, quibus credi possit, adhibere debemus,  ut illorum persuasionem reuincamus, qui sine ira Deum esse credentes, dissoluunt omnem religionem: sine qua, ut ostendimus, aut immanitate belluis, aut stultitia pecudibus adequamur; in sola enim religione, id est, in Dei summi notione sapientia est. Prophete uniuersi diuino Spiritu repleti nichil  aliud, quam de gratia Dei erga iustos, et de ira eius aduersus impios loquuntur. Quorum testimonia nobis quidem satis sunt: uerum iis quoniam non credunt isti, qui sapientiam capillis et habitu iactant, ratione quoque et argumentis fuerant a nobis refellendi. Sic enim prepostere agitur, ut humana diuinis tribuant auctoritatem, cum potius humanis diuina debuerint. Que nunc sane omittamus ne nichil apud istos agamus, et in infinitum materia procedat. Ea igitur queramus testimonia, quibus illi possint aut credere aut certe non repugnare.

Sibyllas plurimi et maximi auctores tradiderunt; Grecorum, Aristo Chius et Apollodorus Erythreus; nostrorum, uarro et Fenestella. Hi omnes precipuam, et nobilem preter ceteras Erythream fuisse commemorant.  Apollodorus quidem ut de ciui ac populari sua gloriatur. Fenestella uero etiam legatos Erythras a senatu esse missos refert, ut huius Sibylle carmina Romam deportarentur, et ea consules Curio et Octauius in Capitolio, quod tunc erat curante Quinto Catulo  [222Kb] restitutum, ponenda curarent. Apud hanc de summo et conditore rerum Deo huiusmodi uersus reperiuntur:

,
,
.

Rursù alio loco enumerans, quibus maxime facinoribus incitetur Deus, hec intulit:

, .
, ,
,
, .

Indignatur ergo aduersus peccatores.



CAPUT XXIII. De ira Dei, et peccatorum punitione, deque ea Sibyllarum  carmina recitata: castigatio preterea et adhortatio.

uerum quia plures, ut ostendi, Sibylle a doctissimis auctoribus fuisse traduntur, unius testimonium satis non sit ad confirmandam, sicut intendimus, ueritatem. Cumee quidem uolumina, quibus Romanorum fata conscripta sunt, in arcanis habentur: ceterarum tamen fere omnium libelli, quominus in usu sint omnibus, non uetantur; ex quibus alia de nuntians uniuersis gentibus iram Dei ob impietatem hominum, hoc modo exorsa est:

,
,
.

 Alia quoque per indignationem Dei aduersus iniustos  cataclysmum priore seculo factum esse dixit, ut malitia generis humani extingueretur.


.
.

Simili modo deflagrationem postea futuram uaticinata est, qua rursus impietas hominum deleatur.

,
,
, .

Unde apud Nasonem de Ioue ita dicitur:

Esse quoque in fatis reminiscitur, affore tempus,
Quo mare, quo tellus, correptaque regia celi
Ardeat, et mundi moles operosa laboret.

Quod tunc fiat necesse est, cum honor, et cultus Dei summi apud homines interierit.

 Eadem tamen, placari eum penitentia factorum et sui emendatione contestans, hec addidit:

,
.

Item paulo post:

, ,
.

Deinde alia Sibylla celestium terrenorumque genitorem diligi oportere denuntiat, ne ad perdendos homines indignatio eius insurgat:


, ,
.

 Ex his apparet uanas esse rationes philosophorum,  [33Kb] qui Deum putant sine ira; et inter ceteras laudes eius id ponunt, quod est inutilissimum, detrahentes ei, quod est rebus humanis maxime salutare, per quod constat ipsa maiestas. Regnum hoc imperiumque terrenum nisi metus custodiat, soluitur. Aufer iram regi, non modo nemo parebit, sed etiam de fastigio precipitabitur. Imo uero cuilibet humili eripe hunc affectum, quis eum non spoliabit? quis non deridebit? quis non afficiet iniuria? Ita nec indumenta, nec sedem, nec uictum poterit habere, aliis quidquid habuerit diripientibus; nedum putemus celestis imperii maiestatem sine ira et metu posse consistere. Apollo Milesius, de Iudeorum religione consultus, responso hoc indidit:

,
 , , ,
, .

Si tam lenis est, quam philosophi uolunt, quomodo ad nutum eius non modo demones, et ministri tante potestatis, sed etiam celum, et terra, et rerum natura omnis contremiscit? Si enim nullus alteri seruit nisi coactus, omne igitur imperium metu constat: metus autem per iram: nam si non moueatur quis aduersus parere nolentem, nec cogi poterit ad obsequium. Consulat unusquisque affectus suos: iam intelliget neminem posse sine ira et castigatione imperio subiugari. Ubi ergo ira non fuerit, imperium quoque non erit. Deus autem habet imperium; ergo et iram,  qua constat imperium, habeat necesse est. Quapropter nemo uaniloquentia philosophorum inductus ad contemptum se Dei erudiat; quod est maximum nefas. Debemus hunc omnes et amare, quod pater est; et uereri, quod dominus; et honorificare, quod beneficus; et metuere, quod seuerus: utraque persona in eo uenerabilis. Quis salua pietate non diligat anime sue parentem? aut quis impune contemnat eum, qui rerum dominator, habeat in omnes ueram et eternam potestatem? Si patrem consideres, ortum nobis ad lucem, qua fruimur, subministrat: per illum uiuimus, per illum in hospitium huius mundi intrauimus. Si Deum cogites, ille nos innumerabilibus copiis alit, ille sustentat, in huius domo habitamus, huius familia sumus; et si minus obsequens, quam decebat,  minusque officiosa, quam domini et parentis immortalia merita poscebant: tamen plurimum proficit ad ueniam consequendam, si cultum eius notionemque teneamus; si abiectis humilibus terrenisque tam rebus, quam bonis, celestia et diuina sempiterna meditemur. Quod ut facere possimus, Deus nobis sequendus est, Deus adorandus et diligendus est; quoniam in eo est materia rerum, et ratio uirtutum, et fons bonorum.

Quid enim Deo aut potentia maius est, aut ratione perfectius, aut claritate luculentius? Qui quoniam nos ad sapientiam genuit, ad iustitiam procreauit; non est fas hominem, relicto Deo sensus, ac uite datore,  [4Kb] terrenis fragilibusque famulari, aut querendis temporalibus bonis inherentem, ab innocentia et pietate desciscere. Non faciunt beatum uitiose ac mortifere uoluptates, non opulentia libidinum incitatrix, non inanis ambitio, non caduci honores, quibus illaqueatus animus humanus, et corpori mancipatus, eterna morte damnatur: sed innocentia sola, sola iustitia, cuius legitima et digna merces est immortalitas, quam statuit a principio Deus sanctis et incorruptis mentibus, que se a uitiis et ab omni labe terrena integras inuiolatasque conseruant. Huius premii celestis ac sempiterni participes esse non possunt, qui facinoribus, fraudibus, rapinis, circumscriptionibus conscientiam polluerunt, quique iniuriis hominum, nefariis commissis, ineluibiles sibi maculas inusserunt. Proinde uniuersos oportet, qui sapientes, qui homines  merito dici uolunt, fragilia contemnere, terrena calcare, humilia despicere, ut possint cum Deo beatissima necessitudine copulari.

 Auferatur impietas, discordie; dissensionesque turbulente ac pestifere sopiantur, quibus humane societates, et publici federis diuina coniunctio rumpitur, dirimitur, dissipatur: quantum possumus, boni ac benefici esse meditemur; si quid nobis opum, si quid suppetit copiarum, id non uoluptati unius, sed multorum saluti impartiatur. uoluptas enim tam mortalis est, quam corpus, cui exhibet ministerium. Iustitia uero et beneficentia tam immortales, quam mens et anima, que bonis operibus similitudinem Dei assequitur. Sit nobis Deus non in templis, sed in corde nostro consecratus. Destructilia sunt omnia, que manu fiunt. Mundemus hoc templum, quod non fumo, non puluere, sed malis cogitationibus sorditatur; quod non cereis ardentibus, sed claritate ac luce sapientie illuminatur. In quo si Deum semper  crediderimus esse presentem, cuius diuinitati secreta mentis patent, ita uiuemus, ut et propitium semper habeamus, et nunquam uereamur iratum.





DISSERTATIO DE LACTANTII LIBRO DE IRA DEI. AUCTORE DOM. LE NOURRY O. S. B.



CAPUT PRIMUM. Analysis huius libri.

Libri huius initio  eum a se idcirco conscriptum esse significat, ut plurimorum ac quorumdam  etiam philosophorum coargueret errorem, quo Deum irasci pernegabant. Fatetur autem se non eo arrogantie deuenisse, ut persuasum haberet ueritatem, quam nemo homo, teste Socrate, per se ipsum solum comparare potest, suo se comprehendisse ingenio:  sed Dei, qui solus occulte ueritatis patefaciende potestatem habet, doctrinam se sequi profitetur.

Tribus uero gradibus ad hanc, inquit , ueritatem conscenditur. Primus est falsas intelligere religiones, et abiicere impios deorum cultus. Secundus, cognoscere uerum, unicum, summumque Deum, qui omnia potestate sua creauit, et prouidentia gubernat. Tertius, agnoscere Dei legatum ac nuntium, qui homines erroribus liberatos, ad huius ueri Dei cultum ac iustitiam formauit. Breuiter autem indicat ubinam illos, qui hunc triplicem ueritatis gradum explicando aberrauerint, aut confutauerit, aut deinceps confutaturus sit.

His ita prelibatis, docet quadruplicem de ira Dei  haberi posse questionem. Primo, an Deo ira tribuenda sit, et demenda gratia. Secundo, an utraque ipsi detrahenda. Tertio, an gratia ipsi ascribenda, et tollenda ira. Quarto, an utraque ipsi attribuenda. De prima questione non potest, inquit , ulla esse disceptatio. Quid enim dictu magis absurdum, quam Deum, boni auctorem, nemini prodesse ac benefacere, sed nocere tantum omnibus, et irasci?

Epicurei uero plane somniauerant in Deo nullum esse aut gratie aut ire motum . Sed pauci, iique scelerati homines hac falsissima ducebantur opinione. Si Deus enim, sicut illi garriebant, non mouetur; si ulla absque uoluntate aut prouidentia torpet immobilis, is proculdubio Deus non est. Quamobrem si hec sit Epicuri opinio, ille profecto non reipsa,  sed uerbo tenus Deum existere asseruit.

Stoici autem aliique nonnulli arbitrabantur  gratiam in Deo quidem esse, sed nullam unquam ire commotionem. Etenim sicuti benignitas, aiebant, et beneficentia in Deo esse debet, ita et quelibet mentis perturbatio ab eo omnino absit, necesse est. Contra uero Lactantius: Si Deus, inquit, mouetur gratia; ergo et ira. uerumenimuero qui bonos et pios diligit, ille impiis et iniquis irascitur. Boni quippe dilectio ex mali odio, et mali odium ex boni dilectione manat ac profluit. Qui ergo gratie motu bonis benefacit, ille etiam malis iratus, eos pro merito corripit et castigat.

Itaque auctor noster censet  eam solam sententiam ueritati consonam esse, que asserit Deum  sicut gratia, ita et ira reipsa commoueri. In hoc autem totius religionis summam et cardinem uersari existimat . Quod quidem eo demonstrat, quod homo, etsi multa cum brutis communia, aut iis similia habeat, sapientia tamen ac potissimum religione, siue notitia et cultu Dei ab aliis distinguitur. Atqui religio sine sincero Dei, peccatoribus offensi, atque irati, metu stare non potest. Iram ergo Dei perperam tollere conabantur Epicurei , qui illum nichil curare effutiebant. Frustra enim nichil curanti, nichilque cum nobis commune habenti, templa edificantur, ac fiunt sacrificia. Nullus enim honos ei debetur. Ad hec uero: si Deus non irascitur, utique non timetur; si non timetur, nec etiam colitur; quin immo  homines nullo conscientie freno cerciti, in omni scelerum genere uolutabuntur.

Respondebant autem religionem et diuinitatis metum a prudentibus uiris conficta fuisse non ueritatis, sed utilitatis gratia, ut alii nimirum uitam maiori innocentia ac morum integritate ducerent. Fatetur quidem Lactantius magnam hoc responso sibi proponi disputandi materiam, et a suo proposito alienam, quam tamen breuiter attingit. Narrat itaque  Protagoram primum omnium in dubium uocasse, an sit aliquis Deus: deinde Epicurum aperta penitusque absurda contradictione docuisse diuinam esse quamdam naturam, sed cuius prouidentia nulla sit; denique Diagoram et Theodorum omnino negasse ullum esse Deum.

 Tam falsas autem has opiniones ut funditus euertat, uariis ac ualidis profecto rationum momentis ostendit  illos plane errare, qui mundum nulla Dei prouidentia, sed minutis et insecabilibus, sicuti Leucippus, Democritus, Epicurus et Lucretius, corpusculis concretum, sua sola natura extitisse somniauerant. Non leuiori dehinc brachio, nec minoris ponderis argumentationibus errorem concutit destruitque Stratonis, qui stulte predicabat naturam, sensu et figura carentem, ullo sine artifice, uel auctore, sed sua sponte generatam. Aliis uero argumentis euidentissime ostendit hominem, qui ab humo nomen sortitus est, et eius animam, ac totum mundum a Deo fuisse creata; illiusque prouidentia gubernari. Plane ergo, ii omnes, inquit ille, delirabant, qui religionem  metus ac terroris causa institutam uenditabant.

Pluribus posthec exemplis et rationibus manifestissime demonstrat  unum tantummodo esse posse hunc Deum. Quod quidem, post patefactam impii plurium deorum cultus originem, publico, nec dubio certe Platonis, Trismegisti, Socratis, Pythagore, Antisthenis et Aristotelis testimonio confirmat. Sed hi, inquit, quemadmodum pete, et alii gentiles etiamsi concesserint unum esse Deum; quia tamen nichil de eius, quem beneficum credebant, cultu statuerunt, idcirco arbitrati sunt illum ira nunquam concitari. Ex his porro, que hactenus dicta sunt, ille concludit  funditus euersam esse illorum responsionem, qui contendebant religionem utilitatis tantum gratia introductam.

 Aliis tamen adhuc rationum momentis conuincit Deum reipsa irasci. Sed ut hec adhuc planiora omnibus fierent, luculenter ille ostendit  mundum non mutorum animalium, sed hominum causa fuisse a Deo conditum.

At si ita est, inquiebant Academici, cur tam multa ipsimet homini contraria ac pestifera inueniuntur? Respondebant quidem Stoici latentem eorum utilitatem posse deinceps agnosci, ac ex ipsis animalibus contra eorum uenena haberi remedium. Sed hos refellit Lactantius, quia multa nulli uidentur esse utilitati, ac satius esset nulla fieri noxia et mortifera, quam ex illis aduersus ipsa remedium querere. Quapropter ille respondet soli ex animantibus homini inditam  a Deo sapientiam, qua bona discernat a malis, atque illa eligat, et hec ac quecumque sibi noxia sunt, deuitet.

Eadem ratione aliam euertit argumentationem, quam sibi ipse hunc proposuit in modum: Aut Deus potest, et non uult mala tollere, eoque ipso inuidus est: aut uult, et non potest, et ita est infirmus. Ergo nec Deus dicendus erit. Concedit autem Lactantius Deum posse malum tollere, sed ideo illud non sustulisse; quia homini, uti dictum est, dedit sapientiam, qua potest malum agnoscere, et summum bonum, seu beatam immortalitatem adipisci.

Quemadmodum uero Deus mundum propter hominem, sic et hunc propter se creauit, id est, ut ab illo cognoscatur, ac debita ueneratione colatur. Inde autem  scite colligit  eumdem hominem religionis, et ut ait Cicero, iustitie causa fuisse creatum. Si quis uero sciscitetur, unde ergo peccata ad hominem peruenerint, responsum a Lactantio is accipiet , se iam huic questioni satisfecisse, cum dixit Deum homini bonum proposuisse et malum, hoc autem, quod odit, permisisse, ut illud, quod amat, inde emicaret. At quia homo, non secus ac mundus, componitur rebus contrariis et repugnantibus, anima uidelicet solida et eterna, et corpore fragili et mortali, hinc profecto orta sunt et nature eius deprauatio, et uitia, que Dei legibus prohiberi oportuit. Deus ergo in bonos homines eis morem gerentes gratia, atque in preuaricatores ira commouetur.

Neque Epicurus obiicere poterat in Deo pariter  esse debere timoris, libidinis, et cupiditatis affectus. Nam hi aliique similes motus, ex hominis fragilitate orti, in Deum, qui immortalis est, et nullius rei eget, cadere non possunt . Contra uero ira aduersus malos homines, et erga bonos caritas, atque in afflictos miseratio, sunt affectus Deo plane digni, suamque habent in ipso materiam. Secus enim omnia scelerum genera mundum impune inundarent.

Instabat Epicurus Deum esse beatum, ergo quietum et nichil curantem. At sentit certe, uti arguit Lactantius , semperque uiuit. Agit igitur. Que autem est actio Dei, nisi mundi administratio? At si curam mundi et hominis habet, uult profecto ab homine legem suam obseruari, et illius preuaricatoribus irascitur.

 Nec erat profecto quod adhuc urgeret Epicurus eum, qui alteri nocet, non esse bonum. Non enim nocent, qui debitas a reis et iniquis penas repetunt.

Ex uariis deinde, quas Stoici et alii attulerunt ire definitionibus, planum utique Lactantius facit eos profecto non intellexisse quidnam inter iram iustam et iniustam sit discriminis. Data autem iuste ire uera finitione, colligit  eam nec ab homine, nec ab ipso Deo posse adimi. Quid igitur, inquiebant? Nonne sine ire affectu peccata corrigi possunt? Recte, ait Lactantius, si scelus occultum sit, aut ei humana lege caueatur. At quando cognitum et apertum est, equum illius iudicem indignari necesse est. Alioqui  enim, probaret delictum, et ad maiora iter securum panderet.

Neque sinit sibi obiici Archyte exemplum, qui propterea quod uillico peccanti iratus erat, eum punire noluit. Unicum quippe exemplum est, quod nullus, uti ille Platonis testimonio uariisque rationibus probare contendit, debet imitari. At de Deo, inquit, de cuius tamen figura tacet, idem dicendum ac de homine, quem similem sibi fecit.

uerum quia homo anima constat et corpore quibus ad uirtutes, aut contra sancitam a Deo legem ad uitia fertur; idcirco Deus, omnium pater et rector, delectatur illius uirtutibus, et uitiis commouetur; bonos diligit, et iniustos odio habet .

At quid ei, inquiebant, opus odio, qui et bonis statuit  premium, et malis penam? Quia, inquit Lactantius, si quis iuste ac recte uiuat, Deum uero nec colat, nec curet, tunc ipse Deus hunc non sinit esse impunitum, ac propter eius superbiam ira in eum commouetur. Qemadmodum ergo ignoscere potest, ita et irasci.

Interroganti autem cur ii, qui peccant, sepe felices, et qui pie uiuunt, sepe miseri sint; respondet auctor  noster filios sub disciplina patris sui constitutos, strictius et frugalius aliis fugitiuis et abdicatis uiuere. Deinde uero, qui peccant, inquit, non effugient Dei iudicium, et debitas eternasque scelerum penas aliquando dabunt.

Instabant: eur Deus, si peccantibus irascitur, in eos statim non animaduertit? Quoniam cum ea, ait  Lactantius, sit humana fragilitas, ut nemo non peccet, paucissimi profecto uiuerent. Deinde uero multi ex malis et improbis fiunt iusti et continentes, pluresque ex idolorum cultoribus uerum Deum agnouerunt. Utilissima igitur est patientia Dei, qui tametsi noxios sero puniat, eos nichilominus qui pertinaciter emendari nolunt, longius procedere non patitur.

uerum acrius adhuc alii urgebant tantum abesse, ut Deus irascatur, quin potius hominem irasci omnino prohibeat. Sed hoc facile diluit Lactantius . Nam Deus quidem uetat hominem irasci; quia sepe sepius iniusta est eius ira: ipse uero Deus nunquam ira nisi iusta mouetur. Ad hec uero Deus non prohibuit, ne homo quouis ire motu tangatur, sed ne in eo permaneat. Quapropter illam temperari iussit,  et hominem ante solis occasum fratri suo reconciliari. Quamuis autem ipse sit eternus, ire tamen sue motum in potestate sua ita habet, ut iis tantum, qui semper peccant, in eternum irascatur.

Ea porro ira Deum reuera commoueri auctor noster rursus probat  non iis quidem, que ethnici reiiciebant, sacrorum nostrorum uatum testimoniis, sed aliorum, atque in primis Sybillarum et Apollinis Milesii, quibus refragari ethnici omnino non poterant. Addit uero imperium sine metu, ac metum sine ira consistere non posse. Atqui Deus imperium habet, ergo et iram, atque idcirco demones, et cetera omnia ad nutum eius contremiscunt.

Denique librum hunc Lactantius absoluit epilogo,  quo concludit Deum amandum, quia optimus pater; timendum, quia seuerus dominus; honorandum, quia Deus beneficentissimus est. Concludit itaque morem illi gerendum, caducis et fragilibus bonis, uoluptatibus, et uitiis nuntium remittendum, uacandum operibus iustitie, innocentie, beneficentie, aliisque uirtutibus; ut beatissima necessitudine ipsi Deo copulati, semper propitium habeamus, nec amplius uereamur iratum.



CAPUT II. De huius libri auctore, titulo, argumento, etate, quaue scribendi ratione ab illo compositus, ac quomodo Ciceronem imitatus sit.

Librum hunc a Lactantio nostro profectum fuisse  tam certum constansque est, ut nulla unquam fuerit, aut esse possit ea de re disceptatio aut controuersia. Suis enim ille uerbis se ipsum huius libri, quem se scripturum promiserat, prodit auctorem. In secundo siquidem Diuinarum Institutionum libro, ubi in sermonem de ira Dei incidit: »Seponatur, inquit, interim locus hic nobis de ira Dei disserendi, quod et uberior est materia, et opere proprio latius exsequenda.« At promissis suis stetisse ipsemet diserte significat. In hoc quippe libro nos sepius ad secundum, quartum et sextum diuinarum Institutionum suarum sic mittit, ut omnium horumce librorum uerum parentem se fuisse palam fateatur. Plura igitur in rem adeo claram, adeoque aperte ab ipsomet auctore nostro confessam, testimonia aliorum scriptorum  congerere tam facile esset, quam superuacaneum. Hieronymum tamen cum ob illius antiquitatem, tum ob eam quam de hoc libro fert sententiam, penitus omittere non possumus. Primum itaque ad Magnum urbis Rome oratorem sic de hoc libro scripsit: »Lactantius de Ira et Opificio Dei duo uolumina condidit, quos si legere uolueris, dialogorum Ciceronis in eis reperies.« Suo autem Scriptorum Ecclesiasticorum in catalogo, ubi ad ipsum Lactantium uenit: »Habemus, inquit, eius librum, et pulcherrimum de Ira Dei.« Denique alio in opere: »Firmianus noster librum de Ira Dei, docto pariter et eloquenti sermone conscripsit, quem qui legerit, puto ei ad ire intellectum satis abunde posse sufficere.« An uero illud Hieronymi hoc de libro iudicium equum  sit, et omnibus probetur, nos infra examinabimus. Iam uero ex citatis illius, atque Lactantii etiam nostri uerbis colligimus illum huiusce libri esse uerum genuinumque parentem.

Nec minus clare perspicimus ab illo de Ira Dei fuisse inscriptum. Tametsi enim de hac inscriptione Hieronymus et ipsemet Lactantius plane tacuissent, eam sane totus ipse, quantus est, liber clamat et asserit. Non alius siquidem in eo scribendo Lactantii scopus finisque fuit, quam ut palam omnibus faceret Deum reuera irasci. Neque aliud etiam toto fere in hoc libro, quam de ira Dei tractatur argumentum, et ad illud omnia referuntur. Quod quidem ex facta a nobis illius analysi, uel etiam leuissima libri ipsius  lectione, perspicuum cunctis fiet et manifestissimum.

Postremo ex iisdem Lactantii, quos citauimus, locis eadem profecto euidentia demonstratur hunc librum ab ipso, post septem diuinarum Institutionum libros compositum, et iuris factum publici. Non longum autem inter utrosque intercessisse temporis spatium haud absurde dici potest. Cum enim scripsit secundum diuinarum Institutionum librum, pollicitus est, uti paulo ante obseruauimus, fore ut hunc librum conficeret. At eum cito fidem suam liberasse inde colligitur, quod persuasum plane habuerit, hanc de ira Dei questionem eo maioris esse momenti, quod a plurimis, ut diximus, scriptoribus, et a philosophis ethnicis nec paucis quidem, nec ignobilibus, qui eam negabant, religio funditus tolleretur. At quo  tuende ueritatis, quemadmodum uidimus, ardore erat incensus, non potuit utique longiorem ad alios ab errore liberandos, et uera doctrina informandos, moram interponere.

Preterea Lactantius »Extrema senectute«, uti ait Hieronymus, »magister Cesaris Crispi, filii Constantini, in Gallia fuit.« Crispus autem bellum in Galliis circa annum 320 gerebat, et anno 326, quo uix dum etatis sue tricesimum attigerat, mortuus est. Atqui Lactantius operam, sicuti diximus, conscribendis Institutionum diuinarum libris circa annum 321, etate iam prouectus nauabat. Non longum ergo post tempus hunc, sicuti promiserat, librum de Ira Dei composuit, publicamque emisit in lucem.

Eodem porro hunc ac superiores libros stylo, eademque  scribendi ratione ab illo exaratum fuisse, nemo sane, qui eos semel cursimue legerit, umquam inficiabitur. Ubique enim in eo idem atque in aliis emicat argumentandi genus, eadem sermonis elegantia, idem orationis cultus, ornatus et nitor. Quamobrem hoc fusius probare, quid aliud est, quam meridiano soli lucem afferre superuacuam?

Animaduersione uero aliqua haud prorsus indignum illud erit, quod Lactantius in huius libri peroratione significat imitandum sibi proposuisse Ciceronem. Audi, queso, eius uerba: »Restat, ut more Ciceronis utamur epilogo ad perorandum: sicut ille in Tusculanis de morte disserens fecit, ita nos in hoc opere testimonia diuina, quibus credi possit, adhibere debemus.«  Ibi autem ille primum Tusculanarum Questionum librum indicat, cuius epilogum se imitari haud immerito profitetur.

Nonne autem, inquiet aliquis, hanc ob rationem Hieronymus Magno scribebat dialogorum Ciceronis in hocce libro reperiri? Minime quidem, uti putamus. Latinum enimuero oratorem in epilogo dumtaxat se imitari significat, nec eorum que ab illo dicta sunt, fecit compendium: quin immo testimoniis utitur ab iis, que Cicero adhibet, plane penitusque diuersis. uox itaque ab Hieronymo eo, nisi fallimur, sensu usurpatur, quo a nobis superius explicata est.



 CAPUT III. Quibus Lactantius rationibus ad hunc librum conficiendum adductus sit, et quis Donatus, cui eum nuncupat: de huius libri in capita diuisione, et capitum argumentis, de codicibus manuscriptis et editis, ac uariorum in eum obseruationibus.

Precipua ratio, que Lactantium ad hunc librum exarandum impulit, hec esse uidetur, quod ille in asserenda Dei ira, quam a plurimis negari compererat, omnem religionis pietatisque summam, ac cardinem uersari arbitrabatur. Ea quippe sublata, putabat, ut paulo ante dicebamus, ueram quoque religionem fnnditus tolli, deleri et extingui. Cum itaque uideret hanc Dei iram a pluribus non infimi nominis hominibus, et a celeberrimis philosophis negari, hos omnes  libro publico refellendos esse censuit. Nouerat enim Stoicos, quorum maxima profecto erat auctoritas, palam asseruisse Deum gratia quidem, sed nequaquam ira moueri. Nec minus exploratum habebat diuulgatos fuisse in fauorabilis, uti ipse loquitur, huius opinionis defensionem a Seneca libros, quibus ob doctrine et equitatis famam, plures in errorem posse induci opinabatur. Certo denique certius nouerat pessimam ceterorum omnium esse opinionem Epicureorum, qui iactitabant Deum nec ira excitari, nec tangi gratia. Ne quis ergo maxima horum impietate ac falsa pietate Stoicorum amplius deciperetur, ad utrosque confutandos, et quam ueram putabat de ira Dei sententiam stabiliendam hunc librum edidit. Neque id ille profecto dissimulat. Nam libri initio Donatum,  atque eius nomine, alios omnes his affatur uerbis: »Quorum errore, qui maximus est, et ad euertendum uite humane statum spectat, coarguendus est a nobis; ne et ipse fallaris, impulsus auctoritate hominum, qui se putant sapientes.« Rursus uero in libri epilogo: »Hec habui, qui de ira Dei dicerem, Donate carissime; ut scires, quemadmodum refelleres eos, qui Deum faciunt immobilem.« Ibi uero precipue designat Epicureos, qui cum secte sue principe, ut ipsemet Lactantius ait, docebant Deum ideo esse incorruptum et beatum; quia semper quietus est, nec idcirco unquam irascitur.

Donatum autem, sicuti mox audiuisti, compellat initio et fine huius libri, quem ipsi direxit et nuncupauit.  Quis autem ille sit, dictu sane difficillimum. Nonnulli quidem suspicantur aut eum fuisse, qui secte Donatistarum parens et auctor fuit, aut Aelium Donatum, Hieronymi preceptorem. Sed hec gratis nullaque data aut ratione, aut coniectura uero saltem simili, finguntur.

Quidam uero haud ignobiles certe nostre etatis  Scriptores arbitrati sunt hunc Donatum eumdem esse, cui Lactantius alium de Mortibus persecutorum librum hoc titulo, ad Donatum confessorem, antea direxerat. At optandum certe foret, ut eruditi illi uiri quamdam satis ualidam opinionis sue rationem attulissent. Non enim alia nituntur, quam nominis similitudine, qua quidem Lactantium, sicuti summopere cupiebant, huius libri auctorem esse confici posse putauerunt. Sed solitam eorum perspicacitatem hic plane desideramus. Maxima siquidem est inter utrumque illum Donatum differentia. Is quippe, cui liber de Mortibus persecutorum dedicatur, altero, uti alibi ostendimus, etate antiquior, celeberrimus martyr fuit, de quo scriptum ab eiusdem libri auctore legimus: »Nouies tormentis cruciatibusque uariis subiectus, nouies aduersarium gloriosa confessione uicisti.«  Alter uero Donatus cui liber de Ira Dei nuncupatur, tyro adhuc erat, necdum satis in christiana doctrina exercitatus, de quo Lactantius, sicuti ex citatis paulo ante eius uerbis uidimus, timebat ne falsis philosophorum de ira Dei opinionibus imbueretur et ludificaretur. Quantum autem prior Donatus nobilissimo martyrii triumpho celebris fuit, tantum posterior cunctis incognitus est. Nihil enim aliud de eo compertum habemus, ipsi quod ex Lactantii dictis didicimus, illum nisi amicitia coniunctissimum ac discipulum eius fuisse. Plura siquidem de illo certiora nobis non suppetunt, satiusque duximus in his tantum, que certa sunt, consistere, quam plura inquirendo uanis indulgere coniecturis.

At certe constat hunc de Ira Dei librum a Lactantio,  quemadmodum superiores, scriptum fuisse absque ulla in capita distributione. Enim uero non antiquissimi tantum manuscripti codices id manifestissime probant, uerum etiam editi. Scimus quidem in Romana editione, et alia que eadem in urbe ab Iseo adornata est, uiginti quatuor capita exhiberi: sed alie uiginti tria tantum continent. At uariam hanc diuisionem a Lactantio profectam non esse quis diffitebitur? Si ergo hic liber ab eo nulla in capita diuisus fuit, multo minus capitum argumenta, que in editis quoque sunt diuersa, ab ipso prodierunt. Cum ergo hec omnia posterioribus temporibus addita, maleque composita sint, fas unicuique est illa in meliorem ordinem redigere  .



[LIBER DE MORTIBUS PERSECUTORUM.]



PROLEGOMENA IN LIBRUM DE MORTIBUS PERSECUTORUM.





LENGLETII MONITUM.

 Aureolus iste liber ita confectus, tam sincere elaboratus est, ut non solum expressos uideas in eo singulares persecutionis euentus, id est, infaustum eius initium, seriem atram atque felicem exitum; sed etiam ubique emineat Omnipotentis dextera uindex in tyrannos, et quam ubique se Deus prestet propugnatorem pietatis, propulsatoremque iniuriarum, que cultoribus suis a malis principibus inferuntur. Elucet econtra, quanta cura, quantoque studio Summa Diuinitas fouerit eos principes, qui erant fidelibus beneuoli, qualis semper fuit Constantinus, uel eos, qui solummodo ita moderati fuerunt, ut liberam christianis sue religionis citra molestiam colende facultatem dederint, qualis tunc temporis uidebatur esse Licinius.

 Mens mea est, librum hunc legitimum esse Lucii Cecilii Firmiani Lactantii fetum. Sic opinati sunt doctiores quique, nec ab eorum sententia nostrum est recedere. Hunc reperit uir clarissimus Stephanus Baluzius in bibliothece Colbertine manuscripto codice, qui fuit olim antiqui Cenobii Moissiacensis in diecesi Cadurcensi. Iam a pluribus seculis ignotus delitescebat thesaurus ille in angulis huiusce monasterii bibliothece. uix dum in lucem prodiit, cum statim non solum exceperunt eum auide cuncti diuersarum gentium Litterati studiose legendum; sed illum etiam iterum excudendum curauerunt tum Angli, tum Sueci: quin et uersus est in linguas Gallicam et Anglicam. Hunc notis eruditis illustrarunt uiri doctissimi siue Galli, siue Bataui ii sint. Anno 1710 rursus eum publici iuris fecit Domnus Nicolaus le Nourry, e Congregatione sancti Mauri monachus Benedictinus:  sed non dubitauit modo, imo et asseruit, hunc librum non esse Lactantii nostri, sed cuiusdam  Lucii, uel potius Lycii Cecilii ignoti scriptoris. uerum paucos, id est, tres aut quatuor in suam Nourrisius adduxit opinionem. Quin et doctiores quidam eius errorem, acrius quam decet, redarguerunt, eumque ita exagitarunt, ut aperte probabilique responsioni locus non supersit. Nec sane difficilis fuit reprehensio; nam ubique Lactantii stylus, ubique eius ingenium, ubique Lactantiane, eeque singulares loquendi formule sparsim reperiuntur in isto libello, cuius unicus superest codex manuscriptus, integer quidem et antiquus, sed ita ob amanuensis imperitiam et lacunas quasdam deformatus, ut sepissime in ipso explicando adhibende sint uel coniecture, uel etiam diuinationes. At cum interesse putemus redarguere Nicolai le Nourry rationes, quamuis  ee sint exigui momenti, ideo hic excudi curauimus eruditam dissertationem uiri clarissimi Nicolai de Lestocq, doctoris et socii sorbonici, decani Ecclesie Ambianensis, et abbatis sancti Axeoli, quocum mihi uetus ab annis quinquaginta et amplius intercedit necessitudo et summa familiaritas. Ne tamen existimet lector eruditus, huic editioni aliquid deesse, ob pretermissam a me donni Theodorici Ruïnart e Congregatione sancti Mauri Benedictini monachi prefationem in Acta Martyrum uera et sincera ab ipso edita anno 1689, ac sepius recusam aut Amstelodami, aut uenetiis, aut etiam Parisiis, eamque Gallice uersam. Hec prefatio eximia quidem est; sed quamuis excusa sit a Paulo Baudri ad calcem Lactantiane sue editionis, nichilominus non putaui e re esse eam adhuc septima uice excudere, cum ea olim paulo rarior, nunc uulgaris in  omnium manibus uersetur, nichilque, aut parum conferat ad auctorem nostrum intelligendum.





DISQUISITIO DE AUCTORE LIBRI CUI TITULUS: LUCII CAECILII DE MORTIBUS PERSECUTORUM, QUI FIRMIANO LACTANTIO TRIBUI SOLET. Auctore Nicolao de Lestocq, Doctore ac Socio Sorbonico, Ecclesie Cathedralis Ambianensis Decano, uicario General Episcopi Ambianensis, et Abbate Sancti Axeoli.

 Repertus est a doctissimo uiro Domino Stephano Baluze in codice manuscripto bibliothece Colbertine, nunc Regie, Liber cum hoc titulo: Lucii Cecilii liber de Mortibus Persecutorum. Hunc Firmiano ascripsit, ac Parisiis anno 1679, iussu Ioannis Baptiste Colbert typis mandari curauit, tomo secundo  suorum Miscellaneorum, hac inscriptione prefixa: Lucii Cecilii Firmiani Lactantii liber de Mortibus Persecutorum.

Prodierunt postea uariis in Europe partibus istius libri editiones alie, quibus summo consensu in titulo Lucii Cecilii seu Celii uocibus prefixa sunt Firmiani Lactantii uocabula.

At Domnus Nicolaus le Nourry, Ordinis S. Benedicti Monachus, uir utique eruditissimus, cuius studio et opera anno millesimo septingentesimo decimo noua libri de Mortibus Persecutorum editio Parisiis adornata est, Lucii Cecilii nomina tantum in titulo reliquit, nec Firmiani Lactantii uoces addidit. Idque prestitit, tum quia manuscriptus ille codex Firmiani Lactantii nomina non habet, tum quia infirma  esse existimauit argumenta, quibus hic liber Lactantio tribuitur, aliaque, ut sibi uisum est, suppetere censuit, nec minimi momenti, quibus ab eo abiudicetur.

In ea re D. Stephanus Baluzius et Domnus Nicolaus le Nourry consentiunt, codicem manuscriptum, qui unus extat, et e quo typis expressus est liber hic de Mortibus Persecutorum, preter hiatus lacunasque nonnullas, mendis infectum esse plurimis. Ostendit preterea Domnus le Nourry, plurima esse loca in eo codice, que non solum Librarii, ut assolet, aut oscitatione ac negligentia, aut nimia scribendi festinatione, sed magna etiam, ut ait p. 119 lingue latine ignoratione deprauata sunt penitusque corrupta.

Que igitur in libro de Mortibus Persecutorum ignaue, crasse, obscure et mendose scripta sunt, atque  a claritate ac nitore sermonis, aut etiam opinionibus Lactantii aliena occurrunt, ea scribe, non autem auctori imputanda sunt; nec ob eiusmodi uitia liber de Mortibus Persecutorum Lactantio detrahendus est. Hinc tamen occasionem arripit doctus e Benedictino sodalitio uir religiosus, ad probandum librum istum non esse Lactantii.

Hac autem unica obseruatione preuia, nonnulla argumenta, quibus opinionem illam, que librum de Mortibus Persecutorum Lactantio tribuit, conuellere nititur Domnus le Nourry, ruere ac solui, uel leuiter attendenti manifestum erit.

Iam ab anno 1715 durius, quam par est, Domnum Nicolaum le Nourry exagitauerat in Obseruationibus Criticis  , quas edi curauerat D. de la Crose tomo  uII Diarii Litterarii, parte I , ubi docte precipua Nicolai le Nourry momenta euertit: sed nostra Disquisitio erit multo pacatior.

His prenotatis, que communi de Auctore huius libri sententie fauent, simul et inter argumenta, que huic aduersari Domnus le Nourry putat, illa, que peculiari responsione indigere mihi uisa sunt, expendam.

1o Titulus libri de Mortibus Persecutorum prefert nomina LUCII, uel LYCII CECILII, que quidem uidentur  esse duo Firmiani Lactantii prenomina. Quamuis enim Lactantius uulgo dicatur Celius, et desint in libro de Mortibus Persecutorum nomina Firmiani Lactantii; in pluribus tamen indubitatorum Lactantii operum manuscriptis nominatur Lucius Cecilius, et in quibusdam aliis manuscriptis Lucii Celii nomina desiderantur, ut fatetur Domnus le Nourry: de his agemus ad finem huiusce Disquisitionis. Insuper nullus scriptores inter ecclesiasticos preter Lactantium Lucius Cecilius recensetur; omnino ignotus est quiuis alius eiusdem nominis, cui liber de Mortibus Persecutorum adscribi possit.

2o Sanctus Hieronymus in Catalogo Scriptorum Ecclesiasticorum memorat Lactantii de Persecutione librum unum. At liber iste de Persecutione non uidetur  alius esse a libro de Mortibus Persecutorum. Liber enim iste unus est, sicut et liber de Persecutione; ac in eo libro non agitur tantum de mortibus persecutorum, uerum etiam de acerba in christianos a diuersis Imperatoribus excitata persecutione: unde potuit utrumuis titulum pre se ferre. Minimum quidem duas inter istas inscriptiones discrimen est; qui enim de persecutione uerba facit, debet et de persecutoribus agere: ea sane inter se connexa sunt. Sic ea non discreuit Lactantius ipse, Epitomes cap. LIII, ubi de persecutione, id est, suppliciis christianorum, simulque de mortibus persecutorum coniunctim loquitur.

3o Liber de Mortibus Persecutorum inscribitur Donato; inscripsit et Lactantius Donato librum de Ira  Dei. Auctor utriusque libri Donatum appellat carissimum. uidetur ergo esse unus et idem Donatus, cui liber uterque nuncupatur: asserit tamen Domnus le Nourry, Donatum, cui dicatur a Lactantio liber de Ira Dei, diuersum esse a Donato, cui inscribitur liber de Mortibus persecutorum; quod ita probat: Donatus, cui Lactantius librum de Ira Dei dicauit, ab illo expressis uerbis appellatur tyro implicatus seculi negotiis, christiana doctrina non satis imbutus. Atqui cum Lactantius scripsit librum de Ira Dei, non potuit appellare Donatum tyronem implicatum seculi negotiis, nec satis christiana doctrina imbutum, si sit idem cum Donato, cui inscribitur liber de Mortibus Persecutorum; siquidem liber de Ira Dei scriptus est multis annis post finitam persecutionem,  in qua per sex annos Donatus fuerat catenis et carcere constrictus ob Christi nomen, nouies pugnauerat aduersus tyrannos, et inuictus steterat, ut habetur in libro de Mortibus Persecutorum. Confessorem tam eximium postea tyronem appellari potuisse, seculi negotiis implicatum, et christiana religione non satis imbutum, quis credat?

Sed non est tam explorata illa ratio, ad mentem atque opinionem, quam Domnus le Nourry astruere nititur. Nullibi enim in libro de Ira Dei Donatus a Lactantio expressis uerbis appellatur tyro implicatus seculi negotiis, et Christiana religione non satis imbutus. Non solum illud non habetur de Donato apud  Lactantium expressis uerbis: uerum etiam nichil omnino apud eum occurrit, quo quisquam illum de Donato ita sensisse suspicari possit.

Duobus tantum in locis Lactantius orationem ad Donatum conuertit in libro de Ira Dei, nempe cap. I, ubi sic habet: Aduerti sepe, Donate, plurimos existimare non irasci Deum . . . . . . . . quorum error, quia maximus est, et ad euertendum uite humane statum spectat, coarguendus est a nobis, ne ipse fallaris impulsus auctoritate hominum, qui se putant esse sapientes. Alter locus legitur cap. 22, ubi sic loquitur Lactantius: Hec habui, que de Ira Dei dicerem, Donate carissime, ut scires quemadmodum refelleres eos, qui Deum faciunt immobilem . . . . . Prophete uniuersi diuino Spiritu repleti nichil aliud, quam de gratia Dei erga  iustos, et de ira Dei aduersus impios loquuntur, quorum testimonia nobis quidem satis sunt: uerum iis quoniam non credunt isti, qui sapientiam capillis et habitu iactant, ratione quoque et argumentis fuerunt a nobis refellendi.

Ex hic locis liquet, consilium Lactantii fuisse, ita Donatum circa Dei prouidentiam erudire, ut posset ipsos Philosophos, qui eam tollebant, rationum momentis refellere. Sed adeo non appellat eum tyronem implicatum seculi negotiis, et christiana religione non satis imbutum, ut ex uerbis Lactantii colligatur, Donatum non ignorasse, quid Prophete uniuersi dicerent de gratia Dei erga iustos, et de ira eius aduersus impios, atque ita Donato eorum testimonia esse nota, ut ipsi satis essent, quemadmodum  ipsi Lactantio; quorum testimonia, inquit, nobis satis sunt.

Arbitror equidem plurimos fuisse martyres eximios christiana religione satis imbutos, et etiamnum esse nonnullos pietate conspicuos christianos, qui tamen non possent ratione et argumentis, ut in eo libro de Ira Dei prestare conatus est Lactantius, extricare se argumentis philosophorum aduersus Dei prouidentiam. Eiusmodi enim sunt ista argumenta, ut cap. 13 dicat Lactantius, his plerosque Philosophorum, qui prouidentiam defendunt, perturbari solere, et inuitos pene adigi, ut Deum nichil curare fateantur.

uidetur Domnus le Nourry memorie lapsu tribuere Donato, quod Lactantius Demetriano dicit in libro de Opificio Dei. Demetriano scilicet librum istum de Opificio Dei inscripserat, et hunc uelut tyronem sic alloquitur.  Preceptor, ait capite primo, etiam nunc, sed honestioris rei meliorisque doctrine . . . te moneo repetens, iterumque monebo, ne oblectamenta ista terre pro magnis aut ueris bonis habere te credas. Et capite ultimo: Si Deus dederit, inquit, te ad uere philosophie  doctrinam et planius, et uerius cohortabor. Ista certe uerba Lactantii preceptoris sunt tyronem christiana religione non satis imbutum alloquentis: at hec Demetrianum, non autem Donatum spectant.

4o Lactantium auctorem esse libri de Mortibus Persecutorum, inde probatur, quod Nicomedie in Bithynia, sicut et auctor libri de Mortibus Persecutorum, commorabatur etiam Lactantius eo tempore, quo persecutio in Christianos grassata est, et Dei templum euersum est. Id ipsum de se testatur Lactantius, libro u, Institutionum, cap. 2, ubi sic loquitur: Ego cum in Bithynia oratorias litteras accitus docerem, contigissetque, ut eodem tempore Dei templum euerteretur. Siluit urbis nomen, in qua docuit Lactantius: sed Hieronymus non pretermisit; ait enim loco  supra citato, Lactantium Rhetoricam Nicomedie docuisse. Auctor etiam libri de Mortibus Persecutorum Nicomedie se, ipsa persecutione seuiente, et cum templum Dei solo adequatum est, mansisse, reuera non dicit: sed rem totam ita narrat num. 12, ut in oculis eius gestam esse intelligatur. Repente, inquit, adhuc dubia luce ad Ecclesiam . . . uenit; et reuulsis foribus simulacrum Dei queritur, Scripture reperte incenduntur, datur omnibus preda: rapitur, trepidatur, discurritur. Ipsi  uero in speculis  diu inter se concertabant, utrum ignem potius supponi oporteret. uicit sententia Diocletianus, cauens, ne magno incendio facto, pars aliqua ciuitatis arderet. ueniebant igitur Pretoriani acie structa cum securibus et aliis ferramentis, et immissi undique, tamen illud editissimum paucis horis  solo adequarunt. Et num. 13: Postridie propositum est edictum, quo cauebatur, ut religionis illius homines carerent omni honore ac dignitate, tormentis subiecti essent . . . Quod edictum quidam, etsi non recte, magno tamen animo diripuit et conscidit . . . statimque productus, non modo extortus, sed etiam legitime coctus, cum admirabili patientia postremo exustus est. Preterea que habentur num. 17 de morbo, quo Nicomedie laborauit Diocletianus; et num. 35 de Edicto Galerii Nicomedie proposito, ac de die, quo cognita fuit Nicomedie mors Galerii, illa auctorem istum libri de Mortibus Persecutorum aliquandiu Nicomedie degisse abunde probant.

5o Idem est auctoris libri de Mortibus Persecutorum, ac Lactantii stylus. Quod ut clarius pateat, hic  descripsi tum res, tum sententias, tum locutiones, easque singulares et Lactantio proprias, que in libro de Mortibus persecutorum, et in aliis indubitatis Lactantii operibus similes reperiuntur, atque ob oculos e regione posui.

 [1Kb] Hec leguntur numero secundo libri de Mortibus Persecutorum: Extremis temporibus Tiberii Cesaris, ut scriptum legimus, Dominus noster iehsu Christus a Iudeis cruciatus est post diem decimum Kalendarum Aprilis, duobus Geminis Consulibus.

 Hec leguntur, libro Iu Institutionum, c. 10: Sub imperio Tiberii Cesaris, cuius anno quinto decimo, id est, duobus Geminis Consulibus, ante diem septimum  Calendarum Aprilium, Iudei Christum crucifixerunt.

Et eiusdem libri cap. 22: Mirari desinet Deum ab hominibus esse cruciatum.

 Textus libri de Mortibus Persecutorum consentit cum duobus textibus e regione positis, eo quod dicatur  sub Tiberio Cesare Christus a Iudeis cruciatus, duobus Geminis Consulibus.

 Sed duo sunt, in quibus textus libri de Mortibus Persecutorum pugnare uidetur cum textu, cap. 10 lib. Iu Institutionum.

Primum est, quod iuxta textum libri de Mortibus Persecutorum, cruciatus est Christus extremis temporibus Tiberii Cesaris; et iuxta textum libri Iu Instit. anno quinto decimo Tiberii Cesaris. Cum autem Tiberius imperauerit annis duobus et uiginti, si Christus cruciatus est anno quinto decimo Tiberii, non fuit cruciatus extremis temporibus Tiberii.

Respondetur, auctorem libri de Mortibus Persecutorum ita locutum fuisse, quia annus decimus quintus Tiberii uergit ad eius imperii finem potius, quam ad initium, nec ibi res est de accurata annorum  computatione.

 Alterum, in quo uidentur pugnare isti duo textus est, quod in libro de Mortibus Persecutorum legatur Christus cruciatus post diem decimum Kalendarum; in libro autem Institutionum legatur, ante diem septimum Calendarum.

Respondetur in notis ad textum libri Institutionum editionis 1660, Lactantii, obseruatum esse in quibusdam manuscriptis haberi, ante diem decimum Calendarum; atque in eis notis proferri hec uerba Pauli Iureconsulti: Ante diem decimum Calendarum, et post diem decimum Calendarum, utroque sermone undecimus dies significatur. Si ita sit, omnis istorum textuum pugna euanescit. Negari tamen non potest, quin aliquod mendum circa numerum dierum in illos textus irrepserit:  sed Librariis id est tribuendum.

 [1Kb] Hec leguntur eodem num. 2, libri de Mortibus Persecutorum: Cum ressurrexisset die tertio, congregauit discipulos, quos metus comprehensionis eius in fugam uerterat, et diebus quadraginta cum his commoratus, aperuit corda eorum, et Scripturas interpretatus est, que usque ad id tempus obscure atque inuolute fuerunt; ordinauitque eos et instruxit ad predicationem dogmatis ac doctrine sue, disponens Testamenti Noui solemnem disciplinam. Quo officio expleto, circumuoluit eum procella nubis, et subractum oculis hominum rapuit in celum. Et inde discipuli . . . dispersi sunt in omnem terram . . . et per omnes prouincias et ciuitates Ecclesie fundamenta miserunt.

 Hec leguntur lib. Iu Institut., c. 19: Tertio die . . . e sepulcro uiuus egressus, in Galileam profectus est, ut discipulos suos quereret.

Et eiusdem libri, c. 20: Discipulis iterum congregatis, Scripture sancte litteras, id est, Prophetarum arcana patefecit, que antequam pateretur, perspici nullo modo poterant . . . que post resurrectionem eius scripta sunt, Nouum Testamentum nominatur.

Et eiusdem libri c. 21: Ordinata uero discipulis suis euangelica ac nominis sui predicatione, circumfudit se repente nubes, eamque in celum sustulit, quadragesimo post passionem die . . . Discipuli uero per prouincias dispersi fundamenta Ecclesie ubique posuerunt.

 Textus ille libri de Mortibus persecutorum aliis textibus Lactantii e regione positis similis est, tum quoad res, tum quoad uerba. Attamen Domnus le Nourry ex his uerbis libri de Mortibus persecutorum, Ecclesie fundamenta miserunt, concludit, hunc librum non fuisse a Lactantio scriptum. Quis autem, inquit, bone Latinitatis auctor unquam dixit, mittere fundamenta? Is certe non est Lactantius, qui melius scripsit, fundamenta Ecclesie ubique iecerunt.

Ut argumentum istud dissoluatur, obseruandum primo, in textu capitis 20 Institutionum lib. Iu Lactantii non haberi, fundamenta Ecclesie ubique IECERUNT, sed POSUERUNT; deinde a Cicerone has uoces, iacere et mittere eodem sensu usurpari in libro, cui titulus Orator, ubi ait, oratorem salibus uti in iaciendo  mittendoque ridiculo. Preterea Horatius MITTERE, pro iacere ac ponere dixit Sat. 3 lib. II:

   Mittere operto
Me capite in flumen;
Et eiusdem libri Sat. I:

 Mitteret in Pyrgum talos;
Et in libro de Arte petica:

In scenam missos magno cum pondere uersus.
Quin etiam ipse Lactantius mittere, pro iacere, promiscue utitur lib. I Institut. cap. 21, ubi ait: Saturnus in Latio eodem genere sacrificii cultus est; non quidem ut homo ad aram immolaretur, sed ut in Tiberim de ponte Miluio mitteretur . . . uerum id genus sacrificii . . . dicitur esse sublatum, ritu tamen permanente, ut pro ueris hominibus imagines iacerentur. Quod confirmat ex Ouidio Lactantius, cuius hos uersus refert, in quibus mittere et iacere indiscriminatim adhibentur eodem sensu:

Illum stramineos in aquam misisse Quirites:
   Herculis exemplo corpora falsa iace.
 Tum quoque priscorum uirgo simulacra uirorum
   Mittere roboreo scirpea ponte solet.

 [1Kb] Hec leguntur eodem numero 2 libri de Mortibus persecutorum: Discipuli . . . dispersi sunt per omnem terram ad Euangelium predicandum, sicut ille MAGISTER DOMINUS imperauerat, et . . . per omnes prouincias et ciuitates Ecclesie fundamenta miserunt. Cumque iam Nero imperaret, Petrus Romam aduenit, et editis quibusdam miraculis, que uirtute ipsius Dei, data sibi a Deo potestate, faciebat, conuertit multos ad IUSTITIAM, Deoque templum FIDELE ac stabile collocauit. Qua re ad Neronem delata . . . prosiliuit ad excidendum celeste templum, delendamque IUSTITIAM. Et primus omnium persecutus Dei seruos, Petrum cruci affixit, et Paulum interfecit. Nec tamen habuit impune . . . Deiectus itaque fastigio imperii, ac deuolutus a summo tyrannus  impotens nusquam repente comparuit, ut ne sepulture quidem locus in terra tam male BESTIAE appareret.

Et numero 3: Post hunc alter non minor tyrannus . . . diutissime tutusque regnauit, donec impias manus aduersus Dominum tenderet. Postquam uero ad persequendum IUSTUM POPULUM instinctu Demonum incitatus est, tunc traditus in manus inimicorum luit penas.

Et num. 4: Quis IUSTITIAM nisi malus persequatur.

Et num. 9: Maximianus . . . omnibus, qui fuerunt, malis peior. Inerat huic BESTIAE naturalis barbaries.

Et num. 21: Corpora iam cremata, lecta ossa, et in puluerem comminuta iactabantur in flumine ac mari.

Et num. 32: Dolet BESTIA et mugit.

 Hec, ut puto, satis superque probant, uerba ista, fundamenta miserunt, non solum esse bone latinitatis, sed etiam Lactantii stylo congruere.

Hec leguntur lib. Iu Instit. cap. 21: Discipuli uero per prouincias dispersi, fundamenta Ecclesie ubique posuerunt, facientes et ipsi nomine MAGISTRI DEI magna, et pene incredibilia miracula; quia discedens instruxerat eos uirtute ac potestate . . . Petrus et Paulus Rome predicauerunt . . . cum eos Nero interemisset, etc.

Ex eodem libro cap. 14: Apparet prophetas omnes denuntiasse de Christo, fore aliquando, ut . . . constitueret eternum templum Deo, quod appellatur Ecclesia . . . hec est domus FIDELIS, hoc IMMORTALE TEMPLUM.

Ex libro u Institut. cap. 1: Cultores Dei summi, hoc est, iustos homines torquent.

 Et eodem libro cap. 2: Eodem ipso tempore, quo iustus populus nefarie lacerabatur.

Et eodem libro cap. 7: Iustitia nichil aliud est, quam Dei unici pia et religiosa cultura.

Et eodem libro cap. 11: Impietatem suam aduersus IUSTOS uiolenter exercent, nec immerito a prophetis BESTIAE nominantur . . . Nam quis Caucasus, que India, que Hircania tam immanes, tam sanguinarias unquam BESTIAS aluit . . . illa est uera BESTIA, cuius una iussione

Funditur ater ubique cruor, crudelis ubique
Luctus, ubique pauor, et plurima mortis imago.
Nemo huius tante bellue immanitatem potest pro merito describere, que uno loco recubans; tamen per totum orbem dentibus ferreis seuit; et non tantum artus hominum dissipat, sed et ossa ipsa comminuit, et in cineres furit, ne quis extet sepulture locus.

Et eodem libro u Institut. cap. 23: Iniustissimi persecutores . . . non se putent impune laturos . . . punientur enim iudicio Dei . . . propterea uindicaturum se in eos celeriter pollicetur, et exterminaturum BESTIAS malas  de terra.

 Sensus et uoces in his textibus consonant. Persecutores Ecclesie appellantur utrobique bestie; ossa martyrum dicuntur in cineres comminuta. Preterea attendendum ad istas locutiones utrinque similes,  Magister Dominus, Magister Deus, templum fidele et stabile, templum eternum, domus fidelis, Deo collocare, Deo constituere: populus iustus, Iusti, pro ueri Dei cultoribus; iustitia, pro Dei singularis cultura.

 [1Kb] Hec eodem num. 3 libri de Mortibus persecutorum leguntur: Ecclesia . . . secutis . . . temporibus, quibus boni principes Romani imperii clauum regimenque tenuerunt . . . manus suas in Orientem Occidentemque porrexit, ut iam nullus esset terrarum angulus tam remotus, quo non religio Dei penetrasset, nulla denique natio tam feris moribus uiuens, ut non, suscepto Dei cultu, ad iustitie opera mitesceret.

 Hec lib. uII Institut. cap. 15 leguntur: Roma . . . sublata Carthagine, que tandiu emula Imperii Romani fuit, manus suas in totum orbem terra marique . . . porrexit.

Et libro u Institut. cap. 13: Cum uero ab ortu solis usque ad occasum lex diuina suscepta sit, et omnis sexus, omnis etas, et gens, et regio, unitis ac paribus animis Deo seruiant.

 Iuxta textus istos, nulla est gens, nulla natio, que non susceperit Dei cultum; et eisdem uerbis  Ecclesie et Imperii Romani magnitudo describitur.

 [1Kb] Hec num. 9 et 10 libri de Mortibus persecutorum leguntur: Diocletianus . . . quam uero causam persequendi habuerit, exponam. Ut erat pro timore scrutator rerum futurarum, immolabat pecudes, et in iecoribus earum uentura querebat. Tum quidam ministrorum, scientes Dominum, cum assisterent immolanti, imposuerunt FRONTIBUS suis IMMORTALE SIGNUM. Quo facto, fugatis demonibus, sacra turbata sunt. Trepidabant Aruspices, nec solitas in extis notas uidebant; et quasi non litassent, sepius immolabant. uerum identidem mactate hostie nichil ostendebant, donec magister ille Aruspicum Tagis, seu suspicione, seu uisu, ait, idcirco non respondere sacra, quod rebus diuinis profani homines interessent. Tunc ira FURORIS sacrificare non eos tantum, qui sacris ministrabant, sed uniuersos, qui erant in palatio, iussit, et in eos, si detrectassent, uerberibus animaduerti.

 Hec lib. Iu Institut., cap. 27 leguntur: Cum diis suis immolant, si assistat aliquis signatam frontem gerens, sacra nullo modo litant; Nec responsa potest consultus reddere uates. Et hec sepe causa precipua iustitiam persequendi malis regibus fuit. Cum enim quidam ministrorum nostrorum sacrificantibus Dominis assisterent, imposito FRONTIBUS signo, deos illorum fugauerunt, ne possent in uisceribus hostiarum futura depingere. Quod cum intelligerent Aruspices, instigantibus iisdem Demonibus, quibus prosecant, conquerentes profanos homines sacris interesse, egerunt principes suos in furorem, ut expugnarent Dei templum, seque uero sacrilegio contaminarent, quod grauissimis persequentium penis expiaretur. Sed quoniam neque accedere ad eos possunt . . . . . quos SIGNUM IMMORTALE munierit.

 In utroque textu eadem non tantum persecutionis causa assignatur; uerum etiam res eodem modo et  iisdem pene uerbis exponitur.

 [1Kb] Hec num. 16 libri de Mortibus persecutorum leguntur: uexabatur ergo uniuersa terra, et preter Gallias, ab Oriente usque ad Occasum tres acerbissime bestie seuiebant.

Non mihi si lingue centum sint, oraque centum,
Ferrea uox, omnes scelerum comprendere formas,
Omnia penarum percurrere nomina possem,
que Iudices per prouincias iustis atque innocentibus intulerunt.

Eodem libro num. 15: Omnis sexus et etatis homines ad exustionem rapti . . . . . tormentorum genera inaudita excogitabantur.

 Lib. u Institut. cap. 11 hec leguntur: Que autem per totum orbem singuli gesserint, enarrare impossibile est. Quis enim uoluminum numerus capiet tam infinita, tam uaria genera crudelitatis? Accepta enim potestate, pro suis moribus quisque seuiuit . . . . . Itaque dici non potest, huiusmodi Iudices quanta et quam grauia tormentorum genera excogitauerint.

Et lib. uI, cap. 17: Spectate sunt, spectanturque adhuc per orbem pene cultorum Dei, quibus excruciandis noua et inusitata tormenta excogitata sunt.

 Persecutorum furor in textibus ex utraque parte idem, eodemque fere modo exprimitur.

[1Kb] Hec num. 38 lib. de Mortibus persecutorum habentur:  Illud uero capitale, et supra omnes, qui fuerunt, corrumpendi cupiditas, quid dicam nescio, nisi ceca et effrenata; et tamen his uerbis exprimere pro indignatione sua non potest. uincit officium lingue sceleris magnitudo.

 Et lib. uI Institut. cap. 23: Quid dicam de iis, qui  abominandam non libidinem, sed insaniam potius exercent? . . . . . Quibus hoc uerbis, aut qua indignatione tantum nefas prosequar? uincit officium lingue sceleris magnitudo.

 In his duobus textibus locutiones omnino similes occurrunt. Mendosus tamen est textus libri de Mortibus persecutorum: sed si addatur uox ista mens, que potuit amanuensis culpa omitti, sic legendum  erit: Et tamen his uerbis exprimere mens pro indignatione sua non potest; et sensus erit planus et apertus; ita emendarunt doctiores quique.

[1Kb] Hec num. 5 lib. de Mortibus Persecutorum leguntur: Nonne mirabile est ausum esse quemquam . . . cogitare aduersus maiestatem singularis Dei regentis et continentis uniuersa?

Et num. 12: Templum paucis horis solo adequarunt.

 Et num. 15: Constantius . . . . . . . conuenticula, id est, parietes, qui restitui poterant, dirui passus est.

Num. 16: Auctor et consiliarius ad faciendam persecutionem; de Hierocle dicitur.

Eodem numero: Seculum cum suis terroribus triumphasti.

Eodem numero: Nefanda iussione contempta. Iussio, uox Lactantiana.

Eodem num. Nullus laquens inducat.

Num. 18 de Mortibus persecutorum: Multorum sibi odia quesisset; uerbum Lactantianum, pro acquisiuisset.

Eodem numero: Ita plane.

De Mortibus persecutorum, num. 21: IN SERuITIUM. se addicant; id est, in seruitutem.

De mortibus persecutorum, num. 23: Contra omne  ius humanitatis occidit.

De Morte persec., num. 24: Iam propinquauit illi iudicium Dei.

Eodem num. Ei imperium per manus tradidit.

De Mort. persec., num. 26: Querebat quatenus. Quatenus eo loci, pro quomodo.

De Mortib. persec., num. 27: Inflammatum ira; sic et supra, num. 14: Inflammatus ira.

De Mort. Persec. num. 28. Tanquam superbus alter, exactus est. Loquitur de Tarquinio.

De Mort. persec. num 30. Habuit impune.

Et num. 33. Percussit eum Deus insanabili plaga.

 Eodem num. Forinsecus; uox insolita.

Eodem num. Inestimabile scatebat examen.

De Mort. Persec. num. 36. Ad presens.

Et num 38. Ingenuas uirgines imminutas seruis suis donabat.

Num. 44 libri de Mort. Persec. sic habetur: Et quamuis se Maxentius Rome contineret, quod responsum acceperat periturum esse, si extra portas urbis exisset . . . commonitus est in quiete Constantinus, ut celeste signum Dei notaret in scutis.

Hec cap. 1 lib. I Institut. leguntur: Maiestatem Dei singularis ac ueri et cognouisti, et honorasti.

Et lib. Iu Institut., cap. 21: Futurum esse dixerunt, ut . . . ciuitates eorum solo adequaret.

Et lib. u Institut., cap. 11: Unus in Phrygia . . . uniuersum populum cum ipso pariter conuenticulo concremauit.

 Lib. u Diuin. Institut., cap. 11: Alius eamdem materiam mordacius scripsit, qui erat tum e numero Iudicum, et qui auctor in primis FACIENDAE PERSECUTIONIS fuit. Hec etiam de Hierocle.

Lib. Iu, Diuin. Institut., cap. 26: Mortem CUM SUIS TERRORIBUS TRIUMPHARET; et l. uI, c. 23.

Lact., Inst., l. Iu., c. 15, eodem uerbo iussio utitur, et. l. u, c. 11 et 13.

Lact., l. Diu. Inst. c. 21, in eosdem laqueos inducantur.

Sic Lact., Diu. instit. l. I, c. 20; l. II, c. 12; l. Iu, c. 1; l. u, c. 1; l. uII, c. 11, 14 et 15. Epitom., c. 4, 20 et 27: his omnibus in locis querere, pro acquirere.

Lact., Diu. Inst., l. I. c. 11; l. II, c. 2: Ita plane, eodem modo.

Lact., Epit., c. 52: Tradet IN SERuITIUM Gentes uniuersas, eodem sensu.

Lact., l. u Diu. Inst., c. 19 et 22: Contra ius humanitatis;  l. uI, c. 10: Contra ius humanitatis et fas omne spoliant, cruciant, occidunt, exterminant.

Lact., Diu. Inst., l. uII, c. 14: Cuius iudicii tempus appropinquare ostendam; et c. 24: Et iam propinquare summum illum conclusionis extreme diem. Sic propinquare eodem modo utitur Lactantius in Epitome, c. 71 initio.

Lact., Diu. Inst. l. II, c. 4: uixit usque ad senectutem, regnumque filio per manus tradidit.

Lact., Diu. Inst. l. II, c. 21, quatenus etiam eodem sensu accipitur, sicuti et l. Iu, c. 27; l. uII, c. 6.

Lact., Diu. Inst. l. uII, c. 17, inflammatus ira.

Lact., Diu. Instit. lib. Iu, cap. 14. Tarquinius superbus exactus est.

Lact., Epitome, cap. 53. Impune habuit; et cap. 55, Impune habens.

Et lib. uII Institut. cap. 15. Percussit Aegyptum Deus insanabili plaga.

 Lact., de Opific. Dei cap. 2. Forinsecus, eodem sensu.

Lact., Diuin. Instit. lib. I, cap. 16; lib. de Ira cap. 10. Epitomes cap. 72, Inestimabilis, eodem sensu.

Lact. Diuin. Instit. lib. uII, cap. 6, 10 et 15, et de Ira cap. 22, ad presens eodem sensu usurpatur.

Et lib. I Institut. cap. 10: Omitto uirgines quas imminuit.

Lib. II Institut. num. 7 sic habetur: Tiberio namque Attinio homini plebeio per quietem obseruatus esse Iupiter dicitur.

Et postea loquens de Augusto, sic habet: Medico eius Artorio Minerue species obuersata est, monens ne propter corporis imbecillitatem castris se contineret Cesar.

Notentur in utroque textu locutiones iste similes: Se Rome contineret; castris se contineret, commonitus est in quiete, per quietem monens.

 [1Kb] De Mort. Persec. num. 44: Et suum proprium; uoces omnino Lactantiane.

De Mortibus Persec. num. 47: Quiuerunt, uerbum Lactantio frequens.

Et num. 49: Insustentabili dolore usque ad rabiem mentis elatus est.

Et num. 52, qui et ultimus est: Deus gregem suum partim uastatum a lupis rapacibus, partim uero dispersum reficere ac recolligere dignatus est, et bestias malas extirpare.---Et num. 50: Sic omnes impii uero et iusto iudicio Dei eadem, que fecerunt, receperunt.

 Lact. Diuin. Instit. lib. III cap. 10; lib. Iu cap. 14; lib. u cap 11; De Opific. cap. 2, ubi suum proprium, suo proprio, sua propria semper adhibentur.

Lact. Diu. Instit. lib. II cap. 5; lib. u cap. 22, ubi etiam quiuerunt et quiuerint usurpantur eadem significatione.

Et lib. uII Institut. cap. 16: Hic insustentabili dominatione uexabit orbem.

Et lib. u Instit. cap. 23: Punientur iudicio Dei . . . uindicaturum se in eos celeriter pollicetur, et exterminaturu malas bestias de terra . . . ueniet, ueniet rabiosis et uoracibus lupis merces sua.

 Congruunt utrinque textus isti. Notandum, uocem  hanc, insustentabili, forte in nullo alio auctore reperiri.

Has procul dubio loquendi formulas, que unum eumdemque representant auctorem, sat diligenter non contulerat domnus le Nourry: alioquin in eam, ut puto, tam libere non iuisset opinionem, a qua discrepant omnino uiri quique doctissimi. Hanc porro si amplecti statuisset, non frigidis, non leuibus, non uanis uti debuerat argumentis: sed firmas, imo et grauissimas ipsius erat adhibere rationes, quibus possent eruditi a pristina sua dimoueri sententia. Nec dicat Nourrysius, nonnisi casu et fortuito similes fuisse repertas in utroque auctore locutiones. Id quidem potest fieri semel, aut bis, sed non ubique, ac quadragies et amplius, sicuti euenit in libello sexaginta circiter paginarum; precipue uero cum agatur de  his formulis ita singularibus, ut uix eas in aliquibus reperias scriptoribus.

Ex his ergo locis, quos non e libro tantum de Mortibus Persecutorum, uerum etiam ex indubitatis Lactantii operibus exscripsi, stylum eumdem esse libri de Mortibus Persecutorum ac Lactantii constat.

Disertum certe scriptorem in eloquendo facilem, comptum et apertum, quique bonarum artium auctores peruolutauerit, que sunt quoque Lactantii dotes, liber de Mortibus Persecutorum exhibet.

Tandem librum de Mortibus Persecutorum Lactantio tribuendum suadet adhuc, quod sicut docet libri istius auctor num. 1 et 50, uniuersos christiani nominis persecutores a summo Deo debellatos, et digna ultione fuisse deletos: Ita Lactantius lib. u Institut. c.  22 et 23 tradit, Deum in malos principes et iniustissimos persecutores uindicasse populi sui uexationes, semperque accidisse, ut ultio consecuta fuerit.

Has rationes qui contulerit in unum, non mirabitur, quod, statim ac in lucem prodiit liber de Mortibus Persecutorum, iudicium hoc omnium litteratorum fuerit, eum Lactantio esse adscribendum.

Agamus nunc de precipuo Nicolai le Nourry argumento. Codex ms. inquit, de Mortibus Persecutorum, pre se fert nomen LYCII, uel LUCII CECILII; ergo non est Lactantii. Miror, doctum editorem hic non meminisse, quod ipse tamen fassus est, amanuensem huius codicis scriptorem, uel oscitatione ac negligentia aut nimia scribendi festinatione, atque etiam lingue Latine ignoratione, multa in eo libro deprauasse, penitusque  corrupi se. Que cum ita sint, numquid librarius  iste non potuit omittere ultima duo LUCII CAECILII LACTANTII FIRMIANI nomina? At nusquam reperire datur, ait Domnus le Nourry Lactantium LYCII CeLII, siue LUCII CAECILLI prenominibus insignitum fuisse. At id certe multo minus, uerba sunt editoris, in alicuius libri ab eo scripti titulo poterit inueniri. Quis non crederet uiro summe religioso eque ac erudito rem ita affirmanti? Iurarem ipse in uerba docti editoris, eum contulisse codices manuscriptos omnes, quotquot reperiri potuerunt apud nostrates, in iisque nusquam legi prenomina Lucii Celii et Lucii Cecilii Lactantio adscripta. Longe tamen aliter est. Domnus le Nourry, cum edidit librum de Mortibus Persecutorum, Parisiis tunc degebat. Qua igitur ratione non perlustrauit Regis Christianissimi Bibliothecam? Hoc in Regio  Thesauro uidit ipse codices multos, eosque appellat in Apparatu suo ad Bibliothecam SS. Patrum tomo II. Quidni eos curiosius et attentius inspexit? Quod uero per incuriam non fecit Nourrysius, id ipsum accuratius exequamur.

Primus igitur codex nongentorum annorum, numero 1662, hec habet uerba, folio 25:

CECILII FIRMIANI de falsa Religione liber primus explicit.

Incipit liber secundus Lactantii CAECILII FIRMIANI de Origine erroris ad Constantinum imperatorem.

Ad calcem septimi libri ita scriptum est: CECILII FIRMIANI Institutionum diuinarum de uita beata explicit septimus liber.

Folio 179 uerso legitur: CAECILII FIRMIANI de Ira  diuina liber uII explicit.

Folio 191: CAECILII FIRMIANI de Opificio Dei liber uIII explicit.

Omissum equidem est his in locis prenomen LUCII.

Sic in codice ms. numero 1664, ad finem tertii libri, ita legas: L. CeLI FIRMIANI, omisso Lactantii nomine.

In fine sexti libri extat: CAECILII FIRMIANI LACTANTII explicit liber uI de uero Cultu.

Codex 1663 sic habet: Incipit liber FIRMIANI Institutionum diuinarum. At legitur ad oram codicis litteris uncialibus: CELII FIRMIANI de Religione et rebus diuinis ad Constantinum imperatorem.

In fine autem primi libri scriptum est: L. CAELI  FIRMIANI Institutionum diuinarum liber primus explicit feliciter.

In fine quarti libri legere est: CAELI FIRMIANI Institutionum diuinarum liber Iu explicit.

Ad calcem quinti libri scribitur: L. CAELII FIRMIANI Institutionum diuinarum liber u de Iustitia explicit.

Manuscriptum Regium, numero 1673 sic habet: LUCII CAELII LACTANTII FIRMIANI diuinarum Institutionum aduersus Gentes ad Constantinum Imperatorem liber primus.

Ad calcem uero ms. codicis habetur: L. CAELII LACTANTII FIRMIANI diuinarum Institutionum aduersus Gentes septimus et nouissimus liber ad Constantinum Imperatorem feliciter explicit.

Sic in codice 1671 eiusdem Bibliothece legitur:  L. CELII LACTANTII FIRMIANI diuinarum Institutionum aduersus Gentes, de falsa Religione libri primi Prefatio ad Imperatorem Constantinum.

Codex Colbertinus, nunc in Bibliotheca Regia numero 1667, cui prefixa est inscriptio his uerbis: LUCII CAECILII FIRMIANI LACTANTII liber incipit contra Gentes.

In codice Lactantiano, qui est in Bibliotheca Maioris Monasterii iuxta Turones, initio libri primi sic habetur: LACTANTII FIRMIANI CAECILII de falsa Religione Deorum, incipiunt Rubrice libri primi.

Ad calcem libri secundi legere est: FIRMIANI LACTANTII CECILII.

Tandem in fine sexti libri scribitur: CECILII FIRMIANI LACTANTII, etc.

 His in locis per incuriam omissum est prenomen LUCII.

Quin et in antiquo Bononiensi codice, cui tamen duo priora desunt folia, legitur tamen ad calcem libri primi: L. FIRMIANI LACTANTII de falsa Religione  liber primus explicit, omisso tunc scilicet CAELII, uel CECILII nomine, quod nichilominus in aliis libris legitur.

In fine librorum II, III et uII habetur: L. CAELII FIRMIANI LACTANTII, etc.

uerum, desinente libro Iu habes: L. CAELII LACTANTII FIRMIANI, etc. inuerso, ut uides, ordine.

Ad finem autem libri de Ira Dei legere datur: LU. CAELII LACTANTII, pretermisso FIRMIANI nomine.

At cur Domnus Nicolaus le Nourry non inspexit codicem ms. Lactantii, qui extat in Sangermanensi Bibliotheca, ubi tunc degebat? In eo procul dubio hec legisset ad calcem libri de Opificio Dei: L. CAELI FIRMIANI LACTANTII de Ratione ad Demetrium explicit. Attamen in libris Institutionum appellatur solummodo  FIRMIANUS LACTANTIUS tribus aut quatuor uicibus.

Unde, queso, tot editores huius auctoris descripserunt prenomina et cognomina, scilicet LUCII CAELII FIRMIANI LACTANTII? Nonne ex mss. codicibus, quibus usi sunt? Non enim ea uel excogitarunt, uel ediderunt casu ac fortuito. Sequitur ergo negligentius atque confidentius, quam par est, scripsisse Nicolaum le Nourry, nusquam Lactantium in codicibus mss. LUCII CAELII, aut LUCII CAECILII prenominibus insignitum fuisse. Imo constat, ita prioribus uoculis appellari, ut eque agnoscatur sub Lucii Celii aut Cecilii, ac sub Firmiani Lactantii nominibus.

Sublato igitur precipuo Domini le Nourry argumento, tota eius corruit sententia; nec obstat quominus  Lactantio adiudicetur libellus de Mortibus Persecutorum, quamuis tantum pre se ferat nomina LUCII CECILII: presertim cum sat recte docuerimus, idque rationibus multis, soli Lactantio ascribi posse elegans ac perutile istud opusculum.





APPENDIX DE DUOBUS LOCIS CODICIS MANUSCRIPTI LIBRI DE MORTIBUS PERSECUTORUM, QUORUM IMMUTATAE SUNT QUAEDAM uOCES IN TEXTU EDITIONIS DOMINI LE NOURRY.

 I. Primus locus habetur n. 2, col. 196, ubi in textu editionis Domni le Nourry sic legitur de Nerone: Primus omnium persecutus Dei seruos Petrum cruci affixit, et Paulum interfecit: nec tamen habuit impune; respexit enim Deus uexationem populi sui. Deiectus itaque fastigio imperii ac deuolutus a summo tyrannus impotens, nusquam repente comparuit; ut ne sepulture quidem locus in terra tam male bestie appareret. Unde illum quidam deliri credunt esse translatum, ac uiuum reseruatum. Sibylla dicente, matricidam profugum a finibus esse uenturum, ut quia primus persecutus est, idem etiam nouissimus persequatur, et Antichristi precedat aduentum.

Notauit Domnus le Nourry, in manuscripto legi  deleri, que uox cum non cohereat cum aliis, nec quid ibi significet intelligatur, ponendam duxit in edito textu uocem deliri. uerum emendatio ista admitti non debet; omnino enim aduersatur auctoris menti. Non equidem Lactantius istam quorumdam de Nerone opinionem, existimantium eum esse translatum et uiuum reseruatum, suam esse dicit: sed hanc ita exponit, ut ab ipso minime repudiari manifestum sit; siquidem istius quorumdam opinionis probabiles affert rationes. Primo enim hinc eam natam esse tradit, quod Nero nusquam repente comparuerit, ne tam male bestie sepulture locus inueniretur. Deinde docet, hanc opinionem fulciri  auctoritate Sibylle, que plurimum tunc temporis ualebat, cuius uerba refert. Assignat etiam causam, propter quam reseruatus putabatur; nempe ut precursor Antichristi fieret, et qui primus persecutus fuerat, idem etiam nouissimus persequeretur. Demum duorum prophetarum exempla recenset, qui uiui translati fuerunt.

Non ergo istius auctoris mens fuit eos deliros appellare, qui ita sentirent. Idque eo minus uerisimile est, quod hic auctor nec occisum, nec mortuum Neronem dixerit; et hec opinio eadem etate in animos Christianorum plurimorum et eruditorum, et sanctorum peruaserat, Neronem esse reseruatum. Id testatur Seuerus Sulpitius lib. II Historie Sacre, num. 40, agens de Nerone: Qui non dicam regum,  inquit, sed omnium hominum, et uel immanium bestiarum sordidissimus dignus extitit, qui persecutionem in christianos primus inciperet; nescio, an et postremus explerit: siquidem opinione multorum receptum sit, ipsum Antichristum uenturum; et n. 42: Interim uero . . . humanis rebus eximitur . . . certe corpus illius interemptum: unde creditur . . . curato uulnere eius, seruatus, secundum illud, quod de eo scriptum est: Et plaga mortis eius curata est, sub seculi fine mittendus, ut mysterium iniquitatis exerceat.

Idem Seuerus Sulpitius Dialogo 2 de uirtutibus Beati Martini, hoc habet eam in rem: Ceterum cum ab eo, nempe Beato Martino, de seculi fine quereremus, ait nobis, Neronem et Antichristum prius esse uenturos; Neronem in Occidentali plaga, regibus  subactis decem, imperaturum . . . et ipsum denique Neronem ab Antichristo esse perimendum.

Sanctus Augustinus, lib. XX de Ciuit. Dei, cap. 19, hec de uariis opinionibus circa Neronem scribit: Nonnulli ipsum resurrecturum, et futurum Antichristum supicantur: alii uero nec eum occisum putant, sed substractum potius, ut putaretur occisus, et uiuum occultari . . . donec . . . restituatur in regnum. Sed multum mihi mira est opinantium tanta presumptio.

Quam falsi autem essent omnes isti de Nerone rumores, liquet ex Suetonio lib. uI de Cesaribus, ubi et genus mortis Neronis, funeris rationem et expensas, tumuli locum et structuram narrat. Ferrum, inquit, iugulo adegit, iuuante Epaphrodito a libellis . . . nichil prius ac magis a Comitibus exegerat, quam ne potestas  capitis sui cuiquam fieret: sed ut quoquo modo totus cremaretur. Permisit hoc Icellus, Galbe libertus . . . reliquias Ecloge et Alexandra nutrices cum Acte concubina gentili Domitiorum monumento condiderunt, quod prospicitur e campo Martio, etc.

Licet uocem deliri e textu libri de Mortibus persecutorum tollendam putem, quid tamen eo loci significet uox deleri, prorsus nescio; nec quod cum aliis ignoro, solus uolo scire uideri.

II. Alter locus, in quo immutate sunt quedam uoces codicis manuscripti libri de Mortibus persecutorum in textu editionis Domini le Nourry, habetur n. 52, pag. 99, ubi legitur in textu prefate editionis  : Que omnia secundum fidem scientium loquor, ita ut gesta sunt, mandanda litteris credidi. Notat Domnus le Nourry, in manuscripto haberi: que omnia secundum finem, scienti enim loquor, ita ut gesta sunt, mandanda litteris credidi. Contendo, uerba ista, scienti enim, immutari non debuisse. Sensum enim planum et apertum habent, qui certe auctoris menti congruit. Ibi Donatum, cui librum de Mortibus Persecutorum nuncupauerat, alloquitur Lactantius, cum ait, scienti enim loquor. Reuera uox ista, finem, cuius sensus statim non apparet, dedit locum suspicandi aliquid esse in hac phrasi immutandum. Sed si uox ista finem immutanda fuit, quia obscurior uidebatur, non idcirco due sequentes uoces, quarum apertissimus est sensus, immutande  erant. Supponamus emendandam uocem istam finem, ut emendata fuit in textu edito, nichil preterea immutari debuit; exhibet enim phrasim, que Tullii omnino stylum redolet, in hunc modum: Que omnia secundum fidem, scienti enim loquor, ita ut gesta sunt, mandanda litteris credidi. Perinde ac si dixisset: Que omnia secundum rei ueritatem, quod certe tu, Donate, nosti, ita ut gesta sunt mandanda litteris credidi. Iuxta Ciceronem, in Epistola quarta libri tertii ad Quintum fratrem, secundum fidem loqui, est dicere, loqui prout se res habent. En uerba Ciceronis: Mihi illud iucundum est, quod cum testimonium secundum fidem et religionem grauissime dixissem, reus dixit, etc. Nemo est, qui non uideat, testimonium secundum fidem dicere, idem esse ac secundum rei  ueritatem.

Iam uero sitne eo loci mutanda uox finem, expendendum est. Retinenda sane est, si ex illa idoneus quidam sensus affulgere possit. Hunc uero sensum, si retineatur, habere potest: Secundum finem, id est, prope mundi finem; ita ut sensus sit: Que omnia imminente mundi fine, quod tu ipse, Donate, nosti, quomodo gesta sunt, mandanda litteris credidi.

uocem finis, sumi aliquando a scriptoribus Ecclesiasticis pro mundi fine, constat ex Tertulliano cap. 39 Apologetici, ubi ait: Oramus pro Imperatoribus, pro ministris eorum, ac potestatibus, pro statu seculi, pro rerum quiete, pro mora finis. Orare pro mora finis in isto Tertulliani loco, est orare, ut mundi finis retardetur. Quod eo loci uocat finem, clausulam seculi  nominauerat cap. 32 eiusdem Apologetici, his uerbis: Est et alia maior necessitas nobis orandi pro Imperatoribus, etiam pro omni statu Imperii, rebusque Romanis, quod uim maximam uniuerso orbi imminentem, ipsamque clausulam seculi acerbitates horrendas comminantem, Romani Imperii commeatu  scimus retardari. Itaque nolumus experiri, et dum precamur differri, Romane diuturnitati fauemus.

Antiquus auctor Commentariorum in Epistolas sancti Pauli, editus ad calcem operum sancti Ambrosii, in hec uerba cap. XIu Epist. I ad Cor., u. 24: Deinde finis, cum tradiderit regnum Deo et Patri, sic habet: Deinde finis; hoc dicit, quia, tradito regno, finis erit mundi.

 Multos primis Ecclesie seculis Christianos in ea fuisse sententia notum est, mundi finem propinquare. Hanc fuisse ipsius Lactantii, patet ex Institutionum lib. uII, cap. 16, ubi tradit Romanum nomen breui de terra tollendum; et in Epitome, cap. 10, docet interitum mundi expletis sex annorum millibus fieri necesse esse. Quod, inquit, in proximo est, quantum de numero annorum, deque signis, que a Prophetis predicta sunt, colligi potest; et cap. 25 libri uII Institutionum supra citati ait: Omnis tamen expectatio non amplius quam ducentorum uidetur annorum, licet uarient historie circa numerum annorum ab exordio mundi.

Id ipsum non minus diserte affirmauerat ante eum Sanctus Cyprianus scribens ad Thibaritanos. Scire enim debetis, inquit, ac tenere, diem pressure super  caput esse cepisse, et occasum seculi atque Antichristi  tempus appropinquasse; et in libro ad Demetrianum tradit, totum iam ipsum mundum in in defectione esse et in fine.

Hoc etiam ita Beato Martino persuasum fuerat, ut, teste Sulpitio Seuero, Dialogo 2 de uirtutibus Beati Martini, num. 16, Beatus Martinus de fine seculi disserens, dixerit, dubium non esse, quin Antichristus esset in annis puerilibus constitutus, etate legitima sumpturus imperium. Subdit uero Sulpitius Seuerus: Quod autem hec ab illo audiuimus, annus octauus est. uos autem estimate, quo in precipitio consistunt que futura sunt.

Nec mirum uideri debet, si Lactantius in libri de Mortibus persecutorum Epilogo ad Donatum orationem conuertens, mentionem aliquam iniecerit de fine seculi, quem imminere nec Lactantius, nec ille nobilissimus  confessor Donatus dubitabat.





HENRICI DODWELLI Dissertatio DE RIPA STRIGA.

 Ad Lactant. de Mortibus Persecutorum § XII.

§ I. Ripa hec non Maris erat, sed Fluuii.---§ II. Striga uox gromatica et castrensis.---§ III. Castra Romana, ut plurimum quadrata. Castrorum fixorum frons Oriens, mobilium hostis.---§ Iu. Frontem itaque castrorum strigam ueteres, latus scamnum appellabant.---§ u. Colonie Romane pro Castrensi disciplina disposite. Pretenture Coloniarum strige.---§ uI. Agrorum, castrorum, prouinciarumque precipue Romanarum limites Fluuii.---§ uII. Pretenturarum Illyricianarum limes Danubius. Prouincie Illyriciane Ripenses ab eiusdem Danubii ripa.---§ uIII. Idem probatur e castris statiuis in Danubii ripa frequentissimis, et ab Historia. Pretenturarum Romanarum qualia munimenta. Explicatur aduersus Rhenanum Tertullianus.---§ IX. Idem ex Attile prouincia Romanis erepta.---§ X. Ripam Danubii egressi aliquando, sed raro Romani.---§ XI. Quominus sepe egrederentur, impediebat opinio de Fatalibus imperiorum terminis. Nullam tamen prouinciam Transdanubianam retinebant etate Diocletiani.---§ XII. Conuenit hec ripe strige mentio cum consilio atque itinere Diocletiani.

 § I. Sic estate transacta, per circuitum RIPAE STRIGAE, Nicomediam uenit, etc. RIPAM STRIGAM, cuius meminit in Diocletiani a Rauenna Nicomediam uersus itinere Lactantius, de mendo suspectam habet cl. Lactantii editor; uel, si uere sit Lactantii, de ora Propontidis, quam legerit Diocletianus, putat intelligendam. Fallitur utrobique uir doctissimus. Maris oram littusue legi apud puros Romane lingue auctores, facile concedent eruditi; ne id quidem difficile, ut raro forsan maris etiam ripam aliquando legamus, longe tamen esse illam in fluuiis, quam in mari, frequentiorem. Fluuii itaque ripam fuisse uerisimillimum est, que Striga appellatur, non maris, non Propontidis. Id uero restat preterea difficile, quid Strige nomine intelligat Lactantius, utque ea possit in fluuium conuenire, et quem ille fluuium denotare uoluerit. Ita Diocletiani iter exploratissimum habebimus.

§ II. Est itaque Striga uox agrimensaria seu gromatica,  a castrametatione primum, inde ad Coloniarum agros, qui pro castrorum norma mensurari atque distribui solebant, traducta atque usurpata. Castrense esse uocabulum docet nos disertissime Charisius. Neque uero est quod quis putet, hoc in ea uoce singulare. Idem de peritia Gromatica uniuersa sentiendum, deque uocibus illius artis item uniuersis. Ad introitum Pretorii locum Grome appellat Hyginus; et quem scripsit de Castrametandi ratione librum, eumdem etiam Gromaticum inscripsit. Idem Hyginus a Groma illa, quam dixi, castrensi professores eius artis testatur Gromaticos fuisse cognominatos. Est itaque a castrensi huius uocis usu de alio quouis usu secundario omnino statuendum.

§ III. Castrorum ergo figuram ut aliam nonnunquam Romani adhibuerint, quam quadratam, nemo tamen est qui dubitet, illam omnium fuisse longe frequentissimam. Non est quod dubitemus, eodem ordine constitutos in castris milites, quo in acie. At quadrato agmine incessisse constat, quoties immineret  a propinquo hoste periculum. Illam scilicet credebant figuram munitionibus aptissimam. Numerum quaternarium habebant Pythagorei; inuicteque constantie uirum solent philosophi appellare. Recte ergo illam pro gromatice artis norma statuemus. Est autem duplex quadrate figure limes, in longitudinem alius, alius in latitudinem. Idque certum, horum alterum strigam, alterum scamnum appellasse. Duplex autem erat castrorum situs: alius pro re nata et belli exigentia, incertus atque mobilis; fixus alius et immobilis, ut in castris statiuis. In situ fixo Orientem, in mobili hostem respiciebat porta Pretoria. Ita scilicet Hyginum intelligo atque uegetium. Quod Orienti castra obuerterint, in eo, ut existimo, salubritatis rationem habebant. Situm enim illum commendant scriptores rei rustice, ut omnium saluberrimum. Sed hostis procul dubio potior erat, quam Orientis ratio. Ita tamen ut, quoties nullum aliunde metueretur incommodum, Orientem aliis celi  plagis anteferrent. Id unum hoc in loco obseruare uolui, idem ualere apud gromaticos scriptores in statiuo situ Orientem, quod in mobili hostem; ut proinde quem limitem in statiuo situ Orienti obuerterent, eumdem essent mobilem hosti obuersuri.

§ Iu. Ita intelligemus, quam posituram obtinuerint in castrensi disciplina Striga atque scamnum. Agrum illum strigatum appellat Aggenus Urbicus, qui a Septentrione in longitudinem in Meridianum decurrit; scamnatum autem, qui eo modo ab Occidente in Orientem crescit. Ita disposite phalanges in longitudinem a Septentrione uersus Meridiem, uultus potius Orienti, quam Septentrioni obuersos habuerint. Ita aquilas respexerint portamque Pretoriam in forma castrensi fixa. Nec aliter ipse Frontinus: Quicquid autem  secundum hanc conditionem in longitudinem est delimitatum, per STRIGAS appellatur; quicquid per altitudinem, per SCAMNA. De agrorum diuisione hec Frontinus, non equidem singulorum colonorum sortibus atque portionibus, quarum limites poterant ab inuicem esse diuersissimi;  sed eorum agrorum, qui colonie uniuerse fines includerent, seu quorum modus uniuersus ciuitati est assignatus. Proinde non est quod dubitemus, quin et uniusmodi limites ager istiusmodi complectatur, et cum castrametatione conformes. Constat autem, pro castrametandi disciplina, aciem in fronte longissimam, ne circuiri posset, hostibus opponi solitam. Accedunt denique et illa Hygini uerba: Quoties per STRIGAS distribuimus, non plusquam tripertiti esse debebunt. Non aliam existimo tripertitam illam distributionem, quam illam in militia Romana notissimam, hastatorum, principum, atque triariorum. Atqui triplex ista acies hosti erat opposita. Qui itaque limes in sepulcrorum inscriptionibus IN FRONTEM appellatur, illam STRIGAM appellant in castrametatione Gromatici; et uicissim quem SCAMNUM Gromatici eumdem solent IN AGRUM designare inscriptiones. Conuenit et scamni significatio apud auctores rei rustice. Si qua enim inter arandum terra fuerat ab aratro pretermissa,  illam pro scamno habebant. Situs ergo agri secundo sulco est scamnatus, situs sulcis transuersus strigatus appellabitur. At transuersus sulco situs uultus militum representat in acie consistentium.

§ u. Iam uero que in castris uigebant leges, eedem in coloniis limitaneisque presidiis etiam uiguere. Nec enim ille telluris colende modo sunt, sed finium etiam propugnandorum causa deducte. Id satis est ex ipsis rei agrarie uocibus manifestum. Territorium illis id omne dicitur, quod hostis terrendi causa constitutum est. Ager arcisinius, inquit e uarrone Frontinus, ab arcendis hostibus est appellatus. Erant itaque colonie limitanee magna quedam quasi castra, ut non sit utique quod miremur, si pro castrorum more ille atque disciplina disponerentur. uoces certe adhibent castrorum proprias, centurias, perticas, innumeras alias, ut intelligamus eodem modo rexpexisse inuicem in agrorum distributione colonos, quo in acie milites. Forma etiam castrorum quadrata colonias representant scriptores rei agrarie. Ipsa autem  pretenture uox, qua utitur in presidiorum limitaneorum causa Ammianus, facit omnino ut ne prorsus dubitemus, tam castrorum uicem representasse excubantes pro Reipub. salute Colonias, quam etiam in magnis illis uniuerse Reipub. quasi castris eum precipue situm obtinuisse, quem in castris Strige. Tendunt enim apud Gromaticos scriptores turme ille, que alterutrum Pretorii latus occupant, retendunt fortasse ille, que pone; at pretendunt certe ille, que pre Pretorio hosti obiiciuntur, et porte Pretorie. Sequitur itaque, ut quamcumque habuerint in fronte metam, ea etiam Striga appellanda sit.

§ uI. Porro inter agrorum limites riuos numerat Siculus Flaccus, flumina Frontinus, de priuatorum colonorum precipue limitibus intelligendi. Id tamen longe potiori ratione in castrametatione erat pretenturisque limitaneis necessarium. Duplicem enim castris utilitatem prestabat fluuius, tam aque illam,  quam etiam munitionis. Proinde eam operam dederunt periti Imperatores, etiam in castris tumultuariis, ut unam saltem castrorum metam fluuius allueret. In statiuis autem castris limitaneisque, quorum et locus posset eligi, queque ipsa defensionis potius, quam oppugnationis causa conderentur, id obseruasse ueteres, est adhuc longe uerisimilius. Sunt enim fluuii quasi natiui quidam prouinciarum termini ab ipso Numine instituti, poteratque hostis in ipsa fluuii transmissione opprimi facilius, quam si cum illo in aperto esset liberoque campo congrediendum. Id certum ueteres, ut alia loca impedita, sic et fluuiorum uada munire solitos. Et quo maior erat fluuius, minusque uadosus, eo munitiorem credebant, aptioremque hostibus arcendis, eo etiam, si hostis transisset, faciliorem suorum in munita loca receptum. Non est itaque quod Geographorum scrinia compilemus de fluuiis prouinciarum terminis. Ubique enim occurrunt exempla. Ne longius abeamus, Romani, de quo agimus, imperii limites insignes habemus fluuios. Galliam  defendebat aduersus Germanos terminabatque Rhenus Syriam in Parthos Euphrates. Quidni itaque dicamus et Illyricianarum pretenturarum limitem fuisse Danubium; nec alium querendum esse fluuium, cuius ripam Strigam Lactantius appellarit? Illum enim in fronte hostibus obiectum habebant pretenture Illyriciane.

§ uII. Danubium certe Romani imperii limitem ueteres plerique agnouerunt. Strabo: , , , . Rex Agrippa apud Iosephum: , , etc. Et nonnullis interpositis: , , , . Tacitus: Ripamque Danubii Legionum due in Pannonia, due in Mesia attinebant, totidem apud Dalmatiam locatis, que positu  regionis a tergo illis. Appianus: , . Sic et post Diocletiani tempora Festus Rufus Romani imperii metam ad Danubium usque protendit, prouinciarumque limitanearum terminum ipsum semper Danubium designat. Inde tot habemus ex ea parte prouincias Ripenses, ita scilicet cognominatas, ut ab aliis eiusdem nominis prouinciis mediterraneis distinguerentur. Ripensem Daciam agnoscunt omnes, cui et ualeriam Noricumque accenset Imperii Notitia ipsas quoque Ripenses. Sed et Sauiam siue Pannoniam secundam Ripariensem, a presidiis, ni fallor, Ripariis ita cognominatam. Ripam enim Danubii obsidebant illa presidia. Sub dispositione ducis ualerie Ripensis equites legimus Dalmatas in loco, cui Ripa alta nomen, ab illa procul dubio ripa Danubii. Sub dispositione ducis Prouincie Rhetie prime et secunde: prefectum legionis tertie Italice partis superioris deputate Ripe prime Submontorio. Ad illam certe ripam excubias egit sub Diocletiano Galerius. Ita  enim queritur ille apud Lactantium, fluxisse annos quindecim ex quo in Illyricum, uel ad ripam Danubii relegatus, cum gentibus barbaris luctaret, cum alii intra laxiores et quietiores terras delicate imperarent. Pro eadem norma et Rheni ripe prefectum memorat Tacitus. Idem Tacitus ostendit duas illas legiones, quibus limitum illorum tutelam creditam testatur tam ipse, quam rex etiam Agrippa, in Pannonia fuisse collocatas. Ita non erit quod miremur, Pannonicos precipue milites, utpote uetustissimos illorum finium propugnatores, cognominatos esse Riparios. Inde Ripariensis audiebat Pannonia illa potius, quam Ripensis.

§ uIII. Idem produnt et statiua castra in nostra, de qua agimus, Danubii ripa longe frequentissima. Hostium certe limitibus propinqua illa oportuit fuisse castra, que hostium arcendorum causa instituerentur. Idem ipse etiam Historie. Pulsi ab Hunnis Gothi, Danubium transmittere non audebant, ni ueniam  prius a Romano Imperatore ualente impetrassent. Nempe id quo minus auderent, in causa erant Presidia limitanea. appellat Eunapius, quos Ripe Prefectos Tacitus. Ita igitur Ripam eam obsidebant illa Presidia, ut locum transmittendi nullum uacuum relinquerent. Sic enim Imperii romani limites solebant ambire Pretenture. Id discimus ex Anonymi Libello de rebus Bellicis. Sic enim ille: Est preterea inter commoda Reip. utilis limitum cura ambientium ubique latus imperii, quorum tutele assidua melius castella prospicient, ita ut millenis interiecta passibus stabili muro et firmissimis turribus erigantur. Quas quidem munitiones possessorum distributa sollicitudo sine publico sumptu constituat, uigiliis in his et agrariis exercendis, ut prouinciarum quies circumdata quodam presidii cingulo requiescat. Ea itaque conditione agros Coloniarum distribuebant Duumuiri, ut propriis Colonorum sumptibus, et muniendi essent Coloniarum fines atque propugnandi. Idem nempe illud Romanorum Colonorum fere ius, quod  apud Turcas Timariotarum, apud nostros, seruitii militaris. Proprium autem id fortasse Romanorum, quod imperii fines uniuersos firmioribus presidiis munirent, quam nostri castra, in ipso etiam Belli procinctu, perpetuo nimirum stabilique muro, turribus etiam, seu castellis ualidissimis per millenorum passuum singula interualla. Id genus munimenta habemus in nostra hodieque Britannia, in muris Adriani, Antonini, atque etiam Seueri. Id etiam imitatus est recentior Offa noster in uallo illo, quod eius retinet hodieque nomen, Angliam inter Walliamque limitaneo. Nec alio retulerim Tertulliani illa: Maurorum gens et Getulorum barbaries a Romanis obsidentur. De bello hec nescio quo intelligit doctissimus Rhenanus, quod eo tempore uiguerit, quo scripserit hec Tertullianus. Atqui altum apud illius seculi Scriptores de Bello illo silentium. Nec includendis intra suos fines hostibus, sed uero potius ut e Romanis finibus excluderentur, omnis illa instituta est obsidio, ne regionum,  inquit Tertullianus, suarum fines excedant; idcirco legionum suarum presidiis imperium suum muniisse Romanos. Pretenturarum hoc in loco formam representat, uti dixi, omnino Tertullianus, que tamen ipsa a Castrorum obsidionalium forma non prorsus abhorreret. Nempe duplicem, quem dixi, usum prestabant Castra obsidionalia, non modo hostes ut obsessos includerent, sed ut externorum quoque hostium auxilia excluderent. Sic enim Castrorum illorum externum quoque limitem solebant munire Romani, ut et inde hostem, etiam uiribus alioqui parem, facile repellerent. Ita ipsum quoque Annibalem repulerunt in obsidione Capuana, et Gallorum exercitum numerosissimum Cesar in obsidione uercingetorigis Alesiensi. Nempe illum etiam externum limitem uallo munitissimum habebant, turribusque certo sibi inuicem interuallo respondentibus. Externum itaque Castrorum obsidionalium limitem referebant Pretenture.

§ IX. Ita dum Pretenturarum disciplina illa uigeret,  illesi erant Romanorum fines, hostesque barbaros etiam ferocissimos sustinebant. Detraxit illas ualens, Gothisque credidit, et Romanos Barbaris facilem deinde predam exposuit. ueterum tamen limitum, etiam in illa, que secuta est, hostium eluuione, uestigia constabant. Prouinciam ab Attila Romanis exceptam ita circumscribit Priscus: , Longitudinem itaque prouincie Romane pretendebat Danubius, quam Longitudinis metam STRIGAM appellari diximus. Proinde et commercii locum mutauit Attila, eodem auctore Prisco: , , , , , , . Ecquis est, qui non uideat in ipsis finibus imperii constituta hec fuisse commercii loca, cum et ipsa Naissum propterea  huic commercio designarit Attila, quod noue sue prouincie fuisset finis? Ecquis non proinde uideat, cum antiquus commercii locus fuisset ripa Danubii, id propterea esse factum, quod etiam antiquus fuisset imperii limes? Recte itaque coniicit Pater Oxoniensis in Strigonii urbis nomine RIPAE STRIGAE memoriam hodieque constare, que et ipsa ad Danubii Ripam sita est.

§ X. Hec cum ita se habuerint, caute tamen fateor ista subiunxisse Appianum: , . Tam enim Rhenum, quam Euphratem, quam ipsum Danubium, superarunt aliquando Romani. Prouinciam Transdanubiarum Daciam tenebant, cum illa scriberet Appianus, a Traiano nempe debellatam. Addidit Marcomannos Quadosque Marcus, quos et presidiis occupauerat. Marci tamen illa presidia detraxit statim a Marci morte Commodus. Traiani erat prouincia longe diuturnior. Sed et illam presidiis ultro nudauit Aurelianus ante Diocletianum, traductis alio colonis. Ita nichil erat quod obstaret, quominus accuratissime posset  hec Ripa striga appellari sub Diocletiano. Et tamen raro admodum Pretenturarum iam fixos limites poterant superare Romani. Obseruauit id de suis Afrorum pretenturis, quo dixi loco, Tertullianus. Nec trans istas, inquit, gentes porrigere uires regni sui possunt. Id si etiam in Africa uerum fuerit, longe certe potiori ratione in ripa Danubii. Ita sensit procul dubio Aurelianus, quem tamen uictoriosissimum, idque merito, appellant nummi atque inscriptiones. Tantus imperator, totque barbarorum spoliis triumphisque decoratus, credidit nichilominus Transdanubiana ne quidem posse defendi. Nec enim ullibi Barbarorum impetus frequentiores fortioresue sustinuere Romani, et quidem alea belli admodum incerta.

§ XI. Quid quod ea etiam etate uiguerit, opinio dicam, an potius superstitio? qualiscumque tamen, illa certe uiguit: ut fundorum, ita et imperiorum terminos fuisse sacros atque fatales, quos nemo uiolare posset impune. Proinde tactum fulmine Capanea,  quod sacros Thebarum muros auderet primus irrumpere; cesum Protesilaum, quod sacra Neptuno littora primus hostium insilire. Piaculo innexus credebatur, et sacram quamdam Nemesim seu Adrastiam concitare, nec facile placandam Numinis inuidiam, qui metas generi humano prefixas transgrederetur. Eadem de Romani imperii finibus sententia uulgo est recepta. Carum itaque imperatorem fortissimum propterea fulmine petitum censuerunt, quod fatalem illum imperii finem, Euphratem nempe, superasset. Penam enim illam fulminis habebant, pro manifestissimo lesi Numinis indicio. Id Cari exemplum, cum in alia aduersus Persas expeditione, seu Galerii Maximiani, seu potius fortasse Iuliani, animos militum minus alacres ad audendum redderet, eam proinde opinionem sibi refellendam censuit uopiscus. Ea fuerit in causa fortasse, quod boni imperatores imperii limites ne uellent quidem proferre. Consilium cercendi intra terminos imperii ab Augusto emanasse Tacitum habemus auctorem. Nec alia mente Adrianum fuisse probabile  est, cum iam debellatas a Traiano prouincias sponte sua liberas presidiis, nec hoste ullo cogente, relinqueret. Nec me latet tamen alio hec referri ab Historicis, uerum ingenio potius id, quam probate fidei monumento ullo teste, coniectantibus. Si quam igitur habuerint unquam Illyriciane Dieceseos metam aliam, quam Danubium, raro tamen id contigisse consentaneum est. Ita constans earum partium fixusque limes illa fuit, quam dixi, ripa Danubii. In ea pretenture et pretenturarum perpetua munimenta. In ea uallum, et certis ualli spatiis sibi respondentia castella. Ut alia deessent, hec sufficiunt abunde, ut recte STRIGA possit hec RIPA appellari. Prouinciarum limitanearum plurimarum perpetua erat meta Danubius. Sed Diocletiani etate omnium fuisse iam ostendimus.

§ XII. Porro conuenit adamussim hec ripe strige mentio cum consilio atque itinere Diocletiani. Morbum  iam leuem atque perpetuum ait contraxisse Lactantius, chronicum plane illum, non acutum. At chronicis morbis, precipue inclinatis, gestationem tradit utilissimam esse Celsus, qui tamen febre careant. Talis fuit noster ille Diocletiani. Inter gestationis autem genera tam illam numeratque esset in lectica, quam aliam illam que in naui, uel in portu, uel in flumine, quam etiam pronuntiat omnium esse lenissimam. Proinde Roma Rauennam usque lectica plurimum uehebatur noster imperator. Inde ad Danubium fortasse lectica, reliquum deinde iter in naui, et secundo Danubii flumine, per Pontum Euxinum usque ad Nicomediam. Tractus ille uniuersus infirmo corpori  erat sane saluberrimus; nec alium ullum ita tutum possumus et innocuum reperire, aut in itinere tam longo tedii cum salubritate minoris. Cum autem, pro more fluuiorum, huc illuc flecteretur sepe Danubius, ideo per circuitum Ripe strige Nicomediam uenisse dicitur. Nec uero corpori curando duntaxat hoc inseruiebat iter; erat etiam imperatorium. Ita potuit lustrare presidia limitanea, in illis presertim partibus, quibus frequentissimum imminebat ab hoste periculum. Quam illis partibus metuerit, testes sunt multe in Illyrico date leges, et prefectus Cesar omnium pugnacissimus.





HENRICI DODWELLI CHRONOLOGIA PERSECUTIONUM, ITEM STEPHANI BALUZII CHRONOLOGIA DIOCLETIANEA, PROUT RATIO TEMPORUM EXEGIT, INTERMIXTAE. ADDITI SUNT INSUPER CUIUSQUE ANNI CONSULES, ALIIQUE RERUM EuENTUS.

 AN. LXIu. Anno Domini secundum Aeram uulgarem, LXIu. Coss. C. Lecanius Bassus. M. Licinius Crassus. Pagi. Persecutio Neronis in christianos; ipsisque imputat incendium ab ipso Rome excitatum ex Tacito. DODWELL.---19 iunii SS. Geruasius et Protasius Mediolani martyrio coronati.

LXuI. Coss. C. Suetonius Paulinus L. Pontius Telesinus. SS. Petrus et Paulus morti addicti 29 iunii: ille per crucem, hic per gladium. LENGLET.

XCu. Coss. Domitianus Aug. XuII. T. Flauius Clemens. Pagi. Persecutio Domitiani post. septembr. 13 incepit, ex Brutio. DODWELL.---Qua in persecutione morti addictus est a Domitiano T. Flauius Clemens consul  ob religionem.

XCuI. Coss. C. Fuluius ualens. C. Antistius uetus. Pagi. Reuocauit christianos ab exilio Domitianus paulo ante septemb. 18. Necdum enim redierant exules ante nouum edictum Nerue. DODW.

XCuII. Coss. M. Cocceius Nerua III. T. uirginius Rufus. Nerua imperator statuas omnes Domitiani sustulit. Accusatos christianismi absoluit; uetuitque quemquam eo nomine accusari. LENGLET.

CuII. Coss. C. Sosius Senecius Iu. L. Licinius Sura III. Pagi. Persecutio sub Traiano, qua passus est Ignatius, ex actis eius. S. Simeon episcopus Hierosol. martyrio afficitur. Pax reddita hoc ipso anno. Plinii  et Arii Antonini persecutiones hoc ipso etiam fortasse anno. DODWELL.

CuIII. Coss. Ap. Annius Trebonianus Gallus. M. Atilius Metilius Bradua. Pagi. Post Ignatii mortem, que decembri mense die XX, anni superioris contigerat, cum nuntium de morte in Asia accepisset, necdum tamen gesta Ignatii haberet explorata, epistolam scripsit ad Philippenses Polycarpus. DODW.---Euaristus papa martyrio coronatur.

CIX. Coss. A. Cornelius Palma. C. Caluisius Tullus. Onesimus, S. Pauli discipulus, Ephesiorum episcopus, in carcerem coniicitur, et Rome lapidibus obruitur. LENGLET.

CXuI. Coss. Aemilianus.  L. Antistius uerus. Pagi. Passus Simeon Cleophe, et extincta est familia Dauidis. DODWELL.

CLIII. Coss. C. Bruttius Presens. A. Iunius Rufinus. Pagi. Edictum Antonini Pii pro christianis, si forte fuerit Pii. DODWELL.

CLXI. Coss. M. Aelius Aurelius uerus Cesar. III. L. Aelius Commodus II. Pagi. Idem edictum, si Marco potius sit, quam Pio tribuendum. DODWELL.

CLXuII. Coss. L. Aurelius uerus Aug. III. Quadratus. Pagi. Persecutio Gallorum Lugdunensium uiennensiumque sub Marco. DODWELL.

 CLXuIII. Coss. L. uettius Paulus. T. Iunius Montanus. Pagi. Athenagore legatio pro Christianis post reditum Lucii. DODWELL.

CLXX. Coss. M. Cornelius Cethegus. C. Erucius Clarus. Pagi. Melitonis Sardensis et Apollinaris Hierapolitani apologie. DODWELL.

CCII. Coss. L. Septimius Seuerus Aug. III. Aurelius Antoninus Caracalla Aug. Pagi. Post uIII Id. April. ante Solstitium incepit persecutio Seueri. Annus XuII etatis Origenis. DODWELL.

CCIII. Coss. L. Fuluius Plautianus. P. Septimius Geta. Pagi. Annus XuIII Origenis, huius persecutionis secundus. DODWELL.

 CCIu. Coss. L. Fabius Cilo II. M. Annuis Libo. Pagi. Anno seculari ineunte, desiit hec Seueri persecutio. DODWELL.

CCXXXu. Coss. Seuerus. Quinctianus. Pagi. Sub finem anni persecutio Maximini. Persecutio in Asia. DODWELL.

CCXXXuI. Coss. C. Iulius uerus Maximinus Aug. Iulius Africanus. Pagi. Initio anni finis persecutionis. Defecerunt in Africa Gordiani mense Maio, in Italia Senatus. DODWELL.

CCXXXuII. Coss. L. Ouinius Cornelianus. P. Titius Perpetuus. Pagi. Mense Iunio occisi in Africa Gordiani. Mense Iulio Augustum imperium susceperunt Maximus et Balbinus;  Cesareum Gordianus tertius. DODWELL.

CCXXXuIII. Coss. Pius. Pontianus. Pagi. Ludis Capitolinis, ante Iun. 22 occisi Maximus et Balbinus. Augustum imperium suscepit Gordianus. DODWELL.

CCXLuIII. Coss. M. Iulius Philippus Aug. III. M. Iulius Philippus Aug. II. Pagi. Persecutio Alexandrina in fine anni. DODWELL.

CCXLIX. Coss. Fuluius Aemilianus II. uectius Aquilinus. Pagi. Sub finem anni incepit cum imperio Decii persecutio. In Africa saltem huiusque incruenta. DODWELL.

CCL. Coss. Cn. Messius Quintus Traianus Decius Aug. II. Annius Gratus. Pagi.  Initio Aprilis ad cedes progressa est persecutio in Africa, confestim facta remissior. Persecutionis Alexandrine anni secundi maxima pars in hunc annum incidit. DODWELL.

CCLI. Coss. Cn. Traianus Decius Aug. III. Q. Herennius Etruscus Decius Cesar. Pagi. Tertius annus persecutionis Alexandrine. Remissa persecutio tam Alexandrie, quam etiam in Africa. DODWELL.

CCLII. Coss. C. uibius Trebonianus Gallus Aug. II. C. uibius uolusianus Cesar. Pagi. Lues sub Gallo, eiusdemque persecutio breuissima. DODWELL.

CCLuII. Coss. P. Licinius ualerianus Aug. Iu. P. Licinius Gallienus Aug. III. Pagi.  Sub initium Augusti persecutio ualeriani, sed sine martyriis. DODWELL.

CCLuIII. Coss. M. Aurelius Memmius Tuscus. Bassus. Pagi. Sub initium Augusti edictum ualeria ni de pena capitis. DODWELL.

CCLXI. Coss. Gallienus Aug. Iu. Petronius uolusianus. Pagi. Purpuram arripuit in Aegypto Aemilianus. Reuocata in reliquo imperio ualeriani persecutio a Gallieno DODWELL.

CCLXII. Coss. P. Licinius Gallienus Aug. u. Faustinus. Pagi. Reuocata a Gallieno eadem persecutio in Aegypto, capto iam Aemiliano. DODWELL.

CCLXXu. Coss. L. Domitius Aurelianus Aug. Iu.  T. Auonius Marcellinus. Pagi. sub initium anni, sub finem Aureliani, emissa ab eo persecutionis edicta. DODWELL.

CCLXXXIu. Coss. Imp. M. Aurelius Carinus II. Imp. M. Aur. Numerianus II. SPARK. Suffecti secundum Lidyati computum. Kal. Maiis } ual Diocletianus. uel Octob } Annius Bassus. Kal. sept.: } M. Aur. ual. Maximianus. uel nouemb.:} M. Iunius Maximus. IDEM. Diocletianus leuatur Imperator die XuII septembris. Hoc anno incipit era Diocletianea, uel era martyrum, die XXIX mensis Augusti, quo incipit annus Aegyptiorum, qui etiam nunc ea utuntur era. LENGLET.

CCLXXXu. Coss. ualerius Diocletianus II.  Aristobolus. SPARK. Maximianus Herculius a Diocletiano creatur Cesar.

CCLXXXuI. Coss. M. Iunius Maximus II. uettius Aquilinus. Kalendis Aprilis Augustus creatur Maximianus Herculius, ac proinde in consortium Imperii appellatur a Diocletiano. Maximianus Thebeam legionem martyrio donat. LENGLET.

CCXCII. Coss. Annibalianus. Asclepiodotus. Kalendis Martiis Diocletianus et Maximianus adoptant Constantium cognomento Chlorum et Galerium, Maximianum cognomento Armentarium, eosque nuncupant Cesares. Constantius repudiat Helenam, ex qua Constantinum, cui postea Magno cognomen hesit, susceperat, et Theodoram Herculii priuignam ducit. Galerius, repudiata quoque coniuge,  ualeriam Diocletiani et Prisce Auguste filiam accepit uxorem. BALUZIUS.

CCXCIII. Coss. Imp. ual. Diocletianus u. Maximianus Herculius Iu. Constantius Chlorus ex Batauia et Belgio Francos pellit, quos mittit ad Suessiones et ad Rhemos. LENGLET.

CCXCuII. Coss. Maximianus Herculius u. Galerius Maximianus Cesar II. SPARK. Narseus Rex Persarum uincit ac fugat in Mesopotamia Galerium, ac postea in Armenia. Nisibim uenit Diocletianus. Narseus uictus fugatusque est a Galerio, et coniux filieque eius capte, cum maxima pudicitie custodia reseruate sunt ad augendam triumphi pompam Capta magna preda cum ingentibus manubiis. BALUZIUS.

 CCCI. Coss. Postumius Titianus II. Fl. Popilius Nepotianus. SPARK. Prima Diocletiani persecutio in milites. DODWELL. Constantius uincit Germanos in Lingonibus, quo processerant.

CCCII. Coss. Fl. ual. Constantius Cesar Iu. Galerius Max. Arment. Iu. Diocletianus e Nicomedia, ubi tum regia sedes erat, in Orientem profectus, illic substitit usque ad hyemem. Tum uero Nicomediam redux, ibi cum Galerio consultauit de bello christianis inferendo. BALUZIUS.

uictus a Galerio Narseus Persarum rex. DODWELL.

CCCIII. Coss. Imp. ual. Diocletianus uIII. Maximianus Herculius uII. SPARK. Annus primus persecutionis inchoatus a Feb. 23. Nicomedie.  DODWELL.

Persecutio aduersum Christianos hoc anno commota, omnium que unquam fuerunt atrocissima. Initium factum a ciuitate Nicomediensi, cuius ecclesia euersa est uII Kalendas Martias, ipso Terminalium die. Postridio propositum est edictum Imperatorum et Cesarum aduersus christianos, ut per uniuersum orbem sacrificare cogerentur. BALUZIUS.

Diocletianus Romam proficiscitur, illicque uicennalia celebrat et triumphum agit de Persis. Mox facta pace, que in tempus Diui Constantini reseruata durauit, Perse Mesopotamiam cum Transtigritanis quinque regionibus reddiderunt, limite imperiorum super ripam Tigridis constituto. IDEM.

Gothi, traiecto Istro, uicinam prouinciam inuaserunt, et indigenas expulerunt. IDEM.

Diocletianus offensus nimia Romanorum dicacitate, statim post peracta uicennalia discedit, et XIII Kalendas Ianuarias proficiscitur Rauennam. IDEM.

 CCCIu. Coss. Imp. al. Diocletianus IX. Maximianus Herculius uIII. SPARK. Annus primus persecutionis absolutus; secundus inchoatus, sed primus Eusebio. DODWELL.

Diocletianus nonum consulatum auspicatur Rauenne. Postea in difficilem morbum incidit, cuius ui de statu mentis sue demotus, demens factus est; ac post estatem, Nicomediam peruenit. Circum illic dedicauit anno post uicennalia repleto, et Idibus Decembribus, intercepto spiritu, uisus est expirasse. BALUZIUS.

Eodem tempore, quo Diocletianus nonum consulatum auspicatus est Rauenne, Maximianus Herculius octauum iniit Rome; et annum imperii uicesimum ingressus postea est Kalendis Aprilis. Deinde estate eius anni fuit in Campania. IDEM.

Fine anni Galerius Maximianus Cesar Nicomediam uenit ad Diocletianum, ut eum compelleret ad deponendum imperium, quum antea idem persuasisset  Herculio. IDEM.

CCCu. Coss. Constantius Chlorus u. Galer. Maxim Arment. u. SPARK. Annus secundus persecutionis absolutus; tertius inchoatus, sed secundus Eusebio. Purpuram deposuerunt Diocletianus et Maximianus. Noua deinde et seuior persecutio instaurata in Oriente a Galerio et Maximino, omnium deinceps Christianorum, cum antea solorum fuisset Clericorum. Agon quinquennalis Cesaree. Desiit persecutio in Occidente. DODWELL.

Kalendis Martiis Diocletianus apud Nicomediam processit in publicum, ut se uiuum esse probaret populo. BALUZIUS.

Kalendis Maiis Diocletianus prope Nicomediam, et Maximianus Herculius Mediolani purpuram deponunt, et Constantium Galeriumque Augustos nuncupant,  Diocletianus Galerium, Herculius Constantium. IDEM.

Eodem die Seuerus et Maximinus Daza facti sunt Cesares, nominati quidem a Galerio, sed induti, a Maximiano Seuerus, a Diocletiano Maximinus. Tum Diocletianus in patriam suam, hoc est, Diocleam in Dalmatia reuertitur, ubi preclaro otio consenuit. Herculius in Lucaniam concessit.

CCCuI. Coss. Constantius Chlorus uI. Galer. Maxim. Arment. uI. SPARK. Annus tertius persecutionis absolutus, quartus inchoatus. Incepit Cesaree noua illa persecutio Maximini, que omnes cogebat sacrificare. DODWELL.

Constantius Augustus filium suum Constantinum repetit a Galerio, apud quem uelut obses tenebatur. Is ergo in Galliam profectus, ad patrem in extremis agentem peruenit XII Kalendas Augusti. Quatriduo post Constantius extinguitur Eboraci in Britannia: cui successit Constantinus, cum patris suprema uoluntate,  tum militum consensu, qui ei purpuram iniecerunt. BALUZIUS.

Imago laureata Constantini defertur ad Galerium. Ille uero purpuram ad eum misit, Cesaremque nuncupauit uIII Kalendas Ianuarias, quum aut eodem die, aut paulo ante Seuerum Augustum dixisset. IDEM.

Edictum emittit Constantinus in gratiam christianorum.

Interim, quum imagines Constantini Romam allate essent, Maxentius Herculii filius, patre diu retractante, imperium inuadit uI Kalendas Nouembris; et patrem, qui tum in Campania erat, ad se uocans, eumque bis Augustum nominans, consortem imperii facit. IDEM.

Maxentius purpuram Augusteam usurpat; Romam ac Italiam sibi subiicit die Octobris XXuIII.

CCCuII. Coss. Maximianus Herculius IX. Constantinus Cesar. SPARK.  Annus quartus persecutionis absolutus, quintus inchoatus. Ceperunt pro cedibus mutilationes. Mors Urbani Prefecti Palestine persecutoris. DODWELL.

Galerius Maximianus Seuerum Augustum cui Italie custodia demandata fuerat, exercitum iubet ducere aduersus Maxentium. Ille uero statim Romam obsidet, Rauennam fugit, ad Tres tabernas  extinguitur, ut uidetur, circa mensem Aprilem.

Maximianus Herculius bis Augustus in Gallias proficiscitur, ubi Constantinum, qui hactenus Cesaris appellatione contentus fuerat, Augustum nuncupat pridie Kalendas Aprilis, et eidem in matrimonium locat filiam suam Faustam. BALUZIUS.

Interea Galerius Maximianus immensum exercitum ducit in Italiam, mortem Seueri uindicaturus. Romam frustra obsidet, et redit inglorius in Illyricum. IDEM.

Tum uero Herculius e Gallia redux, filium Maxentium denudare conatus in concione, conuicia militum tulit; et urbe Italiaque pulsus, rursus ad Constantinum  pergit in Gallias. Illic aliquantulum moratus, mox Carnuntum in Pannonia ad Galerium profectus,  ibi Diocletianum inuenit, interfuitque III Idus Nouembris nuncupationi Licinii Augusti, quem Galerius Maximianus substituit in locum Seueri. Cum uero frustra Diocletianum hortatus esset ad resumendum imperium, ab eo repudiatus rediit in Galliam, ubi iterum deposuit imperium, ac postea illic reliquum uite sue egit.IDEM.

CCCuIII. Coss. Maximianus Herculius X. Galerius Max. Arment. uII. Annus quintus absolutus, sextus inchoatus. Constantinus Augustus declaratur. Firmilianus Palestine preses mutilationibus, potius quam cedibus, persecutus est. Persecutio remissa a mense Augusto ad Nouembrem, rursusque sub huius anni finem nouo Maximini edicto instaurata, ita tamen, ut mense Decembri redierint ad mutilationes persecutores. DODWELL.

Maximianus Herculius X et Galerius Maximianus uII consules fuere, constituta iam concordia inter eos  et Maxentium. BALUZIUS.

20. Aprilis Maxentius Consul Rome declaratur; cum Romulo Herculius in Gallias fugit, ubi res nouas molitur contra Constantinum.

CCCIX. Coss. Licinius Aug. uel post Consulatum X Herculii et uII Galerii Maximiani. Maxentius II. Romulus II. Annus sextus absolutus, septimus inchoatus. Martii 7 passus est Eubulus ultimus Martyrum Cesareensium. Inde neglectu Gentilium rediit Christianis pax. DODWELL.

CCCX. Coss. Maxentius III, sine collega. SPARK. Secundum Lydiatum. Coss. Galerius Maxim. Armant. uIII, suffecto Licinio Liciniano Augusto. IDEM.  Annus septimus absolutus, octauus inchoatus. Noua rursus, inuidia Gentilium, orta Christianorum persecutio: uerum ea breuissima, et unius impetus. DODWELL.

Cum Franci turbarent statum Galliarum, et de eis reprimendis Constantinus cogitaret, Herculius semper inquietus, subdolus, et infidus, auctor ei fuit ne omnem exercitum secum duceret, posse barbaros a paucis debellari. Credidit Constantinus et seni et socero. Interim Herculius cupiditate imperii stimulatus, cum putaret Constantinum longius abesse, milites largitionibus et promissis sollicitat ad defectionem, thesauros inuadit, et purpuram tertio induit in Belgica; et redeunte Constantino mira celeritate, timens quod meruerat, fugit in secundam Narbonensem, et se ciuitatis Arelatensis menibus includit. Dein aduentante Constantini exercitu, Massiliam contendit; ubi obsessus a Constantino, captus est, et increpito uita donata. uerum paulo post eiusdem Constantini iussu strangulatus est, cum deprehensus esset in insidiis quas  Constantino moliebatur, ut cum perimeret. BALUZIUS.

Eodem anno Galerius Maximianus in grauem ac periculosum morbum incidit, quo per annum perpetem afflictatus est; isque morbus eum inuasit, cum iniret decimum octauum imperii sui annum. IDEM.

CCCXI. Coss. Gal. Maxim. Arment. uIII. Maximinus II. Annus octauus absolutus, nonus inchoatus. Edictum Galerii pro pace, inter Kal. Mart. et prid. Kal. Maias. Pax illa ne sex quidem mensium integrorum, ita ut sub finem Octobris redierit persecutio, sed et ea unius impetus, sanguinolenta. Legationes primas urbium accepit Nicomedie Maximinus. DODWELL.

Galerius semper egrotus, admonitus morbum illum euenisse sibi propter mala que Christianis intulerat, edicto proposito persecutionem quiescere iussit anno postquam ceperat octauo. Tum apertis carceribus,  christiani qui illic detinebantur, abire permissi sunt. Paulo post Galerius moritur Sardice, mense, ut uidetur, Maio, cum prius Licinio ualeriam coniugem filiumque Candidianum commendasset, atque in manibus tradidisset. Sed hi cum comitatum Maximini infeliciter pretulissent, miserandam sortem habuerunt, ut postea dicetur. BALUZIUS.

Maxentius bellum Constantino indicit, quasi necem patris sui Herculii uindicaturus.

Bellum inde inter Licinium et Maximinum de imperio certantes. Sed conditionibus certis pax et amicitia componitur in Bosphoro Thracio, ubi constitutus est limes imperii utriusque. IDEM.

Maximinus postea indulgentiam communi principum consensu christianis datam tollit, subornatis legationibus ciuitatum, que peterent, ne illis intra ciuitates suas conuenticula extruere liceret. Hinc acrius in eos seuitum, donec Constantini litteris Maximinus deterreretur. IDEM.

Hoc uel sequenti anno crux in celo Constantino  apparet.

CCCXII. Coss. Fl. ual. Constantinus Aug. II. Licinius Aug. II. SPARK. Annus nonus absolutus, decimus inchoatus. Secunde urbium legationes cum decretis aduersus christianos. Maximini ad illas rescripta de pellendis ex illis urbibus christianis, earumque urbium territoriis, post mensem Maium. Persecutio noua inchoata, sed mutilationum duntaxat, et statim minis litterisque Constantini sedata aduersus Maxentium mouentis. Constantinus Alpes transcendit, atque copias Maxentii uincit fugatque in Taurinis aliisque in locis. Tandem iuxta Romam celitus 27 Octob. crux signum uictorie ipsi ostensa pridie quam pugnam committeret, in qua profligatur Maxentius ipse 28 Octobris, ibique in Tiberi submergitur. Constantinus uictor Urbem ingreditur: primi Augusti titulus Constantino a Senatu decretus. Primum Maximini edictum pro pace.  DODWELL.

ualeria Galerii uidua in exilium iussu Maximini proiecta cum matre Prisca, et in desertas Syrie solitudines relegata, patrem suum Diocletianum per occultos nuntios gnarum calamitatis sue facit. Repetenti uero eam patri Maximinus negauit. BALUZIUS.

Eodem tempore Maximiani Herculii statue Constantini iussu reuellebantur; et imagines quoque Diocletiani, quia cum Herculio pictus erat, detrahebantur. Hinc dolor Diocletiani qui paulo post fame atque angore confectus interiit III Nonas Decembris. IDEM.

Maximinus legatos Romam ad Maxentium mittit occulte, et amicitiam cum eo facit. IDEM.

Initium indictionum aut I aut XXIu die septembris.

CCCXIII. Coss. Fl. ual. Constantinus III. Licinius Augustus III. SPARK. Annus decimus absolutus, undecimus inchoatus. uictus a Licinio Maximinus in campo sereno die 30 Aprilis: edictum Constantini et Licinii pro pace Nicomedie  propositum Iun. 13, quo tempore decennalem hanc persecutionem terminat Lactantius, num. 48. Secundum deinde Maximini pro christianis edictum. DODWELL.

Rebus in urbe compositis, Constantinus circa Xu Kalendas Februarii Roma digressus, Mediolanum contendit, ibique nuptias Constantie sororis sue cum Licinio celebrauit. Ea re peracta, Constantinus in Gallias reuertitur, Licinius in Illyricum. BALUZIUS.

Interim Maximinus exercitum mouet e Syria, bellum Licinio illaturus, prouincias eius occupaturus. Occurrit ei Licinius in Thracia. Pugnatur pridie Kalendas Maias in campo quem uocabant Serenum, inter Hadrianopolim uidelicet et Heracleam. uictoria penes Licinium fuit. IDEM.

Diocletianus moritur hoc anno, forte Maio mense.

Maximinus summa celeritate fugit Nicomediam, hinc in Cappadociam, postremo in Ciliciam, ubi miserando  horrendoque mortis genere extinctus est apud Tarsum. IDEM.

Fuso fugatoque Maximino, Licinius traiecit exercitum in Bithyniam; et Nicomediam ingressus die Iduum Iuniarum proponi iussit edictum de restituenda Ecclesia, uerboque etiam hortatus est, ut conuenticula in statum pristinum redderentur.

Pax Ecclesie data post bellum decennale. IDEM.

Licinius ualerium, Candidianum Galerii Maximini filium, Seueri filium Seuerianum, liberos Maximini occidi iubet. IDEM.

CCCXIu. Coss. uolusianus II. Annianus.

Primum Constantini bellum aduersus Licinium ad Cibalim in Pannonia uictum die 31 octobris. Iterum pugnatur ad Mardiam in Thracia, sed equo marte.

Pax Constantinum inter et Licinium.

ualens a Licinio Cesar eligitur, postea mutuo Augustorum  consensu expellitur ac dignitate priuatur.

CCCXu. Coss. Constantinus Iu. Licinius Iu. ualeria filia Diocletiani et uxor eius Prisca Thessalonice capite truncantur. Hoc anno Lactantius suum de Mortibus Persecutorum librum edidit.

CCCXuII. Coss. Gallicanus. Bassus. Crispus et Constantinus Constantini Magni filii Cesares creantur, sicut et Licinianus, filius Licinii. Nascitur Constantius filius alter Constantini et Fauste. Hoc anno desinente, ut putamus, aduocatur Nicomedia in Gallias Lactantius.

CCCXuIII. Coss.  Licinius Augustus u. Crispus Cesar.

CCCXIX. Coss. Constantinus Aug. u. Licinius Iunior Cesar. Hoc anno remouet a suo Palatio Christianos Licinius Augustus. Arius in heresim prolabitur, damnaturque in concilio centum Episcoporum.

CCCXX. Coss. Constantinus Aug. uI. Constantius Cesar II. Persecutio Liciniana ex Eusebio in Chronico. Crispus Cesar Francos et Alamannos prelio uicit. Hoc anno uel sequenti suas edidit Lactantius Institutiones.

 CCCXXI. Coss. Crispus Cesar II. Constantinus Cesar. Nazarius Rome Panegyricum Constantino dicit Kal. Martiis. Donatiste Roma eiecti. Constantinus de feriando die dominico sanctionem edit.

CCCXXII. Coss. Petronius Probianus. Anicius Iulianus. Constantinus Sarmatas in Pannonia debellat, et ibi Rex eorum Rausimondus cecidit.

CCCXXIII. Coss. Acilius Seuerus. Iunius  Rufinus. Alterum bellum Constantini aduersus Licinium: hic die III Iulii ad Adrianopolim a Constantino debellatur. Iterum Licinius terra uincitur a Constantino iuxta  Chrysopolim et Chalcedonem, et mari a Crispo Cesare in Hellesponto. Nicomediam fugit Licinius, atque ueniam petiit in preteritum, exorante Constantia eius uxore ac sorore Constantini. Cene a Constantino adhibetur, atque exul Thessalonicam mittitur; ubi eius post quosdam menses, ob res nouas quas moliebatur, fauces laqueo innectuntur, atque Martinianus Cesar a Licinio creatus in Cappadocia trucidatur.  Constantius Constantini filius Cesar eligitur.

CCCXXIu. Coss. Crispus Cesar III. Constantinus Cesar III. Constantinus ad Arium litteras scribit, ut eum ab errore reuocet.

CCCXXu. Coss. Anicius Faustus Paulinus.  P. Ceionius Iulianus. Synodus prima uniuersalis Nicee in Bithynia cogitur a 18 uel 19 Iunii ad 25 Augusti; in qua damnatur Arius. 25 Iulii uicennalia celebrat Constantinus.

CCCXXuI. Coss. Constantinus August. uII. Constantius Cesar. Constantinus Romam petit; atque circa Iulium mensem trucidari iubet Crispum Cesarem; qui falsi criminis reus agitur: morti similiter addicitur Fausta Constantini uxor.

CCCLXII. Coss. Fl. Mamertinus. Fl. Neuitta. Persecutio Iuliani, cum ageret Antiochie, sub finem Octobris, cum flagrasset simulacrum Iouis Olympii, ut colligitur ex Ammiano XXII. DODWELL.





LUCII CAECILII FIRMIANI LACTANTII LIBER AD DONATUM CONFESSOREM, DE MORTIBUS PERSECUTORUM. [2Kb] 

I.  Audiuit Dominus orationes tuas, Donate carissime,  quas in conspectu eius constanter fundis per dies omnes, et carissimorum fratrum, qui gloriosa confessione  [7Kb] sempiternam sibi coronam pro fidei sue meritis quesierunt. Ecce addetur his omnibus aduersarius; et restituta per orbem tranquillitate, profligata nuper Ecclesia rursum exsurgit, et maiore gloria templum Dei, quod ab impiis fuerat euersum, misericordia Domini fabricatur. Excitauit enim Deus principes, qui tyrannorum nefaria et cruenta imperia resciderunt, humano generi prouiderunt; ut iam quasi discusso transacti temporis nubilo, mentes omnium pax iocunda et serena letificet. Nunc post tante tempestatis uiolentos turbines, placidus aër et optata lux refulsit. Nunc placatus seruorum suorum  precibus, Deus iacentes et afflictos celesti auxilio subleuat. En nunc merentium lacrymas, extincta impiorum conspiratione, deterget; et qui illuctati erant Deo, iacent: qui templum sanctum euerterant, ruina maiori ceciderunt; qui iustos excarnificauerunt, celestibus plagis, et cruciatibus meritis nocentes animas profuderunt; serius quidem, sed grauiter ac digne. Distulerat enim penas eorum Deus, ut ederet in eos magna et mirabilia exempla; quibus posteri discerent, et Deum esse unum, et eumdem uindicem, digna uidelicet supplicia impiis ac persecutoribus irrogare. De quorum exitu scripto testificari placuit,  [7Kb] ut omnes qui procul amoti fuerunt, uel qui postea futuri sunt, scirent, quatenus uirtutem ac maiestatem suam in exscindendis delendisque nominis sui hostibus Deus summus ostenderet. Hinc itaque utile est, si a principio ex quo est Ecclesia constituta, qui fuerint persecutores, et quibus penis in eos celestis iudicis seueritas uindicauerit, exponam.

II. Extremis temporibus Tiberii Cesaris, ut scriptum  legimus, Dominus noster iehsu Christus a Iudeis cruciatus est, post diem decimum Kalendarum Aprilium, duobus Geminis consulibus: cum resurrexisset die tertio, congregauit discipulos, quos metus comprehensionis eius in fugam uerterat; et diebus quadraginta cum his commoratus, aperuit corda eorum, et Scripturas interpretatus est, que usque ad id tempus obscure atque inuolute fuerunt. Ordinauitque eos, et instruxit ad predicationem dogmatis ac doctrine sue, disponens Testamenti noui solemnem disciplinam.  [8Kb] Quo officio repleto, circumuoluit eum procella nubis, et subtractum oculis hominum rapuit in celum. Et inde discipuli, qui tunc erant undecim, assumptis in locum Iude proditoris Matthia et Paulo, dispersi sunt per omnem terram, ad Euangelium predicandum, sicut illis magister Dominus imperauerat; et per annos quinque et uiginti usque ad principium Neroniani imperii, per omnes prouincias et ciuitates Ecclesie fundamenta miserunt. Cumque iam Nero imperaret, Petrus Romam aduenit; et  editis quibusdam miraculis, que uirtute ipsius Dei, data sibi ab eo potestate, faciebat, conuertit multos ad iustitiam, Deoque templum fidele ac stabile collocauit. Qua re ad Neronem delata, cum animaduerteret non modo Rome, sed ubique quotidie magnam multitudinem deficere a cultu idolorum, et ad religionem nouam, damnata uetustate, transire; ut erat execrabilis ac nocens tyrannus, prosiliuit ad excidendum celeste templum, delendamque iustitiam, et primus omnium persecutus Dei seruos, Petrum  [7Kb] cruci affixit, et Paulum interfecit. Nec tamen habuit impune; respexit enim Deus uexationem populi sui. Deiectus itaque fastigio imperii, ac deuolutus a summo tyrannus impotens, nusquam repente comparuit; ut ne sepulture quidem locus in terra tam male bestie appareret. Unde illum quidam deliri credunt esse translatum, ac uiuum reseruatum, Sibylla dicente matricidam profugum a finibus esse uenturum; ut quia primus persecutus est, idem etiam nouissimus persequatur, et Antichristi precedat aduentum. Itaque fas est credere, sicut  duos Prophetas uiuos esse translatos in ultima tempora, atque initium Christi sanctum ac sempiternum, cum descendere ceperit, quod Sibylle futurum prenuntiant: eodem modo etiam Neronem uenturum putant, ut precursor diaboli ac preuius sit uenientis ad uastationem terre, et humani generis euersionem.

III. Post hunc, interiectis aliquot annis, alter non minor tyrannus ortus est, qui cum exerceret iniustam  [25Kb] dominationem, subiectorum tamen ceruicibus incubauit quam diutissime, tutusque regnauit, donec impias manus aduersus Dominum tenderet. Postquam uero ad persequendum iustum populum instinctu demonum incitatus est, tunc traditus in manus inimicorum luit penas. Nec satis ad ultionem fuit, quod est interfectus: domi etiam memoria nominis eius erasa est. Nam cum multa mirabilia opera fabricasset, cum Capitolium aliaque nobilia monumenta fecisset, Senatus ita nomen eius persecutus est, ut neque imaginum, neque titulorum eius relinqueret ulla uestigia, grauissimis decretis etiam mortuo notam inureret ad ignominiam sempiternam. Rescissis igitur actis tyranni, non tantum in statum pristinum Ecclesia  restituta est, sed etiam multo clarius ac floridius enituit; secutisque temporibus, quibus multi ac boni principes Romani imperii clauum regimenque tenuerunt, nullos inimicorum impetus passa, manus suas in orientem occidentemque porrexit; ut iam nullus esset terrarum angulus tam remotus, quo non religio penetrasset; nulla denique natio tam feris moribus uiuens, ut non suscepto Dei cultu, ad iustitie opera mitescereret. Sed enim postea longa pax rupta est.

Iu. Extitit enim post annos plurimos execrabile animal Decius, qui uexaret Ecclesiam. Quis enim iustitiam, nisi malus persequatur? Et quasi huius rei gratia prouectus esset ad illud principale fastigium, furere  [7Kb] protinus contra Deum cepit, ut protinus caderet. Nam profectus aduersus Carpos, qui tum Daciam Mesiamque occupauerant, statimque circumuentus a barbaris, et cum magna exercitus parte deletus, nec sepultura quidem potuit honorari: sed exutus ac nudus, ut hostem Dei oportebat, pabulum feris ac uolucribus iacuit.

u. Non multo post ualerianus quoque non dissimili furore correptus, impias manus in Deum intentauit; et multum, quamuis breui tempore, iusti sanguinis fudit. At illum Deus nouo ac singulari pene genere  affecit, ut esset posteris documentum, aduersarios  Dei semper dignam scelere suo recipere mercedem. Hic captus a Persis, non modo imperium, quo fuerat insolenter usus, sed etiam libertatem, quam ceteris ademerat, perdidit, uixitque in seruitute turpissime. Nam Rex Persarum Sapor, is qui eum ceperat, si quando libuerit aut uehiculum ascendere, aut equum, inclinare sibi Romanum iubebat, ac terga prebere, et imposito pede supra dorsum eius, illud esse uerum dicebat  exprobrans ei cum risu, non quod in tabulis aut parietibus Romani pingerent. Ita ille dignissime triumphatus, aliquandiu uixit, ut diu barbaris Romanum nomen ludibrio ac derisui esset. Etiam hoc ei accessit ad penam, quod  cum filium haberet Imperatorem, captiuitatis sue tamen  [6Kb] ac seruitutis extreme non inuenit ultorem, nec omnino repetitus est. Postea uero quam pudendam uitam in illo dedecore finiuit, direpta est ei cutis, et exuta uisceribus pellis est infecta rubro colore, ut in templo barbarorum deorum ad memoriam clarissimi triumphi poneretur, legatisque nostris semper esset ostentus, ne nimium Romani uiribus suis fiderent, cum exuuias capti principis apud deos suos cernerent. Cum igitur tales penas de sacrilegis Deus exegerit, nonne mirabile est, ausum esse quemquam postea non modo facere, sed etiam cogitare aduersus maiestatem singularis Dei regentis et continentis uniuersa?

uI. Aurelianus, qui esset natura uesanus et preceps, quamuis captiuitatem ualeriani meminisset, tamen  oblitus sceleris eius et pene, iram Dei crudelibus factis lacessiuit. uerum illi ne perficere, quidem que cogitauerat, licuit: sed protinus inter initia sui furoris extinctus est. Nondum ad prouincias ulteriores cruenta eius scripta peruenerant, et iam Cenofrurio,  qui locus est Thracie, cruentus ipse humi iacebat, falsa quadam suspicione ab amicis suis interemptus. Talibus et tot exemplis cerceri posteriores tyrannos oportebat. At hi non modo territi non sunt, sed audacius etiam contra Deum confidentiusque fecerunt.

uII. Diocletianus, qui scelerum inuentor et malorum machinator fuit, cum disperderet omnia, nec a Deo quidem manus potuit abstinere. Hic orbem terre simul et auaritia, et timiditate subuertit. Tres enim participes regni sui fecit, in quatuor partes orbe diuiso, et multiplicatis exercitibus, cum singuli eorum longe maiorem numerum militum habere contenderunt, quam priores principes habuerant, cum soli rempublicam gererent. Adeo maior esse ceperat numerus accipientium, quam dantium, ut enormitate indictionum  consumptis uiribus colonorum, desererentur agri, et culture uerterentur in syluam. Et ut omnia terrore complerentur, prouincie quoque in frusta concise, multi presides et plura officia singulis regionibus, ac pene iam ciuitatibus incubare, item rationales  [6Kb] multi et magistri, et uicarii prefectorum, quibus omnibus ciuiles actus admodum rari, sed condemnationes tantum et proscriptiones frequentes, exactiones rerum innumerabilium, non dicam crebre, sed perpetue, et in exactionibus iniurie non ferende. Nec quoque tolerari possunt, que ad exhibendos milites spectant. Idem insatiabili auaritia thesauros nunquam minui uolebat: sed semper extraordinarias opes ac largitiones congerebat, ut ea que recondebat, integra atque inuiolata seruaret. Idem cum uariis iniquitatibus immensam faceret caritatem, legem pretiis rerum uenalium statuere conatus est. Tunc ob exigua et uilia multus sanguis effusus, nec uenale quidquam metu apparebat, et caritas multo deterius exarsit, donec lex necessitate ipsa post multorum  exitium solueretur. Huc accedebat infinita quedam cupiditas edificandi, non minor prouinciarum exactio in exhibendis operariis, et artificibus, et plaustris omnibus, quecumque sint fabricandis operibus necessaria. Hic basilice, hic circus, hic moneta, hic armorum fabrica, hic uxori domus, hic filie. Repente magna pars ciuitatis exceditur. Migrabant  omnes cum coniugibus ac liberis, quasi urbe ab hostibus capta. Et cum perfecta hec fuerant cum interitu prouinciarum: Non recte facta sunt, aiebat: alio modo fiant. Rursus dirui ac mutari necesse erat, iterum fortasse casura. Ita semper dementabat, Nicomediam studens urbi Rome cequare. Iam illud pretereo, quam multi perierint possessionum aut opum gratia. Hoc enim usitatum et fere licitum consuetudine malorum. Sed in hoc illud fuit precipuum, quod ubicumque cultiorem agrum uiderat, aut ornatius edificium, iam parata domino calumnia et pena capitalis, quasi non posset rapere aliena sinc sanguine.

uIII. Quid frater eius Maximianus, qui est dictus Herculius? non dissimilis ab eo. Nec enim possent in  amicitia tam fideli coherere, nisi esset in utroque mens una, eadem cogitatio, par uoluntas, equa sententia. Hoc solum differebant, quod auaritia minori altero fuit plus, maiori uero minus; sed plus timiditatis, plus uero animi, non ad bene faciendum, sed ad male. Nam cum ipsam imperii sedem teneret Italiam, subiacerentque opulentissime prouincie uel  [9Kb] Africa, uel Hispania, non erat in custodiendis opibus tam diligens, quarum illi copia suppetebat. Et cum opus esset, non deerant locupletissimi Senatores, qui subornatis indiciis, affectasse imperium dicerentur, ita ut effoderentur assidue lumina Senatus. Cruentissimus fiscus male partis opibus affluebat. Iam libido in homine pestifero, non modo ad corrumpendos mores, quod est odiosum ac detestabile, uerum etiam ad uiolandas primorum filias. Nam quacumque iter fecerat, auulse a conspectu parentum uirgines, statim presto. His rebus beatum se iudicabat; his constare felicitatem imperii sui putabat, si libidini et cupiditati male nichil denegaret.

Constantium pretereo, quoniam dissimilis ceterorum fuit, dignusque qui solus orbem teneret.

IX.  Alter uero Maximianus, quem sibi generum Diocletianus asciuerat, non his duobus tantum, quos tempora nostra senserunt, sed omnibus qui fuerunt,  malis peior. Inerat huic bestie naturalis barbaries, et feritas a Romano sanguine aliena. Non mirum, cum mater eius Transdanuuiana, infestantibus Carpis, in Daciam nouam transiecto amne confugerat. Erat etiam corpus moribus congruens, status celsus, caro ingens, et in horrendam magnitudinem diffusa et inflata. Denique et uerbis, et actibus, et aspectu terrori omnibus ac formidini fuit. Socer quoque eum metuebat acerrime. Cuius timoris hec fuit causa, Narseus, rex Persarum, concitatus domesticis exemplis aui sui Saporis, ad occupandum Orientem cum magnis copiis inhiabat.

Tunc Diocletianus, ut erat in omni tumultu meticulosus, animique disiectus, simul et exemplum ualeriani timens, non ausus est obuiam tendere: sed  hunc per Armeniam misit, ipse in Oriente subsistens et occupans exitus rerum. Ille insidiis suis barbaros, quibus mos est cum omnibus suis ad bellum pergere, multitudine impeditos, et sarcinis occupatos non difficiliter oppressit; fugatoque Narseo rege,  [7Kb] reuersus cum preda et manubiis ingentibus, sibi attulit superbiam, Diocletiano timorem. In tantos namque fastus post hanc uictoriam eleuatus est, ut iam detrectaret Cesaris nomen. Quod cum in litteris ad se datis audisset, truci uultu ac uoce terribili exclamabat: QUOUSQUE CAESAR? Exinde insolentissime agere cepit, ut ex Marte se procreatum, et uideri, et dici uellet, tamquam alterum Romulum; maluitque Romulam matrem stupro infamare, ut ipse diis oriundus uideretur. Sed differo de factis eius dicere, ne confundam tempora. Postea enim quam nomen Imperatoris accepit, exuto socero, tum demum furere cepit, et contemnere omnia. Diocles  enim ante imperium uocabatur: cum rempublicam talibus consiliis et talibus sociis euerteret, cum  pro sceleribus suis nichil non mereretur, tamdiu tamen summa felicitate regnauit, quamdiu manus suas iustorum sanguine non inquinaret. Quam uero causam persequendi habuerit, exponam.

X. Cum ageret in partibus Orientis, ut erat pro timore scrutator rerum futurarum, immolabat pecudes, et in iecoribus earum uentura querebat. Tum quidam ministrorum scientes Dominum, cum adsisterent immolanti, imposuerunt frontibus suis immortale signum. Quo facto, fugatis demonibus, sacra turbata sunt. Trepidabant aruspices, nec solitas in extis notas uidebant; et quasi non litassent, sepius immolabant. uerum identidem mactate hostie nichil ostendebant, donec magister ille aruspicum  [6Kb] Tagis, seu suspicione, seu uisu, ait idcirco non respondere sacra, quod rebus diuinis profani homines interessent. Tunc ira furoris sacrificare non eos tantum, qui sacris ministrabant, sed uniuersos qui erant in palatio iussit, et in eos, si detrectassent, uerberibus animaduerti; datisque ad prepositos litteris, etiam milites cogi ad nefanda sacrificia precepit, ut qui non paruissent, militia soluerentur. Hactenus furor eius et ira processit, nec amplius quidquam contra legem aut religionem Dei fecit. Deinde interiecto aliquanto tempore, in Bithyniam uenit hiematum; eodemque tum Maximianus quoque Cesar inflammatus scelere aduenit, ut ad persequendos christianos instigaret senem uanum, qui iam principium fecerat. Cuius furoris hanc causam fuisse cognoui.

XI.  Erat mater eius deorum montium cultrix, mulier admodum superstitiosa. Que cum esset, dapibus sacrificabat pene quotidie, ac uicariis suis epulis exhibebat. Christiani abstinebant; et illa cum Gentibus epulante, ieiuniis hi et orationibus insistebant. Hinc concepit odium aduersus eos, ac filium suum non  minus superstitiosum querelis muliebribus ad tollendos homines incitauit. Ergo habito inter se per totam hyemem consilio, cum nemo admitteretur, et omnes de summo statu reipublice tractari arbitrarentur, diu senex furori eius repugnauit, ostendens quam perniciosum esset inquietari orbem terre, fundi sanguinem multorum; illos libenter mori solere, satis esse si palatinos tantum ac milites ab ea religione prohiberet. Nec tamen deflectere potuit precipitis, hominis insaniam. Placuit ergo amicorum sententiam experiri. Nam erat huius malitie, cum bonum quid facere decreuisset, sine consilio faciebat, ut ipse laudaretur. Cum autem malum, quoniam id reprehendendum sciebat, in consilium multos aduocabat, ut aliorum culpe adscriberetur quidquid ipse deliquerat.  Admissi ergo iudices pauci, et pauci militares, ut dignitate antecedebant, interrogabantur. Quidam proprio aduersus Christianos odio, inimicos deorum et hostes religionum publicarum tollendos esse censuerunt; et qui aliter sentiebant, intellecta hominis uoluntate, uel timentes, uel gratificari uolentes, in eamdem sententiam congruerunt. Nec sic quidem  [71Kb] flexus est Imperator, ut accommodaret assensum: sed deos potissimum consulere statuit, misitque aruspicem ad Apollinem Milesium. Respondit ille ut diuine religionis inimicus. Traductus est itaque a proposito. Et quoniam nec amicis, nec Cesari, nec Apollini poterat reluctari, hanc moderationem tenere conatus est, ut eam rem sine sanguine transigi iuberet, cum Cesar uiuos cremari uellet, qui sacrificio repugnassent.

XII. Inquiritur peragende rei dies aptus, et felix; ac potissimum Terminalia deliguntur, que sunt ad septimum kalendas Martias, ut quasi terminus imponeretur huic religioni.

Ille dies primus lethi, primusque malorum
 Causa fuit,
que et ipsis, et orbi terrarum acciderunt. Qui dies cum illuxisset, agentibus Consulatum senibus ambobus octauum et septimum, repente adhuc dubia luce ad Ecclesiam Prefectus cum ducibus, et Tribunis et rationalibus uenit; et reuulsis foribus, simulacrum Dei queritur. Scripture reperte incenduntur, datur omnibus preda. Rapitur, trepidatur, discurritur.  Ipsi uero in speculis  diu inter se concertabant, utrum ignem potius supponi oporteret. uicit sententia Diocletianus, cauens ne magno incendio facto, pars aliqua ciuitatis arderet. Nam multe ac magne domus ab omni parte cingebant. ueniebant igitur Pretoriani acie structa, cum securibus et aliis ferramentis; et immissi undique, fanum illud editissimum paucis horis solo adequarunt.

XIII. Postridie propositum est edictum, quo cauebatur ut Religionis illius homines carerent omni honore ac dignitate, tormentis subiecti essent, ex quocumque ordine aut gradu uenirent, aduersus eos omnis actio  caleret; ipsi non de iniuria, non de adulterio, non de rebus ablatis agere possent, libertatem denique ac uocem non haberent. Quod edictum quidam, etsi non recte, magno tamen animo diripuit et conscidit, cum irridens diceret, uictorias Gothorum et Sarmatarum propositas. Statimque productus, non modo extortus, sed etiam legitime coctus, cum admirabili patientia postremo exustus est.

XIu.  [6Kb] Sed Cesar non contentus est edicti legibus. Aliter Diocletianum aggredi parat. Nam ut illum ad propositum crudelissime persecutionis impelleret, occultis ministris palatio subiecit incendium. Et cum pars quedam conflagrasset, Christiani arguebantur, uelut hostes publici, et cum ingenti inuidia simul cum palatio Christianorum nomen ardebat: illos, consilio cum ennuchis habito, de extinguendis Principibus cogitasse, duos Imperatores domi sue pene uiuos esse combustos. Diocletianus uero, qui semper se uolebat uideri astutum et intelligentem, nichil potuit suspicari: sed ira inflammatus, excarnificare omnes suos protinus cepit. Sedebat ipse, atque innocentes igne torrebat. Item iudices uniuersi, omnes denique, qui  erant in palatio magistri, data potestate, torquebantur. Erant certantes, quis prior aliquid inueniret. Nihil usquam reperiebatur; quippe cum familiam Cesaris nemo torqueret. Aderat ipse, et instabat, nec patiebatur iram inconsiderati senis deflagrare. Sed quindecim diebus interiectis, aliud rursum incendium molitus est. Id celerius animaduersum, nec  tamen auctor apparuit. Tunc Cesar medio hyemis profectione parata prorupit, eodem die contestans fugere se, ne uiuus arderet.

Xu. Furebat ergo Imperator iam non in domesticos tantum, sed in omnes, et primam omnium filiam ualeriam, coniugemque Priscam sacrificio pollui cegit. Potentissimi quondam eunuchi necati, per quos palatium et ipse ante constabat. Comprehensi Presbyteri ac ministri, et sine ulla probatione ac confessione damnati, cum omnibus suis deducebantur. Omnis sexus et etatis homines ad exustionem rapti: nec singuli, quoniam tanta erat multitudo, sed gregatim circumdato igni amburebantur; domestici, alligatis ad collum molaribus, mari mergebantur. Nec minus  in ceterum populum persecutio uiolenter incubuit. Nam iudices per omnia templa dispersi, uniuersos ad sacrificia cogebant. Pleni carceres erant. Tormentorum genera inaudita excogitabantur; et ne cui temere ius diceretur, are in secretariis ac pro tribunali posite, ut litigatores prius sacrificarent, atque ita causas suas dicerent; sic ergo adiudices, tanquam ad  [8Kb] deos adiretur. Etiam littere ad Maximianum atque Constantium commeauerant, ut eadem facerent. Eorum sententia in tantis rebus expectata non erat. Et quidem senex Maximianus libens paruit per Italiam, homo non adeo clemens. Nam Constantius, ne dissentire a maiorum preceptis uideretur, conuenticula, id est, parietes, qui restitui poterant, dirui passus est: uerum autem Dei templum, quod est in hominibus, incolume seruauit.

XuI. uexabatur ergo uniuersa terra, et preter Gallias, ab Oriente usque ad occasum tres acerbissime bestie seuiebant.

Non mihi si lingue centum sint oraque centum,
Ferrea uox, omnes scelernm comprendere formas,
Omnia penarum percurrere nomina possim,
 quas iudices per prouincias iustis atque innocentibus intulerunt. uerum quid opus est illa narrare, precipue tibi, Donate carissime, qui preter ceteros tempestatem turbide persecutionis expertus es? Nam  cum incidisses in Flaccinum prefectum, non pusillum homicidam, deinde in Hieroclem ex uicario Presidem, qui autor et consiliarius ad faciendam persecutionem fuit, postremo in Priscillianum successorem eius, documentum omnibus inuicte fortitudinis prebuisti. Nouies enim tormentis cruciatibusque uariis subiectus, nouies aduersarium gloriosa confessione uicisti. Nouem preliis zabulum cum satellitibus suis debellasti: nouem uictoriis seculum cum suis terroribus triumphasti.

Quam iocundum illud spectaculum Deo fuit, cum uictorem te cerneret, non candidos equos, aut immanes elephantos, sed ipsos potissimum triumphatores currui tuo subiugantem? Hic est uerus triumphus, cum dominatores dominantur. uicti enim tua uirtute  ac subiugati sunt; quandoquidem nefanda iussione contempta, omnes apparatus ac terriculas tyrannice potestatis fide stabili et robore animi profligasti. Nihil aduersus te uerbera, nichil ungule, nichil ignis,  [5Kb] nichil ferrum, nichil uaria tormentorum genera ualuerunt. Adimere tibi fidem ac deuotionem nulla uis potuit. Hoc est esse discipulum Dei: hoc est militem Christi, quem nullus hostis expugnet, nullus lupus de castris celestibus rapiat, nullus laqueus inducat, nullus dolor uincat, nullus cruciatus affligat. Denique post illas nouem gloriosissimas pugnas, quibus a te zabulus uictus est, non est ausus ulterius congredi tecum, quem tot preliis expertus est non posse superari. Et cum tibi parata esset uictrix corona, desiit amplias prouocare, ne iam sumeres. Quam licet non acceperis in presenti, tamen integra tibi pro uirtutibus tuis et meritis in regno Domini reseruatur. Sed redeamus ad ordinem rerum.

XuII.  Hoc igitur scelere perpetrato, Diocletiani cum iam felicitas ab eo recessisset, perrexit statim Romam, ut illic uicennalium diem celebraret, qui erat futurus ad XII kalendas Decembres. Quibus solennibus celebratis, cum libertatem populi Romani ferre non poterat, impatiens, et eger animi, prorupit ex urbe impendentibus kalendis Ianuariis, quibus illi nonus consulatus deferebatur. Tredecim dies tolerare non potuit, ut Rome potius quam Rauenne procederet Consul. Sed profectus hyeme, seuiente frigore atque imbribus uerberatus, morbum leuem, at perpetuum traxit; uexatusque per omne iter, lectica plurimum  uehebatur. Sic estate transacta, per circuitum ripe Istrice Nicomediam uenit, morbo iam graui insurgente. Quocumque se premi uideret, prolatus est tamen, ut circum, quem fecerat, dedicaret anno post uicennalia repleto; deinde ita languore oppressus, ut per omnes deos pro uita eius rogaretur, donec Idibus Decembribus luctus repente in palatio, mestitia et lacryme, iudicum trepidatio, et silentium. Tota ciuitate iam non modo mortuum, sed etiam sepultum dicebant, cum repente mane postridie peruagari fama quod uiueret, domesticorum ac iudicum uultus alacritate mutari. Non defuerunt qui suspicarentur celari mortem eius, donec Cesar ueniret, ne quid forte a militibus nouaretur. Que suspicio tantum ualuit, ut nemo crederet eum uiuere, nisi kalendis  Martiis prodiisset, uix agnoscendus, quippe qui anno fere toto egritudine tabuisset. Et ille idibus Decembribus sopitus animam receperat, nec tamen totam. Demens enim factus est, ita ut certis horis insaniret, certis resipisceret.

XuIII. Nec multis post diebus Cesar aduenit, non ut patri gratularetur, sed ut eum cogeret imperio cedere. Iam conflixerat nuper  Maximiano sene, eumque terruerat iniecto armorum ciuilium metu. Aggressus est ergo Diocletianum, primum molliter et amice, iam senem esse dicens, iam minus ualidum,  [6Kb] et administrande reipublice inhabilem, debere illum requiescere post labores. Simul et exemplum Nerue proferebat, qui imperium Traiano tradidisset. Ille uero aiebat, et indecens esse, si post tantam sublimis fastigii claritatem in humilis uite tenebras decidisset, et minus tutum, quod in tam longo imperio multorum sibi odia quesisset. Neruam uero uno anno imperantem, cum pondus et curam tantarum rerum uel etate, uel insolentia, ferre non quiret, abiecisse gubernaculum reipublice, atque ad priuatam uitam rediisse, in qua consenuerat. uerum si nomen Imperatoris cuperet adipisci, impedimento nichil esse, quominus omnes Augusti nuncuparentur. At ille, qui orbem totum iam spe inuaserat, cum sibi aut nichil preter nomen, aut non multum uidebat  accedere, respondit debere ipsius dispositionem in perpetuum conseruari, ut duo sint in republica maiores, qui summam rerum teneant; item duo minores,  qui sint adiumento: inter duos facile posse concordiam seruari, inter quatuor pares nullo modo. Si ipse cedere noluisset, se sibi consulturum, ne amplius minor et extremus esset. Iam fluxisse annos quindecim, in Illyricum, id est, ad ripam Danubii relegatus, cum gentibus barbaris luctaretur, cum alii intra laxiores et quietiores terras delicate imperarent.

His auditis, senex languidus, qui iam et Maximiani senis litteras acceperat, scribentis quecumque locutus fuisset, et didicerat augeri ab eo exercitum, lacrymabundus:

DIOCLET. Fiat, inquit, si hoc placet. Supererat ut, communi consilio omnium Cesares legerentur.

GALERIUS. Quid opus est consilio, cum sit necesse  illis duobus placere quidquid nos fecerimus?

D. Ita plane. Nam illorum filios nuncupari necesse  [6Kb] est. Erat autem Maximiano  Maxentius, huius ipsius Maximiani gener, homo perniciose ac male mentis, adeo superbus et contumax, ut neque patrem, neque socerum solitus sit adorare. Et idcirco utrique inuisus fuit. Constantio quoque filius erat Constantinus, sanctissimus adolescens, et illo fastigio dignissimus, qui insigni et decoro habitu corporis, et industria militari, et probis moribus, et comitate singulari, a militibus amaretur, a priuatis et optaretur. Eratque tunc presens, iam pridem a Diocletiano factus tribunus ordinis primi.

D. Quid ergo fiet?

G. Ille, inquit, dignus non est. Qui enim me priuatus contempsit; quid faciet, cum imperium acceperit?

D. Hic, uero et amabilis est, et ita imperaturus,  ut patre suo melior et clementior iudicetur.

 G. Ita fiet, ut ego non possim facere que uelim. Eos igitur oportet nuncupari, qui sint in mea potestate, qui timeant, qui nichil faciant, nisi meo iussu.

D. Quos ergo faciemus?

G. Seuerum, inquit.

D. Illumne saltatorem, temulentum, ebriosum, cui nox pro die, et dies pro nocte?

G. Dignus, inquit, quoniam militibus fideliter prebuit, et eum misi ad Maximianum, ut ab eo induatur.

D. Esto. Alterum quem dabis?

G. Hunc, inquit, ostendens Daiam adolescentem quemdam semibarbarum, quem recens iusserat Maximianum uocari de suo nomine. Iam et ipsi,  Diocletianus nomen ex parte mutauerat ominis causa  [6Kb] quia Maximianus fidem summa religione prestabat.

D. Quis est hic, quem mihi offers?

G. Meus, inquit, affinis.

D. At ille gemebundus: Non idoneos homines mihi das, quibus tutela Reipublice committi possit.

G. Probaui eos, inquit.

D. Tu uideris, qui regimen imperii suscepturus es. Ego satis laboraui, et prouidi quemadmodum, me imperante, Respublica staret incolumis. Si quid accesserit aduersi, mea culpa non erit.

XIX. Cum hec essent constituta, procedit kalendis Maiis. Constantinum omnes intuebantur. Nulla erat dubitatio. Milites qui aderant, et priores militum electi,  et acciti ex legionibus, in hunc unum intenti gaudebant, optabant, et uota faciebant. Erat locus altus extra ciuitatem ad millia fere tria, in cuius summo  Maximianus ipse purpuram sumpserat; et ibi columna fuerat erecta cum Iouis signo. Eo pergitur. Concio militum conuocatur. Inquit senex cum lacrymis, alloquitur milites: se inualidum esse, requiem post labores petere, imperium ualidioribus tradere, alios Cesares subrogare. Summa omnium expectatio quid afferret. Tunc repente pronuntiat Seuerum et Maximinum Cesares. Obstupefiunt omnes in tribunali. Constantinus astabat susum: hesitare inter se, num Constantini immutatum nomen esset, cum in conspectu omnium Maximianus manum retrorsum extendens, protraxit a tergo Daiam, Constantino repulso, et exutum uestem priuatam, constituit in medium. Mirari omnes qui esset, unde esset. Nemo tamen reclamare ausus est, cunctis insperate nouitate rei  turbatis. Huic purpuram Diocletianus iniecit suam, qua se exuit, et Diocles iterum factus est. Tum descenditur; et rheda per ciuitatem ueteranus Rex foras  [6Kb] exportatur, in patriamque dimittitur. Daia uero sublatus nuper a pecoribus et syluis, statim scutarius, continuo protector, mox tribunus, postridie Cesar, accepit Orientem calcandum et conterendum; quippe qui neque militiam, neque Rempublicam sciret, iam non pecorum, sed militum pastor.

XX. Maximianus, postquam senibus expulsis, quod uoluit et fecit, se iam solum totius orbis dominum esse rebatur. Nam Constantium, quamuis priorem nominari esset necesse, contemnebat, quod et natura mitis esset, et ualitudine corporis impeditus. Hunc sperabat breui obiturum; et si non obisset, uel inuitum exuere facile uidebatur. Quid enim faceret, si a tribus cogeretur imperium deponere? Habebat  ipse Licinium ueteris contubernii amicum, et a prima militia familiarem, cuius consiliis ad omnia regenda utebatur. Sed eum Cesarem facere noluit, ne filium nominaret, uel ut postea in Constantii locum nuncuparet Augustum atque fratrem; tunc uero ipse principatum teneret, ac pro arbitrio suo debacchatus in orbem terre, uicennalia celebraret, ac substituto Cesare filio suo, qui tunc  erat nouennis, et ipse deponeret: ita cum imperii summam tenerent Licinius ac Seuerus, et secundum Cesarum nomen Maximinus et Candidianus, inexpugnabili muro circumseptus securam et tranquillam degeret senectutem. Hoc consilia eis ostendebant. Sed Deus, quem sibi fecit infestum, cuncta illius cogitata dissoluit.

XXI. Adeptus igitur maximam potestatem, ad uexandunt orbem, quem sibi patefecerat, animum intendit. Nam post deuictos Persas, quorum hic ritus, hic mos est, ut Regibus suis in seruitium se addicant, et Reges populo suo tanquam familia utantur, hunc morem nefarius homo in Romanam terram uoluit inducere, quem ex illo tempore uictorie sine pudore laudabat. Et quia  id aperte iubere non poterat, sic agebat, ut et ipse libertatem hominibus auferret. In primis honores ademit. Torquebantur ab eo non decuriones modo, sed primores etiam ciuitatum, egregii ac perfectissimi uiri, et quidem in causis leuibus atque ciuilibus. Si morte digni uiderentur, cruces stabant; sin minus, compedes parati. Matresfamilias ingenue ac nobiles in gyneceum rapiebantur. Si quis esset uerberandus, defixi  [21Kb] in stabulo pali quatuor stabant, ad quos nullus unquam seruus distendi solebat. Quid lusorium, uel delicias eius referam? Habebat ursos ferocie ac magnitudinis sue simillimos, quos toto imperii sui tempore elegerat. Quoties delectari libuerat, horum aliquem afferri nominatim iubebat. His homines non plane comedendi, sed obsorbendi obiectabantur: quorum artus cum dissiparentur, ridebat suauissime; nec unquam sine humano cruore cenabat. Dignitatem non habentibus pena ignis fuit; et hec ille primo aduersus Christianos permiserat, datis legibus, ut post tormenta damnati lentis ignibus urerentur. Qui cum deligati fuissent, subdebatur primo pedibus lenis flamma tamdiu; donec callum solorum contractum igni ab ossibus reuelleretur. Deinde incense faces et  extincte admouebantur singulis membris, ita ut locus nullus in corpore relinqueretur intactus. Et inter hec suffundebatur facies aqua frigida, et os humore abluebatur, ne arescentibus siccitate faucibus, cito spiritus  redderetur; quod postremo accidebat, cum per multum diem decocta omni cute, uis ignis ad intima uiscera penetrasset. Hinc rogo facto cremabantur corpora iam cremata; lecta ossa, et in puluerem comminuta, iactabantur in flumine ac mare.

XXII. Que igitur in Christianis excruciandis didicerat, consuetudine ipsa in omnes exercebat. Nulla pena penes eum leuis: non insule, non carceres, non metalla; sed ignis, crux, fere, in illo erant quotidiana et facilia. Domestici et administratores lancea emendabantur. In curia pena capitis et animaduersio gladii admodum paucis quasi beneficium deferebatur, qui ob merita uetera impetrauerant bonam mortem. Iam illa huic leuia fuerant. Eloquentia extincta, causidici  sublati, iureconsulti aut relegati, aut necati. Littere autem inter malas artes habite; et qui eas nouerant, pro inimicis hostibusque protriti et execrati. Licentia rerum omnium, solutis legibus, adsumpta  [6Kb] et iudicibus data. Iudices militares, humanitatis litterarum rudes, sine assessoribus in prouincias immissi.

XXIII. At uero illud publice calamitatis et communis luctus omnium fuit, census in prouincias et ciuitates semel missus, censitoribus ubique diffusis, et omnia exagitantibus, hostilis tumultus, et captiuitatis horrende species erant. Agri glebatim metiebantur, uites et arbores numerabantur, animalia omnis generis scribebantur, hominum capita notabantur, in ciuitatibus urbane ac rustice plebes adunate, fora omnia gregibus familiarum referta; unusquisque cum liberis, cum seruis aderant: tormenta ac uerbera personabant, filii aduersus parentes suspendebantur, fidelissimi quique serui contra dominos uexabantur,  uxores aduersus maritos. Si omnia defecerant, ipsi contra se torquebantur; et cum dolor uicerat, adscribebantur que non habebantur. Nulla etatis ualetudinis excusatio. Aegri et debiles deferebantur; estimabantur etates singulorum paruulis adiiciebantur anni, senibus detrahebantur. Luctu et mestitia plena  omnia. Que ueteres aduersus uictos iure belli fecerant, hec ille aduersus Romanos Romanisque subiectos facere ausus est; quia parentes eius censui subiugati fuerant, quem Traianus Dacis assidue rebellantibus pene gratia uictor imposuit. Post hoc, pecunie pro capitibus pendebantur, et merces pro uita dabatur. Non tamen hisdem censitoribus fides habebatur: sed alii super alios mittebantur, tamquam plura inuenturi. Et duplicabatur semper, illis non inuenientibus, sed ut libuit addentibus, ne frustra missi uiderentur. Interea minuebantur animalia, et mortales obibant, et nichil minus soluebantur tributa pro mortuis, ut nec uiuere iam, nec mori saltem gratis liceret. Mendici supererant soli, a quibus nichil exigi possit, quos ab omni genere iniurie tutos miseria  et infelicitas fecerat. Atqui homo impius misertus est illis, ut non egerent. Congregari iussit, et exportatos nauiculis in mare mergi. Adeo hominem misericordem, qui prouiderit ne quis, illo imperante, miser esset. Ita, dum cauit, ne quis simulatione mendicitatis censum subterfugiat, multitudinem uirorum miserorum contra omne ius humanitatis occidit.

XXIu.  [6Kb] Iam propinquauit illi iudicium Dei, secutumque tempus est, quo res eius dilabi ac fluere ceperunt. Nondum animum intenderat ad euertendum pellendumue Constantium. Dum est occupatus his rebus, quas superius exposui, et expectabat obitum eius: sed tam celeriter non putabat obiturum. Qui cum grauiter laboraret, miserat litteras, ut filium suum Constantinum remitteret sibi uidendum, et quidem iamdudum. Ille uero nichil minus uolebat. Nam et in insidiis sepe iuuenem appetiuerat; quia palam nichil audebat, ne contra se arma ciuilia, et, quod maxime uerebatur, odia militum concitaret. Sub obtentu exercitii ac lusus feris illum obiecerat: sed frustra; quoniam Dei manus hominem protegebat, qui illum de  manibus eius liberauit in ipso cardine. Namque sepius cum iamdiu necare non posset, dedit illi sigillum, inclinante iam die, precepitque ut postridie  mane, acceptis mandatis, proficisceretur, uel ipse illum occasione aliqua retentaturus, uel premissurus litteras ut a Seuero teneretur. Que cum ille prospiceret, quiescente iam imperatore, post cenam properauit exire, sublatisque per mansiones multas omnibus equis publicis, euolauit. Postridie imperator, cum consulto ad medium diem usque dormisset, uocari eum iubet. Dicitur ei post cenam statim profectus. Indignari ac fremere cepit. Poscebat equos publicos, ut eum retrahi faceret. Nudatus ei cursus publicus nuntiatur. uix lacrymas tenebat. At ille incredibili celeritate usus, peruenit ad patrem iam deficientem, qui ei, militibus commendato, imperium per manus tradidit; atque ita in lecto suo requiem uite, sicut optabat, accepit. Suscepto imperio, Constantinus  Augustus nichil egit prius, quam christianos cultui ac Deo suo reddere. Hec fuit prima eius sanctio sancte religionis restitute.

XXu.  [15Kb] Paucis post diebus, laureata imago eius allata est ad malam bestiam. Deliberauit diu an susciperet. In eo pene res fuit, ut illam, et ipsum qui attulerat, exureret; nisi eum amici ab illo furore flexissent, admonentes eum periculi, quod uniuersi milites, quibus inuitis, ignoti Cesares erant facti, suscepturi Constantinum fuissent, atque ad eum concursuri alacritate summa, si uenisset armatus, Suscepit itaque imaginem admodum inuitus, atque ipsi purpuram misit, ut ultro asciuisse illum in societatem uideretur. Iam turbate rationes eius fuerant, nec poterat alterum extra numerum nuncupare, ut uoluerat. Sed illud excogitauit, ut Seuerum, qui erat etate maturior, Augustum nuncuparet, Constantinum uero non Imperatorem, sicut erat factus, sed Cesarem cum  Maximino appellari iuberet, ut eum de secundo loco reiiceret in quartum.

XXuI. Composite ei res quodam modo iam uidebantur,  cum subito illi alius terror allatus est, generum ipsius Maxentium Rome factum Imperatorem. Cuius motus hec fuit causa. Cum statuisset censibus institutis orbem terre deuorare, ad hanc usque prosiluit insaniam, ut ab hac captiuitate ne populum quidem Romanum fieri uellet immunem. Ordinabantur iam Censitores, qui Romam missi describerent plebem. Eodem fere tempore castra quoque Pretoria sustulerat. Itaque milites pauci, qui Rome in castris relicti erant, opportunitatem nacti, occisis quibusdam iudicibus, non inuito populo, qui erat concitatus, Maxentium purpuram induerant. Quo nuntio allato, aliquantum rei nouitate turbatus est, nec tamen nimium territus. Et oderat hominem, et tres Cesares facere non poterat. Satis uisum est semel fecisse quod noluit. Seuerum arcessit, et hortatus ad recipiendum  imperium, mittit eum cum exercitu Maximiani ad expugnandum Maxentium; et mittit Romam, in qua milites illi summis deliciis sepissime excepti, non modo saluam esse illam urbem, sed ibi uiuere optarent.  [6Kb] Maxentius tanti facinoris sibi conscius, licet iure hereditatis paternos milites traducere ad se posset, cogitans tamen fieri posse, ut Maximianus socer idipsum metuens Seuerum in Illyrico relinqueret, atque ipse cum suo exercitu ad se oppugnandum ueniret, querebat quatenus se a periculo impendente muniret. Patri suo post depositum imperium in Campania moranti purpuram mittit, et bis Augustum nominat. Ille uero et rerum nouarum cupidus, et qui deposuerat in uitus, libenter arripuit. Seuerus interim uadit, et ad muros Urbis armatus accedit. Statim milites, sublatis signis, abeunt, et se contra quem uenerant, tradunt. Quid restabat deserto, nisi fuga? Sed occurrebat iam resumpto imperio Maximianus, cuius aduentu Rauennam confugit, ibique se cum paucis  militibus inclusit. Qui cum uideret futurum, ut Maximiano traderetur, dedit sese ipse, uestemque purpuream eidem, a quo acceperat, reddidit. Quo facto, nichil aliud impetrauit, nisi bonam mortem. Nam uenis eius incisis, leniter mori coactus est. Ab hoc cepit suos persequi.

XXuII.  Herculius uero cum Maximiani nosset insaniam, cogitare cepit illum, audita nece Seueri, inflammatum ira, cum exercitu esse uenturum, et fortasse adiuncto Maximino, ac duplicatis copiis, quibus resisti nullo modo posset: urbe munita, et rebus ceptis inimicis diligenter instructis, profisciscitur in Galliam, ut Constantinum partibus suis conciliaret, sue minoris filie nuptiis. Ille interea, coacto exercitu, inuadit Italiam, ad Urbem accedit, Senatum extincturus, populum trucidaturus. uerum clausa et munita omnia offendit. Nulla erat spes irrumpendi: oppugnatio difficilis; ad circumsedendum menia non satis  copiarum, quippe qui nunquam uiderat Romam, estimaretque illam non multo esse maiorem, quam quas nouerat ciuitates. Tunc quedam legiones detestantes scelus, quod socer generum oppugnaret, et quod Romani milites Romam, translatis signis, imperium reliquerunt. Et iam ceteri milites  [5Kb] nutabant, cum ille, fracta superbia, dimissisque animis, et Seueri exitum metuens, ad pedes militum prouolutus orabat, ne hosti traderetur donec promissis ingentibus flexit animos quorumdam, et retro signa conuertit, ac fugam trepidus capessiuit; in qua opprimi facillime potuit, si cum paucis quispiam sequeretur. Quod cum timeret, dedit militibus potestatem, ut dispersi quam latissime diriperent omnia, uel corrumperent; ut si quis insequi uoluisset utensilia non haberet. uastata est igitur ea pars Italie, quo pestiferum illud agmen incessit: expilata omnia, mulieres corrupte, uirgines uiolate, extorti parentes et mariti, ut filias, ut coniuges, ut opes suas proderent. Abacte tanquam de barbaris prede pecorum ac iumentorum. Hoc modo se ad sedes suas recepit, cum  Romanus quondam Imperator, nunc populator Italie, hostiliter uniuersa uexasset. Olim quidem ille, ut nomen imperatoris acceperat, hostem se Romani nominis erat professus, cuius titulum immutari uolebat; ut non romanum imperium, sed Daciscum cognominaretur.

XXuIII. Post huius fugam, cum se Maximianus alter e Gallia recepisset, habebat imperium commune cum filio. Sed iuueni magis parebatur, quam seni, quippe cum  prior et maior filii potestas esset, qui etiam patri reddiderat imperium. Ferebat iniquo animo senex, quod non posset libere facere quod uellet, et filio suo puerili emulatione inuidebat. Cogitabat ergo expellere adolescentem, ut sibi sua uindicaret. Quod facile uibatur, quia milites erant [sui] qui Seuerum reliquerant. Aduocauit populum ac milites, quasi concionem de presentibus reipublice malis habiturus. De quibus cum multa dixisset, conuertit ad filium manus; et illum esse dicens auctorem malorum, illum principem calamitatum, quas respublica sustineret, diripuit ab humeris eius purpuram. Exutus ille precipitem se de tribunali dedit, et a militibus exceptus est. Quorum ira et clamore perturbatus est senex impius, et ab urbe Roma, tanquam Superbus alter, exactus est.

XXIX.  Rediens rursus in Gallias, ubi aliquantum moratus est, profectus ad hostem filii sui Maximianum, quasi ut de componendo reipublice statu et cum eo disputaret; re autem uera ut illum per occasionem reconciliationis occideret, ac regnum eius teneret, exclusus a suo, quocumque uenisset. Aderat ibi Diocles, a genero nuper accitus, ut quod ante non fecerat, presente illo imperium Licinio daret, substituto in Seueri loco. Itaque fit utroque presente. Sic uno  [5Kb] tempore sex fuerunt. Quare impeditis consiliis senex Maximianus tertiam quoque fugam moliebatur: redit in Galliam plenus male cogitationis ac sceleris, ut Constantinum imperatorem generum suum, generi filium, dolo malo circumueniret; et ut posset fallere, deponit regiam uestem. Francorum gens in armis erat. Persuadet nichil suspicanti, ne omnem secum exercitum duceret, paucis militibus posse barbaros debellari; ut et ipse haberet exercitum, quem occuparet, et ille opprimi posset ob militum paucitatem. Credit adolescens, ut perito, ac seni; paret, ut socero: proficiscitur, relicta militum parte maiore. Ille, paucis diebus expectatis, cum iam Constantinum estimaret intrasse fines barbarorum, repente purpuram sumit, thesauros inuadit, donat, ut solet,  large; fingit de Constantino, que in ipsum protinus reciderunt. Imperatori propere que gesta sunt, nuntiantur. Admirabili celeritate cum exercitu reuolat. Opprimitur homo ex improuiso, nondum satis instructus; milites ad Imperatorem suum redeunt. Occupauerat Massiliam, et portas obserauerat. Accedit propius Imperator; et in muro adstantem alloquitur, non aspere, nec hostiliter: sed rogat quid sibi uoluisset, quid ei defuisset, cur faceret quod ipsum precipue non deceret. Ille uero ingerebat maledicta de muris. Tum subito a tergo eius porte reserantur, milites recipiuntur. Attrahitur ad Imperatorem rebellis Imperator, pater impius, socer perfidus. Audit  scelera que fecit, detrahitur ei uestis, et increpito uita donatur.

XXX. Sic amisso imperatoris ac soceri honore, humilitatis impatiens, alias rursus insidias machinatus est. Quia semel habuit impune, uocat filiam Faustam, eamque nunc precibus, nunc blandimentis sollicitat ad proditionem mariti, alium digniorem uirum pollicetur, petit cubiculum patens relinqui, et negligentius custodiri sinat. Pollicetur illa facturam, et refert protinus ad maritum. Componitur scena, qua manifesto facinus teneretur. Supponitur quidam uilis eunuchus, qui pro Imperatore moriatur. Surgit ille nocte intempesta: uidet omnia insidiis opportuna. Rari excubitores erant, et ii quidem longius; quibus tamen dicit  uidisse somnium, quod filio suo narrare uellet. Ingreditur armatus, et spadone obtruncato, prosiliit gloriabundus, ac profitetur quod admiserit. Repente se ex altera parte Constantinus ostendit cum globo armatorum. Profertur e cubiculo cadauer occisi: heret manifestarius homicida, et mutus stupet:

Quasi dura silex, aut stet Marpesia cautes;
impietatis ac sceleris increpatur. Postremo datur ei potestas libere mortis:

Ac nodum informis leti trabe nectit ab alta.

Ita ille Romani nominis maximus Imperator, qui per longum temporis interuallum cum ingenti gloria  [6Kb] uiginti annorum uota celebrauit, eliso et fracto superbissimo gutture, uitam detestabilem turpi et ignominiosa morte finiuit.

XXXI. Ab hoc Deus, religionis ac populi sui uindex, oculos ad Maximianum alterum transtulit, nefande persecutionis auctorem, ut in eo etiam uirtutem maiestatis ostenderet. Iam de agendis et ipse uicennalibus cogitabat; et ut qui iamdudum prouincias afflixerat auri argentique indictionibus factis, que promiserat redderet, etiam in nomine uicennalium securem alteram afflixit. Qua uexatione generis humani exactio celebrata sit, maxime rei annonarie, ecquis enarrare digne potest? Officiorum omnium milites, uel potius carnifices, singulis adherebant; cui prius satisfieret, incertum: uenia non habentibus nulla; sustinendi multiplices  cruciatus, nisi exhiberetur statim, quod non erat: multis custodiis circumsepto nulla respirandi  facultas: nullo tempore anni uel exigua requies; frequens super hisdem hominibus, uel ipsis iudicibus, uel militibus iudicum pugna: nulla area sine exactore, nulla uindemia sine custode, nichil ad uictum laborantibus relictum. Que quanquam intolerabilia sint, eripi ab ore hominum cibos labore quesitos, tamen sustentabile aliquo modo uel spe futurorum. Quid uestis omnis generis? quid aurum? quid argentum? Nonne hec necesse est ex uenditis fructibus comparari? Unde igitur hoc, o dementissime tyranne, prestabo, cum omnes fructus auferas, uniuersa nascentia uiolenter eripias? Quis ergo non bonis suis euersus est, ut opes, que sub imperio eius fuerunt, conraderentur ad uotum, quod non erat celebraturus.

XXXII.  Nuncupato igitur Licinio imperatore, Maximinus iratus, nec Cesarem se, nec tertio loco nominari uolebat.  [7Kb] Mittit ergo ad eum sepe legatos: orat sibi pareat, dispositionem suam seruet, cedat etati, et honorem deferat canis. At ille tollit audacius cornua, et prescriptione temporis pugnat se priorem esse debere, qui prior sumpserit purpuram; preces eius et mandata contemnit. Dolet bestia, et mugit, quod cum ideo ignobilem fecisset Cesarem, ut sibi obsequens esset, is tamen tanti beneficii sui oblitus, uoluntati ac precibus suis impie repugnaret. uictus contumacia, tollit Cesarum nomen, et se Liciniumque Augustos appellat, Maxentium et Constantinum filios Augustorum, Maximinus postmodum scribit, quasi nuntians in campo Martio proxime celebrato Augustum se ab exercitu nuncupatum. Recepit ille mestus ac dolens; et uniuersos quatuor, imperatores iubet  numerari.

XXXIII.  Iam decimus et octauus annus agebatur, cum percussit eum Deus insanabili plaga. Nascitur ei ulcus malum in inferiori parte genitalium, serpitque latius. Medici secant, curant. Sed inductam iam cicatricem scindit uulnus; et rupta uena, fluit sanguis usque ad periculum mortis. uix tamen cruor sistitur. Noua ex integro cura. Tamen perducitur ad cicatricem. Rursus leui corporis motione uulneratur: plus sanguinis quam ante decurrit. Albescit ipse, atque absumptis uiribus tenuatur; et tunc quidem riuus cruoris inhibetur. Incipit uulnus non sentire medicinam: proxima queque cancer inuadit; et quanto magis circumsecatur, latius seuit, quanto curatur, increscit.

   Cessere magistri
 Phillyrides Chiron, Amythaoniusque Melampus.

Undique medici nobiles trahuntur. Nihil humane  [7Kb] manus promouent. Confugitur ad idola. Apollo et Asclepius orantur; remedium flagitatur. Dat Apollo curam. Malum multo peius augetur. Iam non longe pernicies aberat, et inferiora omnia corripuerat. Computrescunt forinsecus uiscera, et in tabem sedes tota dilabitur. Non desinunt tamen infelices Medici, uel sine spe uincendi mali, fouere, curare. Repercussis medullis, malum recidit introrsus, et interna comprehendit; uermes intus creantur. Odor it autem non modo per palatium: sed totam ciuitatem peruadit. Nec mirum, cum iam confusi essent exitus stercoris et urine. Comestum a uermibus et in putredinem corpus cum intolerandis doloribus soluitur.

Clamores simul horrendos ad sidera tollit,
 Quales mugitus fingit saucius taurus.
 Apponebantur ad sedem fluentem cocta et calida animalia, ut uermiculos eliceret calor. Quies resolutis, inestimabile scatebat examen; et tamen multo maiorem copiam tabescendorum uiscerum pernicies fecunda generauerat. Iam diuerso malo partes corporis amiserant speciem. Superior usque ad uulnus aruerat, et miserabili macie cutis lurida longe inter ossa consederat. Inferior sine ulla pedum forma, in utrium modum inflata discreuerat. Et hec facta sunt per annum perpetem; cum tandem malis domitus Deum coactus est confiteri: noui doloris urgentis per interualla exclamat, se restituturum Dei templum, satisque pro scelere facturum. Et iam deficiens edictum misit huiusmodi.

XXXIu.  [62Kb]

EDICTUM GALERII.
Inter cetera que pro Reipublice semper commodis atque utilitate disponimus, nos quidem uolueramus antehac, iuxta leges ueteres et publicam disciplinam, Romanorum cuncta corrigere, atque id prouidere, ut etiam Christiani, qui parentum suorum reliquerant sectam, ad bonas mentes redirent. Siquidem eadem ratione tanta eosdem Christianos uoluntas inuasisset, et tanta stultitia occupasset, ut non illa ueterum instituta sequerentur, que forsitan primum parentes eorumdem constituerant: sed pro arbitrio suo, atque ut hisdem erat libitum, ita sibimet leges facerent, quas obseruarent, et per diuersa uarios populos congregarent. Denique cum eiusmodi nostra iussio extitisset, ut ad  ueterum se instituta conferrent, multi periculo subiugati, multi etiam deturbati sunt; atque cum plurimi in proposito perseuerarent, ac uideremus nec diis eosdem cultum ac religionem debitam exhibere, nec christianorum Deum obseruare, contemplatione mitissime nostre clementie intuentes et consuetudinem sempiternam, qua  solemus cunctis hominibus ueniam indulgere, promptissimam in his quoque indulgentiam nostram credidimus porrigendam; ut denuo sint Christiani, et conuenticula sua componant, ita ut ne quid contra disciplinam agant. Alia autem epistola iudicibus significaturi sumus, quid debent obseruare. Unde iuxta hanc indulgentiam nostram debebunt Deum suum orare pro salute nostra, et Reipublice, ac sua, ut undiqueuersum Respublica perstet incolumis, et securi uiuere in sedibus suis possint.

XXXu. Hoc edictum proponitur Nicomedie pridie Kalendas Maias, ipso octies, et Maximino iterum Consulibus. Tunc apertis carceribus, Donate carissime, cum ceteris confessoribus e custodia liberatus es,  cum tibi carcer sex annis pro domicilio fuerit. Nec tamen ille hoc facto ueniam sceleris accepit a Deo: sed post dies paucos, commendatis Licinio coniuge sua et filio, atque in manu traditis, cum iam totius corporis membra defluerent, horrenda tabe consumptus est. Idque cognitum Nicomedie Id. mensis  [15Kb] eiusdem, cum futura essent uicennalia Kalendis Martiis impendentibus.

XXXuI. Quo nuntio Maximinus audito, dispositis ab Oriente cursibus peruolauit, ut prouincias occuparet, ac Licinio morante, omnia sibi usque ad fretum Chalcedonium uindicaret. Ingressusque Bithyniam, quo sibi ad presens fauorem conciliaret, cum magna omnium letitia sustollit censum. Discordia inter ambos imperatores, ac pene bellum. Diuersas ripas armati tenebant. Sed conditionibus certis pax et amicitia componitur, et in ipso freto fedus fit, ac dextere copulantur. Redit ille securus, et fit qualis in Syria et in Aegypto fuit. In primis indulgentiam Christianis communi titulo datam tollit, subornatis legationibus ciuitatum,  que peterent, ne intra ciuitates suas Christianis conuenticula extruere liceret, ut suasu coactus et impulsus facere uideretur, quod erat sponte facturus.  Quibus annuens, nouo more sacerdotes maximos per singulas ciuitates singulos ex primoribus fecit, qui et sacrificia per omnes deos suos quotidie facerent, et ueterum sacerdotum ministerio subnixi, darent operam, Christiani neque fabricarent, neque publice aut priuatim colerent: sed comprehensos suo iure ad sacrificia cogerent, uel iudicibus offerent. Parumque hoc fuit, nisi etiam prouinciis ex altiore dignitatis gradu singulos quasi Pontifices superponeret; et eos utrosque candidis chlamydibus ornatos iussit incedere. Facere autem parabat, que iamdudum in Orientis partibus fecerat. Nam cum clementiam specie tenus profiteretur, occidi seruos Dei uetuit, debilitari iussit. Itaque confessoribus effodiebantur oculi, amputabantur manus, pedes detruncabantur,  nares, uel auricule desecabantur.

XXXuII. Hec ille moliens, Constantini litteris deterretur.  [13Kb] Dissimulauit ergo. Et tamen si quis inciderat, mari occulte mergebatur. Consuetudinem quoque suam non intermisit, ut in palatio per singulos dies sacrificaretur. Et hoc primus inuenerat, ut animalia omnia, quibus uescebatur, non a coquis, sed a sacerdotibus ad aras immolarentur, nichilque prorsus mense apponeretur, nisi aut delibatum, aut sacrificatum, aut perfusum mero; ut quisquis ad cenam uocatus esset, inquinatus inde atque impurus exiret. In ceteris quoque magistri sui similis. Nam si quid reliqui, uel Diocles, uel Maximianus reliquerunt, hic abrasit, sine ullo pudore auferens omnia. Itaque horrea priuatorum claudebantur, apothece obsignabantur, debita in futuros annos exigebantur. Hinc fames, agris ferentibus; hinc caritas inaudita. Armentorum  ac pecorum greges ex agris rapiebantur ad sacrificia quotidiana, quibus eos adeo corruperat, ut aspernarentur annonam, et effundebant passim  sine delectu, sine modo; quum satellites uniuersos, quorum numerus ingens erat, pretiosis uestibus et aureis nummis expungeret, gregariis et tyronibus argentum daret, barbaros omni genere largitionis honoraret. Nam quod uiuentium bona uel auferebat, uel dono suis dabat, [prout] quisque petierat aliena, nescio an [non] agendas illi fuisse gratias putem, quod more clementium latronum incruenta spolia detrahebat.

XXXuIII. Illud uero capitale, et supra omnes, qui fuerunt, corrumpendi cupiditas, quid dicam nescio, nisi ceca et effrenata, et tamen his uerbis exprimi pro indignatione sua non potest. uincit officium lingue sceleris  magnitudo. Eunuchi, lenones scrutabantur omnia. Ubicumque liberalior facies erat, secedendum patribus ac maritis fuit. Detrahebantur nobilibus feminis  [5Kb] uestes, itemque uirginibus, et per singulos artus inspiciebantur, ne qua pars corporis regio cubili esset indigna. Si qua detrectauerat, in aqua necabatur; tamquam maiestatis crimen esset sub illo adultero pudicitia. Aliqui, constupratis uxoribus, quas ob castitatem ac fidem carissimas habebant, quum dolorem ferre non possent, se ipsos etiam necauerunt. Sub hoc monstro, pudicitie integritas nulla, nisi ubi barbaram libidinem deformitas insignis arcebat. Postremo hunc iam induxerat morem, ut nemo uxorem sine permissu eius duceret, ut ipse in omnibus nuptiis pregustator esset. Ingenuas uirgines imminutas seruis suis donabat uxores. Sed et Comites eius sub tali Principe imitabantur [hoc exemplum, et ciuium] suorum cubilia impune uiolabant. Quis enim  uindicaret? Mediocrium filias, ut cuique libuerat, rapiebat. Primarie, que rapi non poterant, in beneficiis petebantur; nec recusari licebat, subscribente Imperatore, quin aut pereundum esset, aut habendus gener aliquis barbarus. Nam fere nullus stipator in latere ei, nisi ex gente horum, qui a Gothis tempore uicennalium terris suis pulsi,  Maximiano se tradiderunt, malo generis humani, ut illi barbaram seruitutem fugientes, in Romanos dominarentur. His satellitibus et protectoribus cinctus, Orientem ludibrio habuit.

XXXIX. Denique quum libidinibus suis hanc legem dedisset, ut fas putaret quidquid concupisset, ne ab Augusta quidem, quam nuper appellauerat matrem, potuit temperare. uenerat post obitum Maximiani ad eum ualeria, quum se putaret in patribus eius tutius moraturam, eo maxime quod habebat uxorem. Sed animal nefarium protinus inardescit. Adhuc in atris uestibus erat mulier, nondum luctus tempore impleto. Legatis premissis in matrimonio postulat, eiecturus uxorem, si impetrasset. Respondit illa libere, que  sola poterat: primo non posse de nuptiis in illo ferali habitu agere, tepidis adhuc cineribus mariti sui, patris eius; deinde illum impie facere, quod sibi fidam coniugem repudiet, idem utique facturus et sibi; postremo, nefas esse illius nominis ac loci feminam sine more, sine exemplo, maritum alterum experiri. Nuntiatur homini quid esset ausa. Libido  [20Kb] in iram furoremque conuertitur. Statim mulierem proscribit, bona eius rapit, aufert comites, spadones in tormentis necat, ipsam cum matre in exilium relegat; nec in locum certum: sed huc atque illuc precipitem cum ludibrio exturbat, et amicas eius afficto adulterio damnat.

XL. Erat clarissima femina, cui ex filiis iuuenibus iam nepotes erant. Hanc ualeria tamquam matrem alteram diligebat, cuius consilio negatam sibi suspicatur. Dat negotium Presidi Eratineo, ut eam cum dedecore interficiat. Huic alie due adiunguntur, eque nobiles, quarum altera uestalem famulam uirginem Rome reliquerat, fugitiue tunc ualerie familiaris. Altera uirum habuit senatorem, non nimis Auguste proxima.  Sed utraque ob eximiam pulchritudinem corporis ac pudicitiam necabatur. Rapiuntur subito mulieres, non ad iudicium, sed ad lactrocinium. Nec enim quisquam accusator extabat. Inuenitur quidam Iudeus ob alia facinora reus, qui spe impunitatis inductus, aduersus insontes mentiatur, Iudex equus et diligens extra ciuitatem cum presidio, ne lapidibus obruatur, protulit. Agebatur hec tragedia Nicee. Inrogantur tormenta Iudeo, dum que iussus [erat diceret; he ne] loquerentur, pugnis a tortoribus cercentur: innocentes  duci iubentur. Fletus et comploratio, non illius tantum mariti, qui aderat bene merite uxori, sed omnium, quos res indigna et inaudita contraxerat. Ac ne impetu populi de carnificum manibus raperentur, promoti militari modo instructi uelites et sagittarii prosequuntur. Ita medie inter cuneos armatorum ad supplicium deducte. Iacuissentque insepulte, domesticis in fugam uersis, nisi eas furtiua amicorum misericordia sepelisset. Nec adultero impunitas promissa persoluitur: sed patibulo affixus, aperuit omne mysterium, et sub extremo spiritu inquit omnibus, qui uidebant, [ac] innocentes et occisas esse testatur.

XLI. Augusta uero in desertas quasdam solitudines Syrie relegata, patrem suum Diocletianum per occultos  gnarum calamitatis sue fecit. Mittit ille legatos, et rogat ut ad se filiam remittat. Nihil proficit. Iterum ac sepius obsecrat. Non remittitur. Postremo cognatum suum quemdam militarem ac potentem uirum legat, qui eum beneficiorum suorum admonitum deprecetur. Is quoque, imperfecta legatione, irritas preces renuntiat.

XLII. Eodemque tempore senis Maximiani statue Constantini iussu reuellebantur, et imagines cum quo pictus  [6Kb] esset, detrahebantur. Et quia senes ambo simul plerumque picti erant, et imagines simul deponebantur amborum. Itaque quum uideret uiuus, quod nulli unquam imperatorum acciderat, duplici egritudine affectus, moriendum sibi esse decreuit. Iactabat se huc atque illuc, estuante anima per dolorem, nec somnum, nec cibum capiens. Suspiria et gemitus, crebre lacryme, iugis uolutatio corporis, nunc in lecto, nunc humi. Ita uiginti annorum felicissimus imperator, ad humilem uitam deiectus adeo, et proculcatus iniuriis, atque in odium uite deiectus, postremo fame atque angore confectus est.

XLIII. Unus iam supererat de aduersariis Dei, cuius  nunc exitum ruinamque subnectam. Cum haberet emulationem aduersus Licinium, quia prelatus ei a Maximiano fuerat, licet nuper cum eo amicitiam confirmasset, tamen ut audiuit Constantini sororem Licinio esse desponsam, existimauit affinitatem illam duorum imperatorum contra se copulari. Et ipse legatos ad urbem misit occulte, societatem Maxentii atque amicitiam postulatum. Scribit etiam familiariter. Recipiuntur legati benigne, fit amicitia,  utriusque imagines simul locantur. Maxentius tanquam diuinum auxilium libenter amplectitur. Iam enim bellum Constantino indixerat, quasi necem patris sui uindicaturus. Unde suspicio inciderat, senem illum tam exitiabilem finxisse discordiam cum filio, ut ad alios succidendos uiam sibi faceret, quibus omnibus sublatis, sibi ac filio totius orbis imperium uindicaret. Sed id falsum fuit. Nam id propositi habebat, ut et filio, et ceteris extinctis, se ac Diocletianum restitueret in regnum.

XLIu. Iam mota inter eos fuerant arma ciuilia. Et quamuis se Maxentius Rome contineret, quod responsum acceperat, periturum esse, si extra portas urbis  exisset; tamen bellum per idoneos duces gerebatur. Plus uirium Maxentio erat, quod et patris sui exercitum receperat a Seuero, et suum proprium de Mauris atque Italis nuper extraxerat. Dimicatum, et Maxentiani milites preualebant; donec postea confirmato animo Constantinus, et ad utrumque paratus, copias omnes ad urbem propius admouit, et e regione Pontis Mulii consedit. Imminebat dies, quo Maxentius imperium ceperat, qui est ad sextum  [5Kb] kalendas nouembris; et quinquennalia terminabantur. Commonitus est in quiete Constantinus, ut celeste signum Dei notaret in scutis, atque ita prelium committeret. Fecit ut iustus est, et tranuersa X littera, summo capite circumflexo, Christum in scutis notat. Quo signo armatus exercitus capit ferrum. Procedit hostis obuiam sine imperatore, pontemque transgreditur. Acies pari fronte concurrit. Summa ui utrinque pugnatur. Neque his fuga nota, neque illis. Fit in urbe seditio, et dux increpitatur, uelut desertor salutis publice. Tumque repente populus , uoce subclamat, Constantinum uinci non posse.

Qua uoce consternatus proripit se, ac uocatis quibusdam Senatoribus, libros Sibyllinos inspici iubet,  in quibus repertum est, illo die hostem Romanorum esse periturum. Quo responso in spem uictorie inductus procedit, in aciem uenit. Pons a tergo eius scinditur. Eo uiso, pugna crudescit, et manus Dei supererat aciei. Maxentianus proterretur; ipse in fugam uersus properat ad pontem, qui interruptus erat, ac multitudine fugientium pressus, in Tiberim deturbatur. Confecto tandem acerbissimo bello, cum  magna Senatus populique Romani letitia susceptus Imperator Constantinus, Maximini perfidiam cognoscit, litteras deprehendit, statuas et imagines inuenit. Senatus Constantino, uirtutis gratia, primi nominis titulum decreuit, quem sibi Maximinus uindicabat, ad quem uictoria liberate Urbis quum fuisset allata, non aliter accepit, quam si ipse uictus esset. Cognito deinde Senatus decreto, sic exarsit dolore, ut inimicitias aperte profiteretur, conuicia iocis mixta aduersus imperatorem maximum diceret.

XLu. Constantinus, rebus in Urbe compositis, hyeme proxima Mediolanum contendit. Eodem Licinius aduenit, ut acciperet uxorem. Maximinus ubi eos intellexit  nuptiarum solemnibus occupatos, exercitum mouit e Syria, hyeme quam cum maxime seuiente, et mansionibus geminatis, in Bithyniam concurrit, debilitato agmine. Nam maximis imbribus, et niuibus, et luto, et frigore, et labore iumenta omnis generis amissa sunt, quorum miserabilis per uiam strages speciem iam futuri belli, et similem cladem militibus nuntiabat. Nec ipse intra fines suos moratus  [5Kb] est: sed transiecto protinus freto, ad Byzantii portas accessit armatus. Erant ibi milites presidiarii, ad huiusmodi casus a Licinio conlocati. Hos primum muneribus et promissis illicere tentauit: postea ui et oppugnatione terrere; nec tamen quidquam uis aut promissa ualuerunt.

Iam consumpti erant dies undecim, per quos fuit spatium nuntios litterasque mittendi ad Imperatorem, cum milites non fide, sed paucitate diffisi, seipsos dederunt. Hinc promouit Heracleam; et illic eadem ratione detentus, aliquot dierum tempus amisit. Et iam Licinius, festinato itinere, cum paucis Adrianopolim uenerat, cum ille, accepta in deditione Perintho, aliquanto moratus, processit ad mansionem millia decem et octo. Nec enim poterat ulterius, Licinio iam  secundam mansionem tenente distantem millibus totidem; qui, collectis ex proximo quantis potuit militibus, pergebat obuiam Maximino, magis ut eum moraretur, quam proposito dimicandi, aut spe uictorie. Quippe cum ille septuaginta millium armatorum exercitum duceret, ipse uix triginta millium numerum collegisset. Sparsi enim milites per diuersas regiones fuerant, et adunari omnes angustie temporis non sinebant.

XLuI.  Propinquantibus ergo exercitibus, iam futurum propediem prelium uidebatur. Tum Maximinus eiusmodi uotum Ioui uouit, ut si uictoriam cepisset, Christianorum nomen extingueret, funditusque deleret. Tunc proxima nocte Licinio quiescenti adsistit Angelus Dei, monens ut ocius surgeret, atque oraret Deum summum cum omni exercitu suo; illius fore uictoriam, si fecisset. Post has uoces, cum surgere sibi uisus esset, et cum ipso qui monebat, adstaret, tunc docebat eum quomodo et quibus uerbis esset orandum. Discusso deinde somno, notarium iussit acciri, et sicut audierat, hec uerba dictauit: Summe Deus, te rogamus. Sancte Deus, te rogamus. Omnem iustitiam tibi commendamus, salutem nostram  tibi commendamus, imperium nostrum tibi commendamus. Per te uiuimus, per te uictores et felices existimus. Summe sancte Deus, preces nostras exaudi. Brachia nostra ad te tendimus. Exaudi, sancte summe Deus. Scribuntur hec in libellis pluribus, et per prepositos tribunosque mittuntur, ut suos quisque milites doceat. Creuit animus uniuersis, uictoriam sibi credentibus de celo nuntiatam. Statuit imperator prelium diei kalendarum maiarum, que octauum annum  [6Kb] nuncupationis eius implebant, ut suo potissimum natali uinceretur, sicut ille uictus est Rome. Maximinus uoluit preire maturius: pridie mane aciem composuit, ut natalem suum postridie uictor celebraret. Nuntiatur in castra mouisse Maximinum. Capiunt milites arma, obuiamque procedunt. Campus intererat sterilis ac nudus, quem uocant Serenum. Erat iam utraque acies in conspectu. Liciniani scuta deponunt, galeas resoluunt, ad celum manus tendunt, preeuntibus Prepositis, et post Imperatorem precem dicunt. Audit acies peritura precantium murmur. Illi, oratione ter dicta, uirtute iam pleni, reponunt capitibus galeas, scuta tollunt. Procedunt Imperatores ad colloquium. Ferri non potuit Maximinus ad pacem. Contemnebat enim Licinium, ac desertum  iri a militibus existimabat, quod ille esset in largiendo tenax, ipse autem profusus, eoque proposito mouerat bellum, ut, exercitu Licinii sine certamine accepto, ad Constantinum duplicatis uiribus statim pergeret.

XLuII.  Ergo propius acceditur, tube canunt, signa procedunt. Liciniani, impetu facto, aduersarios inuadunt. Illi uero perterriti, nec gladios expedire, nec tela iacere quiuerunt. Maximinus aciem circumire, ac milites Licinianos nunc precibus sollicitare, nunc donis. Nullo loco auditur. Fit impetus in eum, et ad suos refugit. Cedebatur acies eius impune, et tantus numerus legionum, tanta uis militum a paucis metebatur. Nemo nominis, nemo uirtutis, nemo ueterum premiorum memor; quasi ad deuotam mortem, non ad prelium uenissent, sic eos Deus summus iugulandos subiecit inimicis. Iam strata erat ingens multitudo. uidet Maximinus aliter rem geri quam putabat. Proiecit purpuram, et sumpta ueste seruili  fugit, ac fretum traiecit: at in exercitu pars dimidia prostrata est, pars autem uel dedita, uel in fugam uersa est. Ademerat enim pudorem deserendi desertor imperator. At ille kalendis maiis, id est, una nocte atque una die, Nicomediam alia nocte peruenit,  [6Kb] cum locus prelii abesset millia centum sexaginta; raptisque filiis et uxore, et paucis ex palatio comitibus, petiuit Orientem. Sed in Cappadocia, collectis ex fuga et ab Oriente militibus, substitit. Ita uestem resumpsit.

XLuIII. Licinius uero, accepta exercitus parte ac distributa, traiecit exercitum in Bithyniam paucis post pugnam diebus, et Nicomediam ingressus, gratiam Deo, cuius auxilio uicerat, retulit; ac die iduum Iuniarum, Constantino atque ipso ter consulibus, de restituenda Ecclesia huiusmodi litteras presidem datas proponi iussit.


LITTERAE LICINII.

»Cum feliciter, tam ego Constantinus Augustus,  quam etiam ego Licinius Augustus, apud Mediolanum conuenissemus, atque uniuersa, que ad commoda et securitatem publicam pertinerent, in tractatu haberemus, hec inter cetera que uidebamus pluribus hominibus profutura, uel in primis ordinanda  esse credidimus, quibus diuinitatis reuerentia continebatur, ut daremus et christianis, et omnibus liberam potestatem sequendi religionem, quam quisque uoluisset, quo quidem diuinitas in sede celesti, nobis atque omnibus qui sub potestate nostra sunt constituti, placata ac propitia possit existere. Itaque hoc consilio salubri ac rectissima ratione ineundum esse credidimus, ut nulli omnino facultatem abnegandam putaremus, qui uel obseruationi christianorum, uel ei religioni mentem suam dederat, quam ipse sibi aptissimam esse sentiret; ut possit nobis summa diuinitas, cuius religioni liberis mentibus obsequimur, in omnibus solitum fauorem suum beneuolentiamque prestare. Quare scire Dicationem tuam conuenit, placuisse nobis, ut, amotis  omnibus omnino conditionibus, que prius scriptis ad officium tuum datis super christianorum nomine uidebantur, nunc uere ac simpliciter unusquisque eorum, qui eamdem obseruande religioni christianorum gerunt uoluntatem, citra ullam inquietudinem  [46Kb] ac molestiam sui idipsum obseruare contendant. Que sollicitudini tue plenissime significanda esse credidimus, quo scires nos liberam atque absolutam colende religionis sue facultatem hisdem christianis dedisse. Quod cum hisdem a nobis indultum esse peruideas, intelligit Dicatio tua, etiam aliis religionis sue uel obseruantie potestatem similiter apertam, et liberam pro quiete temporis nostri esse concessam; ut in colendo quod quisque delegerit habeat liberam facultatem, quia  honori, neque cuiquam religioni aliquid a nobis. Atque hoc insuper in persona christianorum statuendum esse censuimus, quod si eadem loca, ad que antea conuenire consueuerant, de quibus etiam datis ad officium tuum litteris certa antehac forma fuerat comprehensa, priore  tempore aliqui uel a fisco nostro, uel ab alio quocumque uidentur esse mercati, eadem christianis sine pecunia, et sine ulla pretii petitione, postposita omni frustratione atque ambiguitate, restituantur. Qui etiam dono fuerunt consecuti, eadem similiter hisdem christianis quantocius reddant: etiam uel hi qui emerunt, uel qui dono fuerunt consecuti, si petiuerint de nostra beneuolentia aliquid, uicarium postulent, quo et ipsis per nostram clementiam consulatur. Que omnia corpori christianorum protinus per intercessionem tuam, ac sine mora tradi oportebit. Et quoniam iidem christiani non ea loca tantum, ad que conuenire consueuerunt, sed alia etiam habuisse noscuntur,  ad ius corporis eorum, id est, Ecclesiarum,  non hominum singulorum, pertinentia, ea omnia lege, qua superius, comprehendimus, citra ullam prorsus ambiguitatem uel controuersiam hisdem christianis, id est, corpori et conuenticulis eorum reddi iubebis, supradicta scilicet ratione seruata, ut ii qui eadem sine pretio, sicut diximus, restituerint, indemnitatem de nostra beneuolentia sperent. In quibus omnibus supradicto corpori christianorum intercessionem tuam efficacissimam exhibere debebis, ut preceptum nostrum quantocius compleatur, quo etiam in hoc per clementiam nostram quieti publice consulatur. Hactenus fiet, ut sicut superius conprehensum est, diuinus iuxta nos fauor, quem in tantis sumus rebus experti, per omne tempus prospere successibus nostris cum beatitudine nostra publica perseueret. Ut  autem huius sanctionis beneuolentie nostre forma ad omnium possit peruenire notitiam, perlata programmate tuo hec scripta et ubique proponere, et ad omnium scientiam te perferre conueniet, ut huius beneuolentie nostre sanctio latere non possit.«

His litteris propositis, etiam uerbo hortatus est, ut conuenticula in statum pristinum redderentur. Sic ab euersa Ecclesia usque ad restitutam fuerunt anni decem, menses plus minus quatuor.

XLIX. Sequenti autem Licinio cum exercitu tyrannum, profugus concessit, et rursus Tauri montis angustias  petiit: munimentis ibidem ac turribus fabricatis,  [28Kb] iter obstruere conatus est; et inde dextrorsum perrumpentibus omnia uictoribus, Tarsum postremo confugit. Ibi cum iam terra marique peteretur, nec ullum speraret refugium, angore animi ac metu confugit ad mortem, quasi ad remedium malorum que Deus in caput eius ingessit. Sed prius cibo se infersit, ac uino ingurgitauit, ut solent hi qui hoc ultimo se facere arbitrantur. Et sic hausit uenenum. Cuius uis, referto stomacho repercussa, ualere non potuit in presens, sed in languorem malum uersa pestilentie similem, ut diutius protracto spiritu cruciamenta sentiret. Iam seuire in eum ceperat uirus; cuius ui cum precordia eius furerent, insustentabili dolore usque ad rabiem mentis elatus est, adeo ut per dies quatuor insania percitus, haustam manibus  terram uelut esuriens deuoraret. Deinde post  multos grauesque cruciatus, cum caput suum parietibus infligeret, exilierunt oculi eius de caueis. Tunc demum, amisso uisu, Deum uidere cepit candidatis ministris de se iudicantem. Exclamabat ergo sicut ii qui torqueri solent; et non se, sed alios fecisse dicebat. Deinde, quasi tormentis adactus, fatebatur, Christum subinde deprecans, et plorans ut suimet misereretur. Sic inter gemitus, quos tamquam cremaretur, edebat, nocentem spiritum detestabili genere mortis efflauit.

L. Hoc modo Deus uniuersos persecutores nominis sui debellauit, ut eorum nec stirps, nec radix ulla remaneret. Nam Licinius summa rerum potitus, in  primis ualerium, quem Maximinus iratus nec post fugam  [5Kb] quidem, cum sibi uideret esse pereundum, fuerat ausus occidere; item Candidianum, quem ualeria ex concubina genitum ob sterilitatem adoptauerat, necari iussit. Mulier tamen, ut eum uixisse cognouit, mutato habitu, comitatui eius se miscuit, ut fortunam Candidiani specularetur; qui quia Nicomedie se obtulerat, et in honore haberi uidebatur, nichil tale metuens, occisus est. Et illa, exitu eius audito, protinus fugit. Idem Seueri filium Seuerianum, iam etate robustum, qui fugientem Maximinum fuerat ex acie sequutus, tamquam post obitum eius de sumenda purpura cogitasset, capitali sententie subiectum interemit. Qui omnes Licinium iam pridem, quasi malum metuentes, cum Maximino esse maluerant, preter ualeriam, que uolens Licinio in  omnes Maximiani hereditates iure suo cedere, idem Maximino negauerat. Ipsius quoque Maximini filium, tum maximum, agentem in annis octo, et filiam septennem, que desponsa fuerat Candidiano, extinxit. Sed prius mater eorum in Orientem precipitata est. Ibi sepe illa castas feminas mergi iusserat. Sic omnes impii uero et iusto iudicio Dei eadem que fecerant receperunt.

LI. ualeria quoque per uarias prouincias quindecim mensibus plebeio cultu peruagata, postremo apud Thessalonicam cognita, comprehensa cum matre  penas dedit. Ducte igitur mulieres cum ingenti spectaculo et miseratione tanti casus ad supplicium, et, amputatis capitibus, corpora earum in mare abiecta sunt. Ita illis pudicitia et conditio exitio fuit.

LII. Que omnia secundum fidem , ita ut gesta sunt mandanda litteris credidi; ne aut memoria tantarum rerum interiret, aut, si quis historiam scribere uoluisset, corrumperet ueritatem, uel peccata illorum aduersus Deum, uel iudicium Dei aduersus illos reticendo. Cuius eterne pietati gratias agere debemus, qui tandem respexit in terram, quod gregem suum partim uastatum a lupis rapacibus, partim uero dispersum, reficere ac recolligere dignatus est, et bestias malas extirpare, que diuini  gregis pascua protriuerant, cubilia dissipauerant. Ubi sunt modo magnifica illa et clara per gentes Iouiorum et Herculiorum cognomina, que primum a Dioclete ac Maximiano insolenter assumpta, ac postmodum ad successores eorum translata, uiluerunt? Nempe deleuit ea Dominus, et erasit de terra.

Celebremus igitur triumphum Dei cum exultatione, uictoriam Domini cum laudibus frequentemus, diurnis nocturnisque precibus celebremus; celebremus, ut pacem post annos decem plebi sue datam confirmet in seculum. Tu precipue, Donate carissime, qui a Deo mereris audiri, Dominum deprecare, ut  [1Kb] misericordiam suam seruet eternam famulis suis propitias ac mitis; ut omnes insidias atque impetus  diaboli a populo suo arceat; ut florescentes Ecclesias perpetua quiete custodiat.





LACTANTII FIRMIANI FRAGMENTA.  

I. Timor, amor, letitia, tristitia, libido, concupiscentia,  ira, miseratio, zelus, admiratio, hi motus animi, uel affectus a Domino ab initio hominis exsistunt conditi, et nature humane utiliter et salubriter sunt inserti, ut per eos ordinate et rationabiliter regendo se homo, uirtutes bonas uiriliter agendo exercere possit, per quas a Domino perpetuam accipere uitam iuste meruisset. Hi namque animi motus intra fines proprios coarctati, hoc est in bona parte positi, in presenti uirtutes bonas et in futuro eterna premia parant; extra metas uero suas affluentes, hoc est in malam partem declinantes, uitia et iniquitates exsistunt et eternas penas pariunt. u. Muratorii Antiqu. ital. med. eui III, p. 849.

II. Nostra quoque memoria Lactantius de metris, pentameter, inquit, et tetrameter. Maxim. uictorin. de carmine heroico, c. 5, p. 1957. Putsch. .

III. Firmianus ad Probum de metris comediarum sic dicit: »Nam quod de metris comediarum requisisti, et ego scio plurimos existimare, Terentianas uel maxime fabulas metrum non habere comedie grece, i. e. Menandri, Philemonis, Diphili, qui trimetris  uersibus constant. Nostri enim ueteres comedie scriptores in modulandis fabulis sequi maluerunt  Eupolim, Cratinum, Aristophanem, ut prefatum est.« Mensuram esse in fabulis, h. e. , Terentii et Plauti ac ceterorum comicorum et tragicorum dicant hi, Cicero, Scaurus, Firmianus. Rufinus grammaticus de metris comicis, p. 2712 s. Putsch.

Iu. Lactantii nostri que in tertio ad Probum uolumine de hac gente opinatus sit uerba ponemus. Galli, inquit, antiquitus a candore corporis Galate nuncupabantur; et Sibylla sic eos appellat. Quod significare uoluit peta cum ait: Tum lactea colla Auro innectuntur , cum posset dicere candida. Hinc utique Galatia prouincia, in quam Galli aliquando uenientes, cum Grecis se miscuerunt. Unde primum ea regio Gallogrecia, post Galatia nominata est. Nec mirum si hoc ille de Galatis  dixerit, et occidentales populos tantis in medio terrarum spatiis pretermissis, in orientis plaga consedisse memorarit.---Hieronym. commentar. in ep. ad Gal. l. II, Opp. ed. uallars. uII, 1, p. 426. 





INCERTI AUCTORIS PHeNIX LACTANTIO TRIBUTUS. [5Kb] 


 Est locus in primo felix oriente remotus,
   Qua patet eterni maxima porta poli;
Nec tamen estiuos, hyemisque propinquus ad ortus;
   Sed qua Sol uerno fundit ab axe diem.
[5] Illic planities tractus diffundit apertos:
   Nec tumulus crescit, nec caua uallis hiat.
Sed nostros montes, quorum iuga celsa putantur,
   Per bis sex ulnas eminet ille locus.
Hic Solis nemus est: stat consitus arbore multa
[10] Lucus perpetue frondis honore uirens.
Cum Phethonteis flagrasset ab ignibus axis,
   Ille locus flammis inuiolatus erat.
Et cum diluuium mersisset fluctibus orbem,
   Deucalioneas exuperauit aquas.
[15] Non huc exangues morbi, non egra senectus,
    Nec mors crudelis, nec metus asper adit;
Nec scelus infandum, nec opum uesana cupido,
   Aut Mars, aut ardens cedis amore furor.
Luctus acerbus abest, et egestas obsita pannis,
[20] Et cure insomnes, et uiolenta fames.
 Non ibi tempestas, nec uis furit horrida uenti;
   Nec gelido terram rore pruina tegit.
Nulla super campos tendit sua uellera nubes;
   Nec cadit ex alto turbidus humor aque.
[25] Sed fons in medio est, quem uiuum nomine dicunt,
   Perspicuus, lenis, dulcibus uber aquis.
Qui semel erumpens per singula tempora mensum,
   Duodecies undis irrigat omne nemus.
Hic genus arboreum procero stipite surgens,
[30] Non lapsura solo mitia poma gerit.
Hoc nemus, hos lucos auis incolit unica Phenix:
   Unica, sed uiuit morte refecta sua.
Paret, et obsequitur Phebo memoranda satelles:
   Hoc natura parens munus habere dedit,
[35]  Lutea cum primum surgens aurora rubescit,
   Cum primum rosea sidera luce fugat:
Ter quater illa pias immergit corpus in undas:
   Ter, quater e uiuo gurgite libat aquam.
Tollitur, ac summo consedit in arboris alte
[40]  [5Kb] uertice, que totum despicit una nemus:
Et conuersa nouos Phebi nascentis ad ortus,
   Expectat radios, et iubar exoriens.
Atque ubi sol pepulit fulgentis limina porte,
   Et primi emicuit luminis aura leuis;
[45] Incipit illa sacri modulamina fundere cantus,
   Et mira lucem uoce mouere nouam:
Quam nec Aedonie uoces, nec tibia possit
   Musica Cyrrheis assimilare modis.
Sed neque olor moriens imitari posse putatur,
[50] Nec Cyllenee fila canora lyre.
Postquam Phebus equos in aperta refudit olympi,
   Atque orbem totum protulit usque means;
Illa ter alarum repetito uerbere plaudit
   Non errabilibus nocte dieque sonis.
[55]  Atque eadem celeres etiam discriminat horas;
   Igniferumque caput ter uenerata, silet:
Antistes nemorum, et luci ueneranda sacerdos,
   Et sola arcanis conscia, Phebe, tuis;
Que postquam uite iam mille peregerit annos,
[60] Ac se reddiderint tempora longa grauem;
Ut reparet lapsum fatis urgentibus euum,
   Assueti nemoris dulce cubile fugit.
Cumque renascendi studio loca sancta reliquit;
   Tunc petit hunc orbem, mors ubi regna tenet.
[65]  Dirigit in Syriam celeres longeua uolatus;
   Phenicis nomen cui dedit ipsa uenus;
Secretosque petit deserta per auia lucos,
   Hic ubi per saltus silua remota latet.
Tum legit erio sublimem uertice palmam,
[70] Que gratum Phenix ex aue nomen habet;
Et qua nulla nocens animans perrumpere possit,
   Lubricus aut serpens, aut auis ulla rapax.
Tum uentos claudit pendentibus Aeolus antris,
   Ne uiolent flabris era purpureum;
[75] Neu concreta Noto nubes per inania celi
   Summoueat radios solis, et obsit aui.
Construit inde sibi seu nidum, siue sepulchrum;
   Nam perit, ut uiuat: se tamen ipsa creat.
Colligit hinc succos et odores, diuite silua
[80]  Quos legit Assyrius, quos opulentus Arabs;
Quos aut Pygmee gentes, aut India carpit,
   Aut molli generat terra Sabea sinu.
Cinnama dehinc, auramque procul spirantis amomi
   Congerit, et misto balsama cum folio.
[85] Non casie mitis, nec olentis uimen acanthi,
   Nec thuris lachryme, guttaque pinguis abest.
His addit teneras nardi pubentis aristas,
    [5Kb] Et sociat myrrhe pascua grata nimis.
Protinus in strato corpus mutabile nido,
[90] In talique thoro membra quieta locat.
Ore dehinc succos membris circumque supraque
   Iniicit, exequiis immoritura suis.
Tunc inter uarios animam commendat odores;
   Depositi tanti nec timet illa fidem.
[95] Interea corpus genitali morte peremptum
   Aestuat, et flammam parturit ipse calor;
Aethereoque procul de lumine concipit ignem:
   Flagrat, et ambustum soluitur in cinerem.
Quos uelut in massam cineres in morte coactos
[100] Conflat, et effectum seminis instar habet.
Hinc animal primum sine membris fertur oriri:
    Sed fertur uermi lacteus esse color.
Creuit in immensum subito cum tempore certo,
   Seque oui teretis colligit in speciem:
[105] Inde reformatur, qualis fuit ante figura,
   Et Phenix ruptis pullulat exuuiis.
Ac uelut agrestes, cum filo ad saxa tenentur,
   Mutari tinee papilione solent.
Non illi cibus est nostro concessus in orbe;
[110] Nec cuiquam implumem pascere cura subest.
Ambrosios libat celesti nectare rores,
   Stellifero tenues qui cecidere polo.
 Hos legit; his alitur mediis in odoribus ales,
   Donec maturam perferat effigiem.
[115] Ast ubi primeua cepit florere iuuenta,
   Euolat ad patrias iam reditura domos.
Ante tamen, proprio quicquid de corpore restat,
   Ossaque, uel cineres, exuuiasque suas;
Unguine balsameo, myrrhaque, et thure soluto
[120] Condit, et in formam conglobat ore pio.
Quam pedibus gestans contendit solis ad ortus,
   Inque ara residens, ponit in ede sacra.
Mirandum sese prestat prebetque uidenti;
   Tantus ibi decor est, tantus abundat honor.
[125] Principio color est, qualis sub cortice leui,
    Mitia quem croceum punica grana legunt.
Qualis inest foliis, que fert agreste papauer,
   Cum pandit uestes Flora rubente polo.
Hoc humeri pectusque decens uelamine fulgent;
[130] Hoc caput, hoc ceruix, summaque terga nitent.
Caudaque porrigitur fuluo distincta metallo,
   In cuius maculis purpura mixta rubet.
Clarum inter pennas insigne est desuper, Iris
   Pingere seu nubem desuper alta solet.
[135] Albicat insignis mixto uiridante smaragdo;
    [3Kb] Et puro cornu gemmea cuspis hiat.
Ingentes oculos credas geminos hyacintos;
   Quorum de medio lucida flamma micat.
Aequatur toto capiti radiata corona,
[140] Phebei referens uerticis alta decus.
Crura tegunt squame flauo distincta metallo:
   Ast ungues roseus pingit honore color.
Effigies inter Pauonis mixta figuram
   Cernitur, et pictam Phasidis inter auem.
[145] Magniciem, terris Arabum que gignitur ales,
   uix equare potest, seu fera, seu sit auis.
Non tamen est tarda, ut uolucres, que corpore magno
   Incessus pigros, pergraue pondus habent:
Sed leuis et uelox, regali plena decore.
[150]  Talis in aspectu se exhibet usque hominum.
Huc uenit Aegyptus tanti ad miracula uisus;
   Et raram uolucrem turba salutat ouans.
Protinus exsculpunt sacrato in marmore formam;
    Et signant titulo remque diemque nouo.
[155] Contrahit in cetum sese genus omne uolantum;
   Nec prede memor est ulla, nec ulla metus.
Alituum stipata choro uolat illa per altum;
   Turbaque prosequitur munere leta pio.
Sed postquam puri peruenit ad etheris auras;
[160] Mox redit ista; suis conditur ille locis.
At fortunate sortis filique uolucrem,
   Cui de se nasci prestitit ipse Deus!
Femina sit, uel mas, seu neutrum, seu sit utrumque,
   Felix, que ueneris federa nulla colit.
[165] Mors illi uenus est; sola est in morte uoluptas:
   Ut possit nasci, hec appetit ante mori.
Ipsa sibi proles, suus est pater, et suus heres,
    Nutrix ipsa sui, semper alumna sibi.
Ipsa quidem, sed non eadem, que est ipsa, nec ipsa est.
[170] Aeternam uitam mortis adepta bono.





INCERTI AUCTORIS CARMEN DE PASSIONE DOMINI. 


 Quisquis ades, mediique subis in limina templi,
Siste parum, insontemque tuo pro crimine passum
Respice me; me conde animo, me in pectore serua.
Ille ego, qui casus hominum miseratus acerbos.
[5.] Huc ueni pacis promisse interpres, et ampla
Communis culpe uenia: hic clarissima ab alto
Reddita lux terris, hic alma salutis imago;
Hic tibi sum requies, uia recta, redemptio uera,
uexillumque Dei, signum et memorabile fati.
[10.] Te propter uitamque tuam sum uirginis aluum
 Ingressus, sum factus homo, atque horrentia passus
Funera; nec requiem terrarum in finibus usquam
Inueni, sed ubique minas, sed ubique labores.
Horrida prima mihi in terris mapalia Iude
[15.] Hospitia in partu, socieque fuere parenti.
Hic mihi fusa dedit bruta inter inertia primum
Arida in angustis presepibus herba cubile.
In Phariis primos uixi regionibus annos,
Herodis regno profugus; reliquosque reuersus
[20.] Iudeam, semper ieiunia, semper et ipsam
 [1Kb] Pauperiem extremam, et rerum inferiora secutus,
Semper agens monitis humana salubribus alme
Ingenia ad studium probitatis, aperta salubri
Plurima doctrine iniungens miracula; quare
[25.] Impia Hierusalem rabidis exercita curis
Inuidie, seuisque odiis et ceca furore,
Insonti est penis lethalibus ausa cruentam
In cruce terribili mortem mihi querere. Que si
Latius ipse uelim distinguere, sique per omnes
[30.] Ire iuuet gemitus, mecum et sentire dolores;
Collige consilia insidiasque meique nefandum
Sanguinis innocui pretium, et simulata clientis
Oscula, et insultus, et seue iurgia turbe.
uerbera preterea, et promptas ad crimina linguas
[35.] Fige animo, et testes, et ceci infanda Pilati
 Iudicia, ingentemque humeros et fessa prementem
Terga crucem atque graues horrenda ad funera gressus.
Nunc me, nunc uero desertum, extrema secutum
Supplicia, et dulci procul a genitrice leuatum,
[40.] uertice ad usque pedes me lustra: en aspice crines
Sanguine concretos, et sanguinolenta sub ipsis
Colla comis, spinisque caput crudelibus haustum,
Undique diua pluens uiuum super ora cruorem.
Compressos speculare oculos, et luce carentes,
[45.] Afflictasque genas, arentem suspice linguam
Felle uenenatam, et pallentes funere uultus.
Cerne manus clauis fixas, tractosque lacertos,
Atque ingens lateri uulnus: cerne inde fluorem
Sanguineum, fossosque pedes, artusque cruentos.
[50.]  Flecte genu, lignumque crucis uenerabile adora
 Flebilis; innocuo terramque cruore madentem
Ore petens humili, lacrymis suffunde subortis,
Et me nonnunquam deuoto in corde, meosque
Fer monitus. Sectare mee uestigia uite;
[55.] Ipsaque supplicia inspiciens, mortemque seueram,
Corporis, innumeros memorans animique dolores,
Disce aduersa pati et proprie inuigilare saluti.
Hec monimenta tibi, si quando in mente iuuabit
uoluere, si qua fides animo tibi ferre meorum,
[60.] Debita si pietas, et gratia digna laborum
Surget, erunt uere stimuli uirtutis, eruntque
Hostis in insidias clypei, quibus acer in omni
Tutus eris, uictorque feres certamine palmam.
Hec monimenta tuos si labilis orbis amicos
[65.] Auertent sensus, fugiente decoris ab umbra
 Mundani, efficient, ne spe captatus inani,
Mobilis occiduis fortune fidere rebus
Auseris, aut uite sperare fugacibus annis.
Sed et nimirum sic ista caduca uidentem
[70.] Secura, et exutum patrie melioris amore,
Orbis opes, rerumque usus, et uota piorum
Moribus extollent sacris, uiteque beate
Spe, duras inter penas, te rore fouebunt
Celesti, pactique boni dulcedine pascent.
[75.] Purpuream donec, post ultima fata relicto
Corpore, sublimes animam reuocabit ad auras
Gratia magna tibi. Tunc omnem exuta laborem,
Angelicos tunc leta choros aciesque beatas
Sanctorum inspiciens, eterne pacis amena
[80.]  Perpetuo felix mecum regnabit in aula.





uENANTII HONORII CLEMENTIANI FORTUNATI, PRESBYTERI ITALICI, AD FELICEM EPISCOPUM, DE PASCHA. [1Kb] *


 Tempora florigero rutilant distincta sereno;
   Et maiore poli lumine porta patet.
Altius igniuomum solem celi orbita ducit,
   Qui uagus Oceanas exit, et intrat aquas.
[5] Armatus radiis elementa liquentia lustrans,
   Hac in nocte breui tendit in orbe diem.
Splendida sincero producunt ethera uultu,
   Letitiamque suam sidera clara probant.
Terra ferax uario fundit munuscula cultu,
[10] Cum bene uernarit; reddit et annus opes.
 Mollia purpureum pingunt uiolaria campum:
   Prata uirent herbis, et micat herba comis.
Paulatim subeunt stellantia lumina florum:
   Floribus arrident gramina cuncta suis.
[15] Semine deposito, late seges exilit aruis,
   Spondens agricole uincere posse famem.
Caudice deserto, lacrymat sua gaudia palmes:
   Unde merum tribuat, dat modo uitis aquam.
Cortice de matris tenera lanugine surgens
[20] Preparat ad partum turgida gemma sinum;
    [2Kb] [2Kb] Subque hyemis tempus foliorum crine refuso,
      Iam reparat uiridans frondea tecta nemus.
   Mixta salix, abies, corylus, siler, ulmus, acer, nux,
      Plaudit queque suis arbor amena comis.
[25]    Constructura fauos apis hinc aluearia linquens,
      Floribus instrepitans poplite mella rapit.
   Ad cantus reuocatur auis, que, carmine clauso,
      Pigrior hyberno frigore muta fuit.
   Hinc Philomela suis attemperat organa cannis;
[30]       Fitque repercusso dulcior aura melo.
   Ecce renascentis testatur gratia mundi,
      Omnia cum domino dona redisse suo.
   Namque triumphanti post tristia tartara Christo
      Undique fronde nemus, gramina flore fauent.
[35]     Legibus inferni oppressis, super astra meantem
      Laudant rite Deum lux, polus, arua, fretum.
   Qui crucifixus erat, Deus ecce per omnia regnat;
      Dantque creatori cuncta creata precem.
   Salue, festa dies, toto uenerabilis euo,
[40] Qua Deus infernum uicit et astra tenet.
Mobilitas anni, mensum, lux alma dierum,
   Horarum splendor, stridula cuncta fauent.
Hinc tibi sylua comis, hinc plaudit campus aristis;
   Hinc grates tacito palmite uitis agit.
[45] Hinc tibi nunc auium resonant uirgulta susurro;
   Has inter nimio passer amore canit.
Christe salus rerum, bone conditor atque redemptor,
   Unica progenies ex deitate patris,
Irrecitabiliter manans de corde parentis,
[50]  uerbum subsistens, et patris ore potens,
Aequalis, concors, socius, cum patre ceuus,
   Quo sumpsit mundus principe principium;
Aethera suspendis, sola congeris, equora fundis;
   Queque locis habitant, que moderata uigent.
[55] Qui genus humanum cernens mersum esse profundo,
   Ut hominem eriperes, es quoque factus homo.
Nec nostro tantum uoluisti e corpore nasci,
   Sed caro, que nasci pertulit, atque mori.
Funeris exequias patris nouus auctor, et orbis,
[60] Intra mortis iter dando salutis opem.
 Tristia cessarunt inferne uincula legis;
   Expauitque chaos luminis ore premi.
Depereunt tenebre Christi fulgore fugate:
   Aeterne noctis pallia crassa cadunt.
[65] Sollicitam sed redde fidem, precor, alma potestas.
   Tertia lux rediit: surge, sepulte meus.
Non decet ut uili tumulo tua membra tegantur;
   Non pretium mundi uilia saxa premant.
Indignum est, cuius clauduntur cuncta pugillo,
[70] Ut tegat inclusum rupe uetante lapis.
Lintea tolle, precor; sudaria linque sepulcro:
   Tu satis es nobis; et sine te nichil est.
Solue catenatas inferni carceris umbras,
   Et reuoca sursum quicquid ad ima ruit.
[75] Redde tuam faciem, uideant ut secula lumen;
    Redde diem, qui nos, te moriente, fugit.
Sed plane implesti remeans, pie uictor, olympum:
   Tartara pressa iacent, nec sua iura tenent.
Inferus insaturabiliter caua guttura pandens,
[80] Qui raperet semper, sit tua preda, Deus.
Eripis innumerum populum de carcere mortis;
   Et sequitur liber, quo suus auctor abis.
Euomit absorptam pauide fera bellua plebem;
   Et de fauce lupi subtrahit agnus oues.
[85] Hinc tumulum repetens post tartara, carne resumpta,
   Belliger ad celos ampla trophea refers.
Quos habuit penale chaos, iam reddidit iste;
   Et quos mors peteret, hos noua uita tenet.
Rex sacer, ecce tui radiat pars magna trophei,
[90]  Cum puras animas sacra lauacra beant.
Candidus egreditur nitidis exercitus undis;
   Atque uetus uitium purgat in amne nouo.
Fulgentes animas uestis quoque candida signat;
   Et grege de niueo gaudia pastor habet.
[95] Additur hac Felix concors mercede sacerdos,
   Qui dare uult Domino dupla talenta suo.
Ad meliora trahens gentili errore uagantes,
   Bestia ne raperet, munit ouile Dei.
Quos prius Eua nocens infecerat, hos modo reddit
[100] Ecclesie pastor ubere lacte sinu.
 [1Kb] Mitibus alloquiis agrestia corda colendo,
   Munere Felicis de uepre nata seges.
Aspera gens Saxo, uiuens quasi more ferino,
   Te medicante sacer, bellua reddit ouem.
[105] Centeno reditu tecum mansura per euum,
    Messis abundantis horrea fruge reples.
Immaculata tuis plebs hec agitetur in ulnis,
   Atque Deo purum pignus ad astra feras.
Una corona tibi detur et tribuatur ab alto,
[110] Altera de populo uernet adepta tuo.





CeLII SYMPHOSII AENIGMATA. [2Kb] *


 Hec quoque Symphosius de carmine lusit inepto;
Sic tu, Sexte, doces, sic te deliro magistro.
Annua Saturni dum tempora festa redirent,
Perpetuo semper nobis solemnia ludo,
[5] Post epulas letas, post pocula dulcia mense
Deliras inter uetulas puerosque loquaces,
Cum streperet late madide facundia lingue:
Tum uerbosa cohors studio sermonis inepti
Nescio quas passim magno de nomine nugas
[10] Est meditata diu, sed friuola multa locuta.
Nec mediocre fuit magni certaminis instar,
 Ponere diuerse, uel soluere queque uicissim.
Ast ego ne solus fede tacuisse uiderer,
Qui nichil attuleram mecum quod dicere possem,
[15] Hos uersus feci subito de carmine uocis.
Insanos inter sanum non esse necesse est.
Da ueniam, lector, si non sapit ebria Musa.


1. Graphium siue stylus.

De summo planus, sed non ego planus in imo,
uersor utrinque manu, diuersa et munera fungor;
Altera pars reuocat quicquid pars altera fecit.


2. Arundo.

Littora semper amo, ripis uicina profundis,
Suaue canens Musis; nigro perfusa colore,
Nuntia sum lingue, digitis signata magistri.


3. Annullus cum gemma.

Corporis extremi non magnum pondus adhesi;
Ingenitum dicas, ita pondere nemo grauatur:
Una tamen facies, plures habitura figuras.


4. Clauis.

uirtutes magnas de uiribus affero paruis.
Pando domos clausas: iterum sed claudo patentes;
Seruo domum domino: sed rursus seruor ab ipso.


5. Catena.

Nexa ligor ferro, multos habitura ligatos.
uincior ipsa prius, sed uincio uincta uicissim.
Et solui multos, nec sum tamen ipsa soluta.


6. Tegula.

Terra mihi corpus, uires mihi prestitit ignis:
Alta domus quero, sedes est semper in imo:
Perfundor liquidis, sed me cito deserit humor.


7. Fumus.

Sunt mihi, sunt lacryme, sed non est causa doloris.
Est iter ad celum, sed me grauis impedit er;
Et qui me genuit, sine me non nascitur ipse.


8. Nebula.

Nox ego sum facie, sed non sum nigra colore;
Inque diem mediam tenebras tamen affero mecum:
Nec mihi dant stelle lucem, nec Cynthia lumen.


9. Pluuia.

Ex alto uenio, longa delapsa ruina.
De celo cecidi medias transmissa per auras:
Excepitque sinus, qui me simul ipse recepit.


10. Glacies.

Unda fui quondam, quod me cito credo futuram:
Nunc rigidi celi duris connexa catenis,
Nec calcata pati possum, nec nuda teneri.


11. Flumen et piscis.

Est domus in terris, clara que uoce resultat:
Ipsa domus resonat, tacitus sed non sonat hospes;
Ambo tamen currunt, hospes simul et domus una.


12. Nix.

Puluis aque tenuis modico cum pondere lapsus,
Sole madens, estate fluens, in frigore siccus,
Flumina facturus, totas prius occupo terras.


13. Nauis.

Longa feror uelox formose filia silue,
Innumera pariter comitum stipante caterua:
 Curro uias multas, uestigia nulla relinquens.


14. Pullus in ouo.

Mira tibi referam nostre primordia uite.
Nondum natus eram, nec eram tum matris in aluo:
Iam posito partu, natum me nemo uidebat.


15. uipera.

Non possum nasci, si non occidero matrem.
Occidi matrem: sed me manet exitus idem.
Id mea mors patitur, quod iam mea fecit origo.


16. Tinea.

Littera me pauit, nec quid sit littera noui.
In libris uixi, nec sum studiosior inde.
Exedi Musas, nec adhuc tamen ipsa profeci.


17. Aranea.

Pallas me docuit texendi nosse laborem.
 Nec pepli radios poscunt, nec licia tele.
Nulla mihi manus est, pedibus tamen omnia fiunt.


18. Cochlea.

Porto domum mecum, semper migrare parata,
Mutatoque solo non sum miserabilis exsul,
Sed mihi consilium de celo nascitur ipso.


19. Rana.

Rauca sonans ego sum media uocalis in unda;
Sed uox laude sonat, qua se quoque laudet et ipsa:
Cumque canam semper, nullus mea carmina laudat.


20. Testudo.

Tarda gradu lento, specioso predita dorso,
Docta quidem studio, sed seuo perdita fato,
uiua nichil dixi, que sic modo mortua canto.


21. Talpa.

 Ceca mihi facies atris obscura tenebris.
Nox est ipsa dies, nec sol mihi cernitur ullus.
Malo tegi terra: sic me quoque nemo uidebit.


22. Formica.

Prouida sum uite, duro non pigra labori,
Ipsa ferens humeris secure premia brume:
Nec gero magna simul, sed congero multa uicissim.


23. Musca.

Improba sum, fateor; quid enim gula turpe ueretur?
Frigora uitabam, que nunc estate reuertor:
Sed cito summoueor falso conterrita uento.


24. Curculio.

Non bonus agricolis, non frugibus utilis hospes:
Non magnus forma, non recto nomine dictus:
 Non gratus Cereri, non paruam sumo saginam.


25. Mus.

Parua mihi domus est, sed ianua semper aperta.
Exiguo sumptu furtiua uiuo sagina.
Quod mihi nomen inest, Rome quoque consul habebat.


26. Grus.

Littera sum celi pennas per scripta uolantes,
Bella cruenta gerens, uolucris discrimina Martis;
Nec uereor pugnas, dum non sit longior hostis.


27. Cornix.

uiuo nouem uitas, si non me Grecia fallit;
Atraque sum semper nullo compulsa dolore:
Et non irascens ultro conuicia dico.


28. uespertilio.

Nox mihi dat nomen primo de tempore noctis.
 Pluma mihi non est, cum sit mihi pinna uolantis.
Sed redeo in tenebris, nec me committo diebus.


29. Ericius.

Plena domus spinis, parui sed corporis hospes,
Incolumi dorso telis confixus acutis.
Sustinet armatas segetes habitator inermis.


30. Pediculi.

Est noua notarum cunctis captura ferarum,
Ut, si quid capias, id tu tibi ferre recuses,
Et, quod non capias, tecum tamen ipse reportes.


31. Phenix.

uita mihi mors est; morior, si cepero nasci:
Sed prius est fatum leti, quam lucis origo.
Sic solus Manes ipsos mihi dico parentes.


32. Taurus.

 Mechus eram regis, sed lignea membra sequebar;
Et Cilicum mons sum, sed non sum nomine solo;
Et uehor in celis, et in ipsis ambulo terris.


33. Lupus.

Dentibus insanis ego sum, qui uinco bidentes,
Sanguineas querens predas uictusque cruentos
Multa cum rabie: uocem quoque tollere possum.


34. uulpes.

Exiguum corpus, sed cor mihi corpore maius.
Sum uersuta dolis, arguto callida sensu;
Et fera sum sapiens, sapiens fera si qua uocatur.


35. Capra.

Alma Iouis nutrix, longo uestita capillo,
Culmina difficili peragrans sed et ardua gressu,
Custodi pecoris tremula respondeo lingua.


36. Porcus.

Setigere matris fecunda natus in aluo,
Desuper ex alto uirides exspecto saginas,
Nomine numen habens, si littera prima periret.


37. Mula.

Dissimilis patri, matri diuersa figura,
Confusi generis, generi non apta propago,
Ex aliis nascor, nec quicquam nascitur ex me.


38. Tigris.

A fluuio dicor, fluuius uel dicitur ex me:
Iunctaque sum uento, uento uelocior ipso,
Et mihi dat uentus natos, non quero maritum.


39. Centaurus.

Quattuor insignis pedibus, manibusque duabus,
 Dissimilis mihi sum, quia sum non unus et unus;
Et uehor et gradior, quia me duo corpora portant.


40. Papauer.

Grande mihi caput est, intus sed membra minuta:
Pes unus solus, sed pes longissimus unus:
Et me somnus amat, proprio nec dormio somno.


41. Malua.

Anseris esse pedes similes mihi, nolo negare:
Nec duo sunt tantum, sed plures ordine cernis;
Et tamen hos ipsos omnes ego porto supinos.


42. Beta.

Tota uocor grece, sed non sum tota latine;
Ante tamen mediam cauponis scripta tabernam.
In terris nascor, lympha lauor, ungor oliuo.


43. Cucurbita.

 Pendeo, dum nascor: rursus pendendo tumesco.
Pendens commoueor uentis, et nutrior undis.
Pendula si non sim, non sum iam iamque futura.


44. Cepa.

Mordeo mordentes, ultro non mordeo quemquam;
Sed sunt mordentem multi mordere parati:
Nemo timet morsum, dentes quia non habeo ullos.


45. Rosa.

Purpura sum terre, pulchro perfusa colore,
Septaque, ne uioler, telis defendor acutis.
O felix, longo si possem uiuere fato!


46. uiola.

Magna quidem non sum, sed inest mihi maxima uirtus.
Spiritus est magnus, quamuis in corpore paruo.
 Nec mihi germen habet noxam, nec culpa ruborem.


47. Thus.

Dulcis odor nemoris flamma fumoque fatigor:
Et placet hoc superis, medios quod mittor in ignes,
Cum mihi peccandi meritum natura negarit.


48. Myrrha.

De lacrymis et pro lacrymis mea cepit origo.
Ex oculis fluxi, sed nunc ex arbore nascor,
Letus honos frondi, tristis sed imago doloris.


49. Ebur.

Deus ego sum magnus, populis cognatus Eois.
Nunc ego per patres in corpora multa recessi,
Nec remanent uires, sed forme gratia mansit.


50. Fenum.

Herba fui quondam uiridi de gramine terre;
 Sed chalybis duro mollis precisa metallo,
Mole premor propria, tecto conclusa sub alto.


51. Mola.

Ambo sumus lapides, una sumus, ambo iacemus;
Quam piger est unus, tantum non segnis it alter.
Hic manet immotus, non desinit ille moueri.


52. Farina.

Inter saxa fui, que me contrita premebant:
uix tamen effugi totis collisa medullis:
Et nunc forma mihi minor est, sed copia maior.


53. uitis.

Nolo thoro iungi, quamuis placet esse maritam.
Nolo uirum thalamo: per me mea nata propago est.
Nolo sepulcra pati; scio me submergere terre.


54. Hamus.

Exiguum corpus, flexu mucronis adunci
Fallaces escas medio circumfero fluctu:
Blandior, ut noceam; morti premitto saginam.


55. Acus.

Longa, sed exilis, tenui producta metallo,
Mollia duco leui comitantia uincula ferro:
Et faciem lesis, et nexum reddo solutis.


56. Caliga.

Maior eram longe quondam, dum uita manebat:
Sed nunc exanimis, lacerata, ligata, reuulsa,
Dedita sum terre; tumulo sed condita non sum.


57. Clauus caligaris.

In caput ingredior, qui de pede pendeo solo:
uertice tango solum: capitis uestigia signo:
 Sed multi comites casum patiuntur eumdem.


58. Capillus.

Findere me nulli possunt, precidere multi.
Sed sum uersicolor, albus quandoque futurus.
Malo manere niger: minus ultima fata uerebor.


59. Pila.

Non sum cincta comis, et non sum compta capillis;
Intus enim crines mihi sunt, quos non uidet ullus:
Meque manus mittunt, manibusque remittor in auras.


60. Serra.

Dentibus innumeris toto sum corpore plena:
Frondicomam sobolem morsu depascor acuto:
Mando tamen frustra, que respuo premia dentis.


61. Pons.

Stat nemus in lymphis, stat in alto gurgite silua,
 Et manet in mediis undis immobile robur.
Terra tamen mittit, quod terre munera prestat.


62. Spongia.

Ipsa grauis non sum, sed aque mihi pondus inheret;
uiscera tota tument patulis diffusa cauernis.
Intus lympha latet, sed non se sponte refundit.


63. Tridens.

Tres mihi sunt dentes: quos unus continet ordo:
Unus preterea deus est et solus in imo;
Meque tenet numen, uentus timet, equora curant.


64. Sagitta.

Septa graui ferro, leuibus circumdata pennis,
Aera per medium uolucri contendo meatu,
Missaque discedens nullo mittente reuertor.


65. Flagellum.

 De pecudis dorso pecudes ego terreo cunctas,
Obsequium reddens moderati lege doloris:
Nec uolo contemni, sed contra nolo nocere.


66. Laterna.

Cornibus apta cauis, tereti perlucida gyro,
Lumen habens intus diuini sideris instar,
Noctibus in mediis faciem non perdo dierum.


67. Specular.

Perspicior penitus, nec luminis arceo uisus,
Transmittens oculos intra mea membra meantes
Nec me transit hiems, sed sol tamen emicat in me.


68. Speculum.

Nulla mihi certa est, nulla est peregrina figura.
Fulgor inest intus radianti luce coruscans,
 Qui nichil ostendit, nisi si quid uiderit ante.


69. Clepsydra.

Lex bona dicendi, lex sum quoque dura tacendi.
Ius auide lingue, finis sine fine loquendi,
Ipsa fluens, dum uerba flunt, ut lingua quiescat.


70. Puteus.

Mersa procul terris in cespite lympha profundo,
Nonnisi perfossis possum procedere uenis,
Et trahor ad superos alieno ducta labore.


71. Tubus.

Truncum terra tegit, latitant in cespite lymphe:
Alueus est modicus, qui ripas non habet ullas.
In ligno uehitur medio, quod ligna uehebat.


72. Follis.

Non ego continuo morior, dum spiritus exit;
 Nam redit assidue, quamuis et sepe recedat.
Et mihi nunc magna est anime, nunc nulla facultas.


73. Lapis.

Deucalionis ego crudeli sospes ab unda,
Affinis terre, sed longe durior illa.
Littera decedat: uolucris quoque nomen habebo.


74. Calx.

Euasi flammas, ignis tormenta profugi.
Ipsa medela meo pugnat contraria fato.
Ardeo de lymphis; mediis incendor ab undis.


75. Silex.

Semper inest in me, sed raro cernitur ignis.
Intus enim latitat, sed solos prodit ad ictus;
Nec lignis, ut uiuat, eget, nec, ut occidat, undis.


76. Rote.

 Quattuor equales currunt ex arte sorores,
Sic quasi certantes, cum sit labor omnibus unus,
Et prope sunt pariter, nec se contingere possunt.


77. Scale.

Nos sumus, ad celum que tendimus alta petentes,
Concordi fabrica quas unus continet ordo,
Ut simul herentes per nos scandatur ad auras.


78. Scopa.

Mundi magna parens, laqueo connexa tenaci,
Iuncta solo plano manibus comprensa duabus,
Ducor ubique sequens, et me quoque cuncta sequuntur.


79. Tintinnabulum.

Aere rigens curuo patulum componor in orbem.
Mobilis est intus lingue crepitantis imago;
Non resonat positus, motus quoque sepe resultat.


80. Conditus potus.

Tres olim fuimus, qui nomine iungimur uno.
Ex tribus est unus, et tres miscentur in uno;
Quisque bonus per se: melior, qui continet omnes.


81. uinum conuersum in acetum.

Sublatum nichil est, nichil est extrinsecus auctum;
Nec tamen inuenio, quidquid prius ipse reliqui.
Quod fuerat, non est: cepit, quod, non erat, esse.


82. Malum.

Nomen habens grecum, contentio magna dearum,
Fraus iuuenis pulchri, multarum cura sororum,
Excidium Troie, dum bella cruenta peregi.


83. Perna.

Nobile duco genus magni de gente Catonis.
 Una mihi soror est, plures licet esse putentur.
De fumo facies, sapientia de mare nata est.


84. Malleus.

Non ego de toto mihi corpore uindico uires,
Sed capitis pugna nulli certare recuso.
Grande mihi caput est: totum quoque pondus in ipso.


85. Pistillus.

Contero cuncta simul uirtutis robore magno.
Una mihi ceruix, capitum sed forma duorum.
Pro pedibus caput est: nam cetera corporis absunt.


86. Strigilis.

Rubea, curua, capax, alienis humida guttis,
Luminibus falsis auri mentita colorem,
Dedita sudori, modico succumbo labori.


87. Balneum.

 Per totas edes innoxius introit ignis:
Est calor in medio magnus quem nemo ueretur.
Non est nuda domus, sed nudus conuenit hospes.


88. Tessera.

Dedita sum semper uoto, non certa futuri:
Iactor in ancipites uaria uertigine casus,
Nunc ego mesta malis, nunc rebus leta secundis.


89. Pecunia.

Terra fui primo latebris abscondita terre:
Nunc aliud pretium flamme nomenque dederunt.
Nec iam terra uocor, licet ex me terra paretur.


90. Mulier geminos pariens.

Plus ego sustinui quam corpus debuit unum.
Tres animas habui, quas omnes intus habebam:
Discessere due, sed tertia pene secuta est.


91. Miles podagricus.

Bellipotens olim, seuis metuendus in armis
Quinque pedes habui, quos unquam nemo negauit;
Nunc mihi uix duo sunt: inopem me copia fecit.


92. Luscus allium uendens.

Cernere iam fas est, quod uix tibi credere fas est.
Unus inest oculus, capitum sed millia multa.
Qui quod habet uendit, quod non habet, unde parabit?


93. Funambulus.

Inter luciferum celum terrasque iacentes
Aera per medium docta meat arte uiator:
Semita sed breuis est, pedibus nec sufficit ipsis.


94. Umbra.

Insidias nullas uereor de fraude latenti,
Nam Deus attribuit nobis hec munera forme,
 Ut nemo moueat, nisi qui prius ipse mouetur.


95. Echo.

uirgo modesta nimis legem bene seruo pudoris.
Ore procax non sum, nec sum temeraria lingua;
Ultro nolo loqui, sed do responsa loquenti.


96. Somnus.

Sponte mea ueniens uarias ostendo figuras.
Fingo metus uanos nullo discrimine uero.
Sed me nemo uidet, nisi qui sua lumina claudit.


97. Monumentum.

Nomen habens hominis post ultima fata remansi:
Nomen inane manet, sed dulcis uita profugit.
uita tamen superest morti post tempora uite.


 98. Ancora.

Mucro mihi geminus ferro coniungitur unco.
Cum uento luctor, cum gurgite pugno profundo;
Scrutor aquas medias, ipsas quoque mordeo terras.


99. Lagena.

Mater erat tellus, genitor fuit ipse Prometheus,
 Auriculeque regunt redimite uentre cauato.
Dum cecidi infelix, mater mea me diuisit.


100.

Nunc mihi iam credas, fieri quod posse negatur.
Octo tenes manibus, sed me monstrante magistro,
Sublatis septem reliqui tibi sex remanebunt  .





STEPHANI BALUZII TUTELENSIS NOTAE IN LIBRUM DE MORTIBUS PERSECUTORUM.

 Inter multos ac uarios codices manuscriptos, quos uir litterarum ac litteratorum amantissimus, et in omni genere laudis excellentissimus, Ioannes Baptista Colbertus, in publicam studiorum utilitatem ex omni Europa, Asia, Africa comparauit, repertus est unus auro contra estimandus, in quo continetur Lucii Cecilii Firmiani Lactantii liber de persecutione, siue de mortibus persecutorum, quo hactenus caruerat Ecclesia. Non facit ille quod plerique solent; qui si ueteris cuiuspiam scriptoris opus ineditum, quantumuis leue sit ac tenue, nacti fuerint, diligenter occultant, tamquam in tenebris magis eluceat, ut gloriari possint se solos possidere, quod omnes habere uellent; cauentque summopere, ne in manus aliorum uenire possit. Liberalior excelsiorque est animus illustrissimi uiri, quam ut falsa illa gloria teneri possit. Itaque cum intellexisset hunc Lactantii librum extare inter antiquos codices manuscriptos bibliothece sue, satisque compertum haberet quantum hinc utilitatis accederet Ecclesie, si uulgaretur, quanquam antea  frequenter mandauerat ut, si quid ineditum uideretur in eisdem antiquis codicibus, id totum prelo committeretur, tamen ea occasione mandatum dedit speciale, et solita magnitudine animi statim iussit, ut hic Lactantii liber in clarissimam lucem ederetur.

Damus igitur illum ex codice 1297 Bibliothece Colbertine , qui octingentorum, aut circiter, annorum esse uidetur, integrum quidem, sed ab imperita manu scriptum, adeoque pluribus mendis infectum. Atque ea quidem quorum emendatio facilis et obuia erat libere nos emendauimus: sed ea intacta reliquimus, in quibus audacia corrigendi non uacabat periculo. Fortassis alii feliciores erunt. Compositus et absolutus est liber eo anno, quo post extinctos persecutores dulcissimum et pulcherrimum pacis nomen auditum est in Ecclesia Christi, nostrisque hominibus tranquillitas ac loquendi scribendique libertas restituta. Quis enim historiam istiusmodi scriberet  in medio atrocissime persecutionis? Sane Lactantius libros diuinarum Institutionum scripsit furente persecutione, in ipsis eius initiis, ut ex capite secundo et quarto libri quinti colligitur: sed non emisit, impeditus uidelicet rei et temporis necessitate, ut ipse loquitur in principio libri de Opificio Dei. At cum data esset pax, omnisque metus a pectoribus Christianorum depulsus beneficio Constantini M. imperatoris, tum uero Ecclesiastici scriptores indulgentia benignissimi principis usi, animum conuerterunt ad scribendum: quod antea non erant ausi. Itaque tum Lactantius diuinarum Institutionum libros, in quibus loca quedam sparsim reperiuntur, que manifesto constat scripta esse post bellum sedatum atque extinctum, recensuit, pleraque addidit, imprimis uero ea, que in initiis librorum et in epilogo dicuntur ad Constantinum; que perperam nonnulli iudicant notha esse, ac supposititia, adeo ut eorum preiudicio fretus Iosephus Iseus, qui postremam Lactantii editionem Romanam emisit, uniuersa deleuerit,  que in aliis editionibus ad Constantinum scripta leguntur. Et tamen puto non posse uere dubitari quin ea sint Lactantii, cum et eiusdem sint styli cum ceteris eiusdem operibus, et phrases quedam, que illic habentur, eedem sint in uariis locis istius historie, et reliquarum Lactantii lucubrationum. Sed haud dubie due antiquitus fuere diuinarum Institutionum editiones, una ferme statim post datam Ecclesie pacem emissa, cum adhuc Lactantius esset in Bithynia, altera post bellum Cibalense et Mardiense, cum uenisset in Gallias propter Crispum Constantini filium. Qui ergo priore editione usi sunt, ea profecto non habuerunt que postea de Constantino addita sunt; atque adeo mirum non est ea desiderari in quibusdam exemplaribus. Sed ut redeamus ad librum de mortibus persecutorum, a quo nos abduxit occasio disserendi de tempore quo scripti sunt libri diuinarum Institutionum, certum est eum ab Auctore scriptum Nicomedie in Bithynia, ubi is habitauit per  totum illud tempus quo persecutio in Oriente grassata est, et absolutum fuisse post confectum bellum apud Campum Serenum in Thracia, post quod integra fuit Ecclesie pax, profligato, ac paulo post extincto Maximino, homine nostre religionis inimicissimo. Colligitur illud ex pluribus eiusdem historie locis, sed precipue ex epilogo, in quo Auctor uerbis apertissimis innuit hec scripta a se esse post datam pacem plebi Dei, que per annos decem partim uastata, partim dispersa fuerat. Adde quod librum suum nuncupauit illustri regionum illarum confessori Donato, quem etiam compellat in medio operis, et in fine. Hec enim indicant eos tum simul fuisse, aut certe non magno locorum interuallo disiunctos. Illud etiam diligenter obseruandum est, eum illa tantum edicta, que pro Christianis data sunt, in hoc opere descripsisse, que proposita Nicomedie sunt, aliorum mentionem non facere: quia nimirum ea tantum refert, que ipse proponi uidit, et quorum propterea copiam facile habere potuit.

 De patria Lactantii uideo uarias esse sententias; quarum ea infirmior uidetur, que Firmo Piceni oppido eum ortum contendit, quia Firmianus uocatur. Eam ego prefero, que Afrum fuisse censet. Nam et in Africa preceptore usus est Arnobio; et Nicomediam accitus a Diocletiano, ut illic litteras oratorias doceret, ut ipse scribit, non aliunde uenisse uidetur, quam ex Africa, cum apud Hieronymum, in libro de uiris illustribus legatur, suum ab Africa Nicomediam usque uersibus hexametris descripsisse. Erat autem Nicomedie tempore persecutionis, que sub Diocletiano uniuersam commouit Ecclesiam; etiam cum data pax est. Nam que in libro de Mortibus persecutorum dicuntur, de proposita Nicomedie Constitutione Constantini et Licinii, deque aduentu Licinii in eam urbem, ea profecto ab alio scribi non potuerunt, quam ab eo qui que scriberet oculis usurparet. Cum uero postea Constantinus, post bellum Cibalense, quod confecit anno Christi 304, 8 Idus  Octobris, in Thraciam ac Macedoniam profectus esset, tum haud dubie Lactantius, ei forte an olim cognitus, e Nicomedia ad eum uenit, et postea iussu eius Gallias petiit, ubi Crispum Constantini filium latinis litteris erudiuit. Putauit uir doctissimus Franciscus Chiffletius, Crispum a Lactantio institutum fuisse anno Christi CCCXII, eodem nimirum tempore quo primum Constantinus, ut ille ait, mox mater eius Helena Christum agnouere, fidei nostre sacramenta edocti ab Eusebio Episcopo uesuntionensi, et Crispum cum Helena et Lactantio relictum uesuntione a Constantino, cum is in Italiam profectus est aduersus Maxentium. uerum narratio ex qua Chiffletius hanc historiam contexuit posterioris ac sequioris seculi scriptum est, et nullam fidem meretur. Preterea certum est Lactantium adhuc in Bithynia fuisse, cum bellum parabatur aduersus Maxentium, et aliquanto post. uenit ergo Lactantius in Galliam  anno tantum CCCXu cum pace post pugnam  Cibalensem atque Mardiensem constituta inter Constantinum et Licinium, Magnus Gallias repetiit. Rediisse enim illum ad uxorem suam facile colligitur ex Zozimo et Epitome uictoris, ubi scriptum est Constantinum Magni filium, in Arelatensi oppido ante non multos dies editum, factum fuisse Cesarem cum Crispo, et Liciniano Licinii filio, quod contigisse anno Christi CCCXuII, Kalendis Martiis, docent Fasti Idatiani. Nam cum pugnatum in Pannonia sit anno CCCXIu exeunte, et ineunte anno CCCXuII natus in Gallia sit Constantinus, Constantini filius, necesse est patrem medio temporis in Gallia fuisse, adeoque illuc rediisse post pacem factam cum Licinio. Qua occasione uerisimile est Lactantium, uirum omnium suo tempore eruditissimum, ut Eusebius ait, a Constantino adductum fuisse in Gallias, ut Crispum imbueret cognitione historie, et ceterarum bonarum litterarum. Et quidem facile assentior  doctissimis uiris Christophoro Browero et Aegidio Bucherio, qui tamquam rem certam tradunt, Lactantium Treuiris senectutem extremam egisse, cum erudiendo Crispo daret operam, et hic uerisimiliter libros diuinarum Institutionum ad Constantinum Imperatorem contexuisse. At Chiffletius, honesto et decoro patrie amore ductus, hunc honorem equa lance partitur inter Treuiros et uesuntionenses, sic Bucherio concedens Crispum Treuiris eruditum a Lactantio fuisse, ut id tamen factum uelit etiam uesuntione. Sed coniectura illa nullum omnino fundamentum habet, preter bonam clarissimi et optimi uiri uoluntatem, et inclinationem in suos uesuntionenses. Ceterum Lactantium alibi quam in imperio Licinii fuisse, cum is religioni Christi manifesto contrarius apparuit, adeoque tum in Gallia fuisse, docet ipse ad Constantinum scribens in initio libri primi diuinarum Institutionum. Nam malis, inquit, qui adhuc aduersus iustos in aliis terrarum partibus seuiunt, quanto serius, tanto uehementius idem omnipotens mercedem  sceleris exsoluet. Cepit autem Licinius aperte seuire in Christianos anno CCCXX, ut certis argumentis ostenderunt uiri doctissimi. Unde colligi potest Lactantium adhuc eo tempore in humanis fuisse. Imo ultra hunc annum eum produxisse etatem docere ipse uidetur in fine libri quarti diuinarum Institutionum, ubi inter uarias hereticorum sectas numerat etiam Arianos. Nam cum illi plene orbi uniuerso non innotuerint, nisi post habitam Synodum Nicenam, apparet Lactantium superstitem huic Synodo fuisse, si uera est lectio. Scio uirum clarissimum et eruditissimum Michelem Thomasium sustulisse ab eo loco nomen Arianorum, in ea quam curauit Lactantianorum operum editione, et habuisse sententie sue suffragatorem Iosephum Iseum. Sed cum illi paucos ueteres libros habeant istius sue sententie assertores et uindices, et de nouem uaticanis, duobusque uallicellane bibliothece, quod hanc clausulam habeant, fidem faceret illustrissimus Cardinalis Baronius;  cum scirem preterea unum Bononiensem, quem et Thomasius, et Latinus Latinius uiderunt, tum etiam quatuor bibliothece Regie, siue Colbertinos, et ueteres editiones, eas nimirum, que Thomasianam antecesserunt, cum scirem, inquam, tot ueteres codices et editiones mentionem hic facere Arianorum, et pauca admodum exemplaria uetera proferri, in quibus hoc nomen non extet, pre multitudine eorum, que illud habent, non inuitus assentiebar eidem Baronio Thomasium reprehendenti, quod contra omnium fere ueterum exemplarium et editionum fidem, textum Lactantii corruperit, nulla, uel leui addita ratione cur id fecisset. Sed nunc, dum mecum repeto codices qui Arianos commiscent hereticis a Lactantio commemoratis non esse admodum ueteres, duos uero bibliothece Regie signatos 3735 et 3736 sane uetustissimos et optimos, tum etiam uetustissimum illum Bononiensem, quo Thomasius utebatur, nullam eorumdem Arianorum mentionem facere, dubitare cogor num retinenda sit emendatio eiusdem  Thomasii contra tot exemplarium manuscriptorum fidem, cum certum sit in istiusmodi rebus multitudinem testium, qui per imperitiam temeritatemque Scriptorum falsi fictique esse possunt, cedere interdum debere dignitati et auctoritati paucorum antiquiorum. Utcumque se res habeat, cum constet Lactantium in extrema senectute preceptorem Crispi fuisse, necesse est illum circa ea tempora mortuum, quibus Constantinus uicennalia sui imperii celebrauit. Accideritne illius mors Auguste Treuirorum, an alibi, exploratum non est. Ego huc ualde inclino, ut cum Bucherio sentiam, eum in ciuitate illa et extinctum, et sepultum esse, cum id extrema illius senectus, quam illum egisse in Gallia docet Hieronymus, facile persuadeat.

Lucii Cecilii. In ueteri codice ita simpliciter conceptus est titulus istius operis: Lucii  Cecilii. Incipit liber ad Donatum confessorem, de mortibus persecutorum.  Quod autem is sit Lactantius, cuius extant libri septem diuinarum Institutionum, et alia quedam opuscula, tanta ac tam manifesta sunt argumenta, ut res extra omnem controuersiam posita esse uideatur. Nam et stylus omnino Lactantianus est, ut facile periti rerum istarum estimatores agnoscent; et uersus interdum uirgilianos huic operi interserit auctor, ut solet Lactantius; denique pleraque, que illic leguntur, eadem fere ad uerbum in aliis eiusdem libris leguntur, ut suis infra locis adnotabimus. Adde auctoritatem sancti Hieronymi, qui in catalogo uirorum illustrium recensens opera Lactantii, inter ea commemorat librum de persecutione, nimirum hunc nostrum. Neque mouere quemquam debet, quod in Lactantii editionibus, que manibus eruditorum feruntur, non Cecilius, sed Celius appellatur, tamquam hinc colligi posse uideatur Lucium Cecilium libri istius auctorem diuersum esse a Lactantio. Nam licet uerum sit eum semper uocari Celium in editionibus que prenomen eius habent, ut sunt omnes posteriores, in  Romana tamen anni MCCCCLXX, quam curauit Ioannes Andreas Episcopus Aleriensis, uocatur simpliciter Lactantius Firmianus absque ullo prenomine; et in codice 1975, bibliothece Colbertine, in quo continentur uulgate Lactantii lucubrationes, diserte in titulo uocatur Lucius Cecilius Firmianus Lactantius; in codice uero 3736 bibliothece regie, Cecilius Firmianus. Imo cum uideam eum appellari tantum Firmianum in codicibus 3737, 3738, 3740 bibliothece regie, et in codicibus 3573, 4095 et 4495 Colbertine, tum etiam in optimo et uetustissimo exemplari manuscripto Academie Oxoniensis, facile adducor ut credam pleraque uetera lucubrationum eius exemplaria neque Celii prenomen habere, neque Cecilii, ac nichilominus uerum eius nomen esse Cecilium, cum ita constanter uocetur in titulo istius historie in codice 3736 bibliothece regie, et in codice 1975 Colbertine, ut monuimus. Quanquam, fatendum enim est, L. Celius Firmianus semper scribitur in codice regio  3735, quem diximus esse uetustissimum et optimum. Cur autem in titulo libri de mortibus persecutorum, et in codice illo regio pretermissum sit uerum nomen Lactantii, quod est ultimum ex quatuor que illi tribuuntur, id  librarii oscitantia euenisse credendum est: qui cum omnia Scriptoris istius nomina breuitatis studio adscribere nollet, pro ultimo, quod proprium erat, id potius imperite delegit, quod primo loco occurrebat.

Ad Donatum Illustrem horum temporum confessorem, qui nouies tormenta pertulit pro nomine Christi, sex annorum spatio tentus in carcere, unde emissus est extremis Galerii Maximiani temporibus, ut legitur infra, cap. 16 et 35 istius operis. Eidem librum de Ira Dei nuncupauit Lactantius, scriptum post datam diuinitus pacem.

De mortib. persec. Apud Hieronymum legitur simpliciter Lactantium scripsisse de persecutione librum unum. Sed nos retinuimus lectionem ueteris exemplaris, quoniam  manifestum est, consilium institutumque auctoris fuisse, ut miserabiles exitus eorum describeret, qui persecutionem aduersus Christianos excitauerant. Mortes autem dixit, quomodo Cicero libro secundo de Finibus: Preclare mortes sunt imperatorie. Item in fine libri primi Tusculanarum Questionum: Clare uero mortes pro patria oppetite, non solum gloriose rhetoribus, sed etiam beate uideri solent. Tacitus, l. XI annalium: Multasque mortes iussu Messaline patratas. Et lib. XIu: Sequuntur uirorum illustrium mortes. Idem, lib. III Histor.: uaria pereuntium forma, et omni imagine mortium. Item lib. I: Laudatis antiquorum mortibus pares exitus. Et Statius in libro nono Thebaidos:

Desertasque tulit sine funere mortes.
Et paulo post:

Nil opus arma ultra tentare et perdere mortes.
Sanctus Augustinus, epist. 68: Insuper etiam, si quas  mortes sibi ultro ingerunt, nobis uolunt esse inuidiosas. Idem, lib. I contra Gaudentium, cap. 6: Hec est innocentia partis Donati, ut hoc faciatis, adiunctis mortibus uestris, quod etiam apud Carthaginem in inuidiam nostram de basilicis, que uestre fuerunt, sicut potuistis, et cum quibus potuistis, fecisse asseueramini sine mortibus uestris.



CAPUT PRIMUM.

Excitauit Deus Principes. Ut Constantinum et Licinium, qui tum cum hec scribebat Lactantius pacem Ecclesie dederant, nondum commota a Licinio persecutione aduersum nostros.

Qui illuctati, uel qui aduersati. In ueteri libro legitur illustrati, quod nos mutauimus, quia emendatio certa erat.

Templ. sanc. euert. In prima editione scripsi ex capite 13 istius libri, et ex libro u Diuinarum Institutionum, cap. 11, patere heic agi de templo Nicomedie euerso a Diocletiano et Maximiano. Postea cum uiderem uirum clarissimum et eruditissimum  Gisbertum Cuperum aliam loci istius interpretationem adduxisse, que ueritati uideatur esse consentanea, illam lubenter amplexus sum. Putat ergo intelligi istic debere in genere Christianam religionem, cum ueteres, post apostolum, corpus Christianorum uocare soleant templum Dei, ut obseruamus ad caput secundum.

Nocentes animas profuderunt. Diocletianus nimirum, Maximianus Herculius, Galerius Maximianus, et Maximinus Daza, quorum horrende mortes describuntur in hoc libro.

uirtutem ac maiest. Lactantius, lib. Iu Institut., cap. 26: uirtutem maiestatemque Dei singularis interpretari. Et lib. uI, cap. 9: uirtutem ac maiestatem Dei singularis enarrat.



CAPUT II.

Post diem decimum. Hic in primis locus confirmat librum istum uere esse Lactantii. Nam idem ipse libro quarto Diuinarum Institut. cap. 10, loquens de Iudeis,  ait: Exinde Tetrarchas habuerunt ad Herodem, qui fuit sub imperio Tiberii Cesaris, cuius anno quinto decimo, id est, duobus Geminis consulibus, ante diem decimum Kalendarum Aprilium Iudei Christum cruci affixerunt. Sic enim legitur in omnibus antiquis Lactantii exemplaribus manuscriptis, in editione Romana anni 1470, in ueneta anni 1521, et apud Paulum de Middelburgo in Paulina. Xystus tamen Betuleius contendit, in melioribus Lactantii editionibus legi, ante diem septimum Kalendarum, Romanamque illam sugillat, que ante decimum habet. Sed tandem anno 1650 Iosephus Iseus ueterem lectionem huic loco restituit, auctoritate plurimorum ueterum exemplarium, que nunc confirmatur ex ista quoque Lactantii lucubratione. uide porro doctissimi uiri Michelis Thomasii Notas ad locum illum ex Diuinarum Institutionum libro quarto.

Post diem decimum. In libro quarto Institutionum legitur ante diem decimum. uerum hec discrepantia nullam importat repugnantiam. Idem enim ualet post  diem, ac ante diem, ut monet Paulus in l. Anniculus, 132 Dig. de uerbor. significat.: Anniculus amittitur, qui extremo anni die moritur. Et consuetudo loquendi id ita esse declarat, Ante diem decimum kalendarum, Post diem decimum kalendarum. Sed hic locus Pauli non caret difficultate. Nam Marcellus Francolinus, in tractatu de tempore horarum canonicarum, cap. 73, contendit heic per uerba post diem non posse intelligi aliquem dierum, qui sunt ante kalendas, sed decimum post kalendas, id est, nonum mensis diem; idque confirmare nititur pluribus exemplis. Frustra. Nam cum Lactantius eamdem rem duobus in locis referens, in uno quidem dixerit, ante diem decimum, in alio uero post diem decimum, manifestum est horum uerborum eumdem debere sensum esse. Preterea Romani nunquam à Kalendis denominauerunt dies qui sequuntur post Kalendas, sed eos tantum qui antecedunt, ut nemini paulo erudito est obscurum.

 Congregauit discipulos. Lactantius, lib. Iu Institut., cap. 20: Discipulis iterum congregatis, Scripture Sancte litteras, id est, prophetarum arcana patefecit, que antequam pateretur perspici nullo modo poterant. Et cap. 15: Sicut etiam uoces Prophetarum, que cum per annos mille quingentos, et eo amplius, lecte fuissent a populo Iudeorum, nec tamen intellecte sunt, nisi postquam illas Christus et uerbo, et operibus interpretatus est.

Ordinauit. Lactantius, ibid., cap. 21: Ordinata uero discipulis suis euangelica ac nominis sui predicatione, circumfudit se repente nubes, eumque in celum sustulit.

Per annos 25. Ait Lactantius Apostolos, et in his Matthiam et Paulum, qui post mortem Christi Domini reliquis adiuncti fuerant, euangelium per omnem terram predicauisse per annos XXu usque ad principium Neroniani imperii, et Petrum Romam profectum, cum Nero illic imperaret. Et hanc quidem fuisse tum communem de Petri ad urbem Romam profectione opinionem, tamen etsi aliter post nonnullos ueteres  senserit Eusebius, ualde probabile est, cum Lactantius nullam de ea re controuersiam moueat. Fortassis ergo ex his uiginti quinque annis, qui ad predicationem omnium Apostolorum ex equo pertinent, orta est opinio de uiginti quinque annis, quos quidam ueteres, et innumerabile recentiorum agmen sancto Petro apostolo tribuunt in sede Romana. Sane licet frustra ac superuacanee a nonnullis negari putem aduentum eius ad urbem Romam, qui clarissimis ueterum testimoniis comprobatus est, de tempore tamen multum ambigo, cum uideam tot tantasque difficultates habere eorum sententiam, qui illum Romam uenisse uolunt Claudio imperante, ut coacti sint duplicare profectionem eius in urbem, et duplex item eius cum Simone mago certamen comminisci, primo quidem temporibus Claudii, dein principatu Neronis. Que res quam absurda sit, cum id a nullo ueterum proditum sit memorie litterarum, peruident istarum rerum periti. Nam quod a recentiore auctore  sine alicuius uetustioris auctoritate profertur contemnitur, ut monuit illustrissimus Cardinalis Baronius. Itaque, si fas esset recedere a uulgari et in animis hominum insita opinione, ei Lactantianam lubenter preferrem; id est, Petrum quidem Rome predicasse Euangelium facile concederem, non sub Tiberio Claudio, ut uulgo putant, sed sub Nerone Claudio. Quippe stabilita semel hac uerissima, ut puto, sententia, conquiescit statim omnis disputatio, absque ullo incommodo auctoritatis Romani Pontificis. Neque enim longa annorum series, quibus Petrus fuerit episcopus Rome, primatum illius Ecclesie stabiliuit, sed persona Petri, qui Cathedram suam ibi collocauit, et eam suo sanguine solidauit ac confirmauit.

Fundamenta miserunt. Id est, posuerunt, ut ipse Lactantius scripsit in loco paulo ante laudato: Discipuli uero per prouincias dispersi fundamenta Ecclesie ubique posuerunt, facientes et ipsi in nomine magistri Dei magna et pene incredibilia miracula. Agrarie rei Scriptores mittere dicunt pro ponere, ut pluribus  ostendit uir clarissimus Nicolaus Rigaltius in Glossis.

Conuertit mul. ad iustitiam. Id est, ad cultum ueri Dei, ut loquitur Lactantius, lib. uII Institut., cap. 17. Idem, lib. u, cap. 7: Reddita quidem terre, sed paucis assignata iustitia est, que nichil aliud est quam Dei unici pia et religiosa cultura. Qua uoce passim ad significandam religionem Christi utitur Lactantius in hoc libro, et in reliquis lucubrationibus suis. Sulpitius Seuerus, lib. II sacre hist., loquens de Romanis ad audiendum Paulum conuenientibus: Qui ueritate intellecta, uirtutibusque Apostolorum, quas tum crebro ediderant, permoti, ad cultum Dei sese conferebant.

Templum fidele ac stabile. Ecclesiam nimirum, que est uerum templum Dei, quod non in parietibus est, sed in corde ac fide hominum qui credunt in eum, ac uocantur fideles, ut ait Lactantius in libro quarto Institutionum, cap. 14. Et in capite sequenti Ecclesiam  uocat eternum et immortale Dei templum; quod etiam repetit in capite secundo libri de Ira Dei. Hinc infra de Nerone in hoc ipso libro: Prosiliuit ad excidendum celeste templum. Et cap. 15: Nam Constantinus, ne dissentire a maiorum preceptis uideretur, conuenticula, id est, parietes, qui restitui poterant, dirui passus est, uerum autem Dei templum, quod est in hominibus, incolume seruauit. Hinc libro quarto Institut., cap. 10, ait, necesse fuisse Dei Filium descendere in terram, ut constitueret Deo templum doceretque iustitiam.

Stabile collocauit. Lactantius, lib. uII Institut., cap. 10: Sibi domicilium stabile collocauit.

Primus omnium persecutus. Tertullianus in Apologetico, cap. 5: Consulite commentarios uestros. Illic reperietis primum Neronem in hanc sectam tum maxime Rome orientem Cesariano gladio ferocisse. Sed tali dedicatore damnationis nostre etiam gloriamur. Petilianus, Episcopus Constantiniensis, siue Cirtensis, partis Donatistarum, apud Augustinum, lib. II contra litteras  Petiliani, cap. 92: Relinquam Neronem, qui primus persecutus est Christianos. Sulpitius Seuerus, lib. II, de Nerone loquens: qui, non dicam Regum, sed omnium hominum, et uel immanium bestiarum sordidissimus, dignus extitit qui persecutionem in Christianos primus inciperet.

Ne sepult. q. locus. Contra Suetonius docet eum funeratum esse impensa ducentorum millium, et reliquias eius Domitiorum monumento conditas, quod prospiciebatur e campo Martio impositum colle hortorum, et fuisse qui per longum tempus uernis estiuisque floribus tumulum eius ornarent.

uiuum reseruatum. Ea fuit quorumdam ueterum persuasio Neronem non esse mortuum, sed adhuc uiuere, et uenturum ante seculi finem, et uel ipsum fore Antichristum, uel temporibus iisdem per Occidentem seuiturum, quibus ille per Orientem, ut obseruauit Casaubonus ad Suetonium. Qua de re uide etiam Annales ecclesiasticos illustrissimi Cardinalis Baronii. Sed alia  mens Lactantio fuit, qui eos qui ita sentiunt delirare pronuntiat. Quare falsa prorsus est coniectura Iosephi Isei, qui in Notis ad librum septimum Diuinarum Institutionum, cap. 16, suspicatur Lactantio eam sedisse sententiam, ut crediderit Regem illum potentissimum, qui in fine mundi princeps omnium constituetur, futurum Neronem; eoque nomine Lactantium arguit erroris.

Sibylla dicente. Sic libros Sibyllinos laudare solet Lactantius, tamenetsi illos sciret non unius esse Sibylle, sed plurium. Ita ipse libro primo Diuinar. Institut., cap. 6: Et sunt singularum singuli libri: qui quia Sibylle nomine inscribuntur, unius esse creduntur. Sed et nos confuse Sibyllam dicemus, sicubi testimoniis earum fuerit abutendum. Duo autem sunt loca in uulgatis Sibyllarum oraculis, ad que respexisse hoc loco reor Lactantium. Primus habetur in libro quinto:


 , ,
, .
Que sic latine uersa sunt a Sebastiano Castalione:

Matris et occisor quidam de finibus orbis
uir fugiens ueniet, spirans immane, fremensque,
Omnes qui terras uastabit, et omnia uincet.
Secundus locus ita habet in libro octauo Sibyllinorum oraculorum:

. . . .
,
, .


   Ut quando redibit
Extremo cesor matris fugitiuus ab orbe,
Omnibus has donans, Asiam locupletet abunde.



CAPUT III.

Alter non minor. Id est, Domitianus, caluus Nero  dictus a Iuuenale, quem Tertullianus in Apologetico, cap. 5, uocat portionem Neronis de crudelitate; et Eusebius, lib. III Hist. eccles., cap. 17, Neroniane impietatis et odii aduersus Deum successorem. Tertullianus: Tentauerat et Domitianus, portio Neronis de crudelitate: sed quia et homo, facile ceptum repressit, restitutis etiam quos relegauerat. Ita ueteres editiones, et duo uetusti codices Bibliothece Colbertine. Posteriores editores maluerunt qua: quam bene, uiderint alii. Ceterum quod heic a Tertulliano dicitur de restitutis Christianis quos Domitianus relegauerat ita interpretatur Franciscus Zephyrus, ut intelligi uelit Domitianum, quia non omnem exuerat humanitatem, neque dignos exilio aut alia mulcta Christianos uideret, repressisse impetum, et quos iam in insulam aliaque passim loca relegauerat, eumdem ipsum restituisse. Istud uero ego olim falsum putaui, quia ex Dione et Clemente Alexandrino, tum etiam ex Lactantio constat Christianos reuocatos ex insulis non fuisse ante imperium Nerue.  Nunc uero existimo hanc repugnantiam sic posse conciliari, ut dicamus Domitianum quidem reuocasse Christianos in insulas aliaue exilia deportatos, sed illos indulgentia eius potiri non potuisse ante imperium Nerue, quia statim post illam datam Domitianus excessisse uidetur e uiuis. Hec porro conciliatio mea non est, sed Henrici Dodwelli, uiri doctissimi.

Erasa est. Macrobius, lib. I Saturnal., cap. 12: Octobrem uero suo nomine Domitianus inuaserat: sed uti infaustum uocabulum ex omni ere uel saxo placuit eradi.

Mul. mir. op. fabricasset. Suetonius in Domitiano: Plurima et amplissima opera incendio absumpta restituit, in queis et Capitolium, quod rursus arserat, sed omnia sub titulo tantum suo, ac sine ulla pristini auctoris memoria.

Neq. imag. n. titulor. Idipsum scribit Eusebius, lib. III, cap. 20 Historie ecclesiastice. Suetonius: Contra  Senatus adeo letatus est, ut repleta certatim curia non temperaret, quin mortuum contumeliosissimo atque acerbissimo acclamationum genere laceraret; scalas etiam inferri, clypeosque et imagines eius coram detrahi, et ibidem solo affigi iuberet; nouissime eradendos ubique titulos abolendamque omnem memoriam decerneret. uide etiam Xiphilinum in Nerua, et Procopii Cesariensis Historiam arcanam, pag. 37, editionis Lugdunensis.

Ecclesia restituta. Narrat Dio, apud Xiphilinum, Neruam omnes qui impietatis in deos rei fuerant absoluisse, exules in patriam reduxisse, edicto insuper uetuisse, ne cui liceret aut impietatis, siue Iudaice secte  quempiam dehinc insimulari. Ea porro occasione Ioannes Apostolus, qui in Patmon insulam a Domitiano fuerat relegatus, exilio solutus, Ephesum reuersus est, ut ex Clemente Alexandrino recitat Eusebius, lib. III, cap. 33.

Boni principes. Quamuis pagani. Lactantius in fine libri septimi Diuinarum Institutionum ad Constantinum:  Quoniam unus ex omnibus extitisti, qui precipua uirtutis et sanctitatis exempla preberes, quibus antiquorum principum gloriam, quos tamen fama inter bonos numerat, non modo equares, sed etiam, quod est maximum, preterires. Illi quidem natura fortasse tantum similes iustis fuerunt. Qui enim moderatorem uniuersitatis Deum ignorat, similitudinem iustitie assequi potest, ipsam uero non potest. De bonis principibus qui et libertatem credendi nostris hominibus permiserunt, et eorum ministerio in palatio et in prouinciis usi sunt, eosque ad maximas dignitates euexerunt, uidendus Eusebius in initio libri octaui Hist. eccles.

Nullus terr. angulus. Lactantius, lib. Iu Institut., cap. 24: Nam quoniam ei qui patibulo suspenditur, et conspicuus est omnibus, et ceteris altior, crux potius electa est, que significaret illum tam conspicuum tamque sublimem futurum, ut ad eum cognoscendum  pariter et colendum cuncte nationes ex omni orbe concurrerent. Denique nulla gens tam inhumana est, nulla regio tam remota, cui aut passio eius, aut sublimitas maiestatis ignota sit.

Nulla denique natio. In ueteri codice legitur, nulla denique Dei natio. Sed nos uocem Dei, que hic omnino superflua erat, abiecimus. Et nostram emendationem confirmat Lactantii locus mox relatus.



CAPUT Iu.

Principale fastigium. Lactantius in epilogo libri septimi ad Constantinum: Te prouidentia summe diuinitatis ad fastigium principale prouexit.

Aduersum Carpos. Constantinus in oratione ad sanctorum cetum, cap. 24, Getas siue Gothos uocat; auctor Chronici Alexandrini Francos; Zozimus, libro primo historiarum, Scythas, de quibus etiam interpretatur Cuspinianus. Ac sane Constantinus in eadem oratione scribit Decium periisse in campis  Scythicis. Res ista sic conciliari potest, ut quia Carporum Gothorumque eadem origo erat, et quia utrique propter Istrum fluuium sedes habebant, ut Zozimus docet, facile eorum nomina permutarentur, et alius ad Gothos referret, que alibi de Carpis et Scythis leguntur. Quod de Francis quoque hominibus, qui eiusdem cum Carpis Gothisque originis erant, intelligi uelim.

Nec sepultura. Epitome uictoris: In solo barbarico inter confusas turbas gurgite paludis submersus est, ita ut nec cadauer eius potuerit inueniri. Rem multo aliter narrat auctor Chronici Alexandrini, qui scribit Decium ab uno aliquo principum mactatum una cum filio fuisse in Abyrto. Eusebius in Chronico: Decius cum filio in Abritto occiditur; ubi uide Notas Iosephi Scaligeri.



CAPUT u.

ualerianus. Mira sunt que de modestia ac mansuetudine reliquisque summis ualeriani uirtutibus  tradit Trebellius Pollio: que confirmantur etiam ab Eusebio, qui lib. uII Hist. eccles., cap. 10, illum uel ex eo maxime commendat, quod mansuetissimus ac benignissimus fuerit erga Christianos; additque nullum superiorum principum, ne illos quidem ipsos qui palam Christiani fuisse dicuntur, tanta humanitate ac beneuolentia nostros complexum esse, quantam ualerianus pre se ferebat initio principatus sui, totamque eius familiam Christianis hominibus abundasse, ita ut Dei Ecclesia esse uideretur. Sed postea immensum mutatus ab illo, crudelissime seuiit in Christianos; ac mox secuta Dei manus, que illum grauiter afflixit.

Inclinare sibi Romanum. Acta sancti Pontii martyris, cap. 24: ualerianus scilicet imperator in captiuitatem ductus a Sapore Rege Persarum, non gladio, sed ludibrio omnibus diebus uite sue merita pro factis percepit, ita ut quotienscumque Rex Sapor equum conscendere uellet, non manibus eius, sed incuruato dorso, et in ceruice eius pede posito, equo membra  locaret. Non stratoris igitur officium exhibebat Sapori ualerianus: sed plane uicem stapedis aut scale illi in equum ascensuro prestabat, ut recte ex hoc Actorum sancti Pontii loco, quorum auctorem facit Eutropium, obseruauit Salmasius, ad Trebellium Pollionem, pag. 276.

Filium imperatorem. Nimirum Gallienum, de quo narrat idem Pollio, quod comperta patris captiuitate gauderet, tantum abfuit ab ea uindicanda. Addit paulo post Trebellius: Et cum plerique patris eius captiuitatem mererent, ille specie decoris, quod pater eius uirtutis studio deceptus uideretur, supra modum letatus est.

Direpta est ei cutis. Id est, ualeriano. Confirmat hanc historiam Constantinus imperator in oratione ad sanctorum cetum, cap. 24: Tu quoque, ualeriane, cum eamdem crudelitatem in famulos Dei declarasses, iustum Dei iudicium omnium oculis subiecisti, captus ab  hostibus, in uinculis circumductus cum chlamyde purpurea et reliquo imperiali cultu, tandem uero a Sapore Persarum rege, detracta tibi cute, condiri iussus, sempiternum calamitatis tue tropeum spectandum prebuisti. Qui locus lucem accipit ex Lactantio. uide porro que illic adnotat uir clarissimus Henricus ualesius.

Ad memor. triumphi. Hoc est illud tropeum, quod a Persis tantopere iactatum scribit ad Saporem eorum Regem Constantinus apud Eusebium, lib. Iu de uita eius, cap. 11.



CAPUT uI.

uesanus et preceps. Flauius uopiscus: Aurelianus, quod negari non potest, seuerus, truculentus, sanguinarius fuit princeps. Eutropius, lib. IX de eodem: uir in bello potens, animi tamen immodici, et ad crudelitatem propensioris.

Extinctus est. Eleganter idem Constantinus in eodem cap. 24: Tu item, Aureliane, fax omnium uitiorum; quam presenti et perspicua diuini numinis uindicta,  dum furore percitus Thraciam percurreres, in medio uie publice cesus, sulcos aggeris publici impio sanguine compleuisti.

Cenofrurio. Inter Heracleam et Byzantium. Flauius uopiscus in D. Aureliano: Sed quum iter faceret, apud Cenophrurium mansionem, que est inter Heracliam et Byzantium, malitia Notarii sui et manu Mucaporis interemptus est. uide Eutropium, lib. IX.

Falsa suspicione. Eam historiam multis enarrat idem uopiscus, quem consule.



CAPUT uII.

Auaritia. Idem uopiscus in Numeriano: Quum Diocletianus apud Tungros in Gallia quadam in caupona moraretur, in minoribus adhuc locis militans, et cum Druyde quadam muliere rationem conuictus sui quotitidiani faceret, ac illa diceret: Diocletiane, nimium auarus, nimium parcus es, ioco non serio Diocletianus respondisse fertur: Tunc ero largus, quum Imperator fuero.

Tres participes regni. Maximianum, cognomento  Herculium anno Christi 285, Constantium cognomento Chlorum et Galerium Maximianum cognomento Armentarium, anno 293. Quatuor sane principes mundi, inquit uopiscus in Carino, fortes, sapientes, benigni, et admodum liberales, unum in republica sentientes. Sed hec scribebantur de uiuis principibus; et adulatio suberat, ut patet ex libro Iuliani Imperatoris de Cesaribus. In Chronico Alexandrino scriptum est, Diocletianum communicasse imperium cum Maximiano Herculio anno tertio imperii sui, et Maximianum Iouium et Constantium in consortium imperii adscitos Nicomedie, 12 Kal. Iun. anno nono imperii Diocletiani, id est, anno Christi 292, ut interpretatur Baronius, seu uerius anno 293. Sed postea dicturi sumus de initiis Maximiani Herculii et aliorum. Nunc satis erit admonere grauiter errare auctorem Chronici Alexandrini, quum tradit Maximianum Iouium et Constantium factos fuisse Cesares 12 kalendas Iunias, quos ad principale fastigium euectos esse kalendis Martiis extra omnem est controuersiam.

Enormitate indictionum. Id est, tributorum. Saluianus, libro quinto, pag. 105 secunde et tertie editionis nostre: Quibus enim aliis rebus Bacaude facti sunt, nisi iniquitatibus nostris, nisi improbitatibus iudicum, nisi eorum proscriptionibus et rapinis, qui exactionis publice nomen in questus proprii emolumenta uerterunt, et indictiones tributarias predas suas esse fecerunt? Et pag. 107: Decernuntur his noua munera, decernuntur noue indictiones. Item pag. 108 extrema: Nam sicut in onere nouarum indictionum pauperes grauant, ita in nouorum remediorum opitulatione sustentant: sicut tributis nouis minores maxime deprimuntur, sic remediis nouis maxime subleuantur.

Desererentur agri. Idem Saluianus, pag. 103. Iam uero illud quale, quam familiare Romanis, quod se inuicem exactione proscribunt. Item, pag. 104: Inter hec uastantur pauperes, uidue gemunt, orphani proculcantur, in tantum ut multi eorum, et non obscuris natalibus  editi, et liberaliter instituti, ad hostes fugiant, ne persecutionis publice afflictione moriantur; et reliqua.

Rationales. Id est, procuratores Principum, quorum cura erat ut in prouinciis bona caduca et uacantia fisco uindicarent, quemadmodum ad Ammianum Marcellinum et ad Eusebium obseruauit uir doctissimus Henricus ualesius. Recte autem hoc tempore mittebantur Rationales, quia multa bona uacabant ob desertionem agrorum.

Ad exhibendos milites. Id est, ad prestanda stipendia militibus. Nam in iure ciuili exhibere significat suppeditare alimenta et cetera ad uitam necessaria, ut in l. I Dig. De off. pref. urbi, et l. XXXIu Dig., de negotiis gestis. Sic etiam in iure canonico. Extat enim in libro tertio Extrauagantium communium, in titulo De censibus, constitutio Benedicti XII, in qua uerbum exhibere sumitur pro procurare, ut heic notat glossa, id est, alimenta ministrare. Imo in capite octauo Actorum legitur eodem sensu: In locis autem illis erant predia principis insule, nomine Publii, qui  nos suscipiens, triduo benigne exhibuit.

Legem pret. rer. uenal. Apposite prorsus ad hunc locum Ammianus Marcellinus, lib. XXII, pag. 226 editionis Henrici ualesii, de Iuliano Imperatore agens: Inter precipua tamen et seria illud agere superfluum uidebatur, quod nulla probabili ratione suscepte popularitatis amore uilitati studebat uenalium rerum, que nonnunquam secus quam conuenit ordinata, inopiam gignere solet et famem. uilitatem uocabant antiqui, cum res paruo pretio constabant, ut pluribus ostendit idem ualesius ad hunc Ammiani locum. Arnobius in libro primo aduersus Gentes: Sepenumero maximos annone fuisse prouentus, uilitates atque abundantias rerum tantas, ut commercia stuperent uniuersa, pretiorum auctoritate prostrata.

Lex necessitate ipsa. Quoniam leges ea intentione late sunt, ut proficiant, non ut noceant, ut ad Auitum uiennensem episcopum scribit Papa Symmachus. L. ualerius apud T. Liuium, lib. XXXIu, loquens de abrogatione  legis Oppie: Cui non apparet ob inopiam et miseriam ciuitatis, quia omnium priuatorum pecunie in usum publicum uertende erant, istam legem scriptam, tamdiu mansuram, quamdiu causa scribende legis mansisset?

Magna pars ciuitatis. Nicomedie, ubi habitabat Diocletianus, quam uero studebat urbi Rome cequare, ut statim dicet Lactantius. Sic Constantinus M. Constantinopolim Rome desiderauit equare. Fragmentum de Constantio Chloro et Constantino M. editum ab Henrico ualesio post Ammianum Marcellinum, pag. 475: Constantinus autem ex Byzantio Constantinopolim nuncupauit ob insigne uictorie: quam uelut patriam cultu decorauit ingenti, et Rome desiderauit equari. Eutropius, lib. X, loquens de Constantino: Primus urbem nominis sui ad tantum fastigium euehere molitus est, ut Rome emulam faceret.

Licitum consuetudine. Comedia Queroli. Non facile intelligo periurium ioculare quid putas. Tamen transeamus quod, ut uideo, consuetudo iam fecit leue. S. Ambrosius,  epist. 64: Numquid ideo licet, quia non est prohibitum?



CAPUT uIII.

Frater eius. Ista non sic accipienda sunt quasi Maximianus Herculius fuerit natura frater Diocletiani, sed frater imperii, ut eleganter loquitur Seuerus Imperator ad Albinum scribens apud Iulium Capitolinum, ex more uidelicet Regum, qui se fratres solent uocare, uti pluribus ad Annam Comnenam, pag. 274, ostendit uir eruditissimus Carolus Dufresnius. Nam planum est ex panegyrico quem Mamertinus Herculio dixit, non natura illum Diocletiani fratrem fuisse, sed electione, ut uerbis utamur sancti Ambrosii ex epistola 63: Diuersum sanguinem, inquit Mamertinus, affectibus miscuistis. Non fortuita in uobis est germanitas, sed electa. Illud ipsum confirmat etiam Eumenius in panegyrico primo ad Constantinum  M., ubi post laudatam Diocletiani constantiam in retinendo uite priuate usu, addit: Hunc ergo illum, qui ab illo fuerat frater adscitus, puduit imitari. Denique Diocletianus erat Dalmata, iste Pannonius. Adde quod nullus historicus tradit eos natura fratres fuisse. Eodem porro more Galerius Maximianus, quia Cesar cum Constantio factus fuerat, eius frater uocatur a Trebellio Pollione in D. Claudio: Que idcirco posui, ut sit omnibus clarum Constantium, diuini generis uirum, sanctissimum Cesarem, et Auguste ipsum familie esse, et Augustos multos de se daturum, saluis Diocletiano et Maximiano Augustis, et eius fratre Galerio. Imo qui eodem aut pari magistratu fungebantur in republica, fratres uocabantur, ut patet ex epistola 160 sancti Augustini. Ceterum in constituendis Maximiani Herculii initiis, uarie ac multum inter se discrepantes sunt eruditorum uirorum sententie, quas in libro XI de doctrina temporum, c. 31, enumerat Dionysius Petauius. Ipse ea ponit in anno Christi 285, quo tribunite potestatis perinde ut Imperii  secundum annum Diocletianus iniit. Id autem colligit uir doctissimus ex eo, quod incertus auctor panegyrici Maximiano et Constantino dicti affirmet, Maximianum uigilias et curas imperatorias uiginti annis expertum esse, et uicesimo anno Imperatorem, octauo consulem fuisse; tum etiam quia Aurelius uictor tradit ei anno minus potentiam fuisse quam Diocletiano. Sane anni imperii Maximiani hanc certam, ut mihi uidetur, regulam habent, quod uigesimus annus imperii debet concurrere cum octauo eiusdem Consulatu. Cum ergo certum sit octauum Consulatum eius incidisse in annum Christi 304, et ex Fastis Idatianis sciamus initium imperii eius fuisse kalendas Apriles, consequens est illum a Diocletiano factum fuisse imperatorem kalendis Aprilibus anni 285, cum Diocletianus iam imperaret a mense Nouembri proxime preterito. Nam et Eusebius in Chronico Maximianum dicit in consortium imperii adscitum anno secundo Diocletiani,  non quidem in editione Scaligeri, sed in tribus antiquis exemplaribus manuscriptis bibliothece Colbertine, quorum unum est antiquissimum et optimum, tum etiam in ueteri illa editione ueneta, et in ea quam Arnaldus Pontacus, Episcopus uasatensis, emisit ad ueterum exemplarium fidem castigatam. Quod tamen non ita intelligendum est, ut Maximianus dicatur adscitus in consortium imperii, cum iam Diocletianus imperasset per annum integrum: sed anno secundo ex quo Diocletianus leuatus fuerat, incipiendo a Kalendis Ianuariis, ut tum auspicari solebant annum. Ad quam etiam regulam reuocanda sunt uerba Aurelii uictoris dicentis, Maximiano anno minus potentiam fuisse quam Diocletiano, inchoato uidelicet, non completo. Nam, ut dixi, certa illa est regula, uigesimum annum imperii Maximiani non posse disiungi ab octauo eius Consulatu. Referenda sunt autem uerba panegyrici. Te rursus uicesimo anno Imperatorem, octauo Consulem, ita amplexu quodam suo Roma uoluit detinere, ut uideretur augurari iam et timere quod factum  est. Que uerba sic interpretari oportet, ut dicamus Maximianum Rome remansisse post discessum Diocletiani, et illic consulem processisse kalendis Ianuariis anni 304, imperii sui 19 exeunte; uigesimum inchoasse kalendis Aprilibus, que in Consulatum eius octauum inciderunt; deinde Roma digressum eo anno quo consul octauum erat, excitasse querelas et suspiciones ciuium Romanorum, quasi iam augurarentur et timerent quod factum est, id est, depositionem imperii, que anno sequenti post Consulatum eius octauum euenit, cum ipse inisset uigesimum primum imperii sui annum. Itaque Diocletianus imperium habuit mensibus tantum quatuor et duodecim diebus plus quam Maximianus. Imperauit autem per annos uiginti, menses quinque, dies duodecim, Maximianus uero per annos uiginti et mensem unum integrum. Heic rursum sese offert alia difficultas, utrum scilicet Maximianus a Diocletiano factus sit primum Cesar,  et anno sequenti Augustus; an uero statim Augustus dictus et frater, omisso nomine Cesaris. Controuersiam hanc quidam mouerunt argumento sumpto ex libro 27 Ammiani Marcellini, cap. 6, ubi, cum dixisset Gratianum puerum a patre ualentiniano factum esse consortem imperii, quod anno Christi 367, contigit, addit id factum esse contra morem institutum antiquitus, quia Gratianum non prius Cesarem fecerat ualentinianus, sed statim Augustum nuncupauerat. Ex quo collegerunt uiri eruditissimi Maximianum, qui multo ante ualentiniani tempora euectus est ad dignitatem imperatoriam, primo Cesarem factum a Diocletiano, presertim quia sic eum uidebant uocari ab Eutropio, lib. IX, ubi agit de Bagaudis in Gallia domitis. Addit deinde Eutropius Diocletianum uno eodemque tempore Maximianum Herculium ex Cesare fecisse Augustum, Constantium et Galerium Maximianum Cesares. Sed uir doctissimus Henricus de Noris, in dissertatione de numismate Diocletiani et Maximiani, cap. 2, uel ex eo capite contendit errasse  Eutropium, quod inauguratio Maximiani Augusti pleno quinquennio antecesserit designationem Cesarum. Intellexit uir itidem istarum rerum peritissimus Antonius Pagius uim pondusque istius argumenti; et, ut illud infringat, ait Eutropium gesta diuersis annis breui, ut assolet, summa describere. Sane responsio illa esset optima, si Eutropius isthic non obseruasset ordinem temporum. Sed cum dicat Maximianum factum Augustum, postquam Carausius Britannias occupauerat, Quinquegentiani Africam infestauerant, Narseus Orienti bellum intulerat, et Achilleus in Aegypto rebellarat, que contigisse per annos tertium, quartum et quintum imperii Diocletiani docet Chronicon Eusebii, planum est designari tempus quo Constantius et Galerius Maximianus facti sunt Cesares. Et sic recte a uiro clarissimo obseruatum est Eutropium errasse in hoc loco. Unde nos certo colligimus locum illum nullius momenti esse ad adstruendam eorum opinionem, qui putant Herculium primo Cesarem,  deinde Augustum fuisse factum a Diocletiano. Augustum enim statim dictum esse probant plures leges late sub Consulatu Diocletiani et Aristobuli, que in titulo preferunt nomen Diocletiani et Aristobuli Augustorum; inter quas una est data Nonis Augusti. Cum autem anno illo Maximianus in consortium imperii adscitus sit a Diocletiano, quo leges publice nomen eius preferunt ut Augusti, non ut Cesaris, uidetur ambigi non posse de hac illius dignitate. Neque uero accusandi negligentie aut erroris in hoc loco sunt, qui Codicem Iustiniani, in quo leges ille referuntur, collegere: sed potius laudanda eorum diligentia, qui recte ista distinxerunt. Nam, exempli causa, legem a Diocletiano latam Carino II et Numeriano consulibus, qui fuere consules anno quo Diocletianus leuatus est imperator, unius Diocletiani nomine inscripserunt: eam uero que Diocletiano u et Maximiano Iu coss. lata est, cum Constantius et Maximianus Cesares essent, ita: Impp. Diocletianus et Maximianus AA. et Constantius et Maximianus nobilissimi  Cesares. Eodem modo legem aliam a Constantio et Galerio Maximiano latam post abdicationem superiorum Augustorum, non illorum solum nominibus inscribunt qui tulerant, sed Seueri etiam et Maximiani, siue Maximini nobilissimorum Cesarum, qui eodem tempore ad fastigium illud euecti sunt quo Constantius et Galerius Maximianus supremum gradum consecuti. Itaque leges ille, que a Diocletiano et Maximiano Augustis date reperiuntur sub Consulatu Diocletiani et Aristobuli, cum multe sint, ostendunt Maximianum Herculium fuisse factum Augustum anno illo quo eum Diocletianus fecit participem sue dignitatis ac potestatis.

In utroque mens una. Id est, Diocletiano et Maximiano, quos notant antiqui pari in societate potentie fuisse concordes, et Maximianum Diocletiano in omnibus semper obsecundasse. Mamertinus in panegyrico quem dixit Maximiano: uestra hec concordia  facit, inuictissimi principes, ut uobis in tanta equalitate successuum etiam fortuna respondeat. Rempublicam enim una mente regitis; neque uobis tanta locorum diuersitas est, quo minus etiam ueluti iunctis dexteris gubernetis. Idem in Genethliaco: Intelligimus enim, sacratissimi principes, geminum uobis, quamuis dispares sitis etatibus, inesse consensum; neque tibi ille cunctatior, sed inuicem uosmet imitamini, inuicem uestros affectatis annos. Sic uos estis iuniores, ambo seniores. Neuter plus suis moribus fauet. Uterque se uult esse quod frater est. Flauius uopiscus in Carino, loquens de Diocletiano et Maximiano, Galerio Maximiano et Constantio: Quatuor sane principes mundi, fortes, sapientes, benigni, et admodum liberales, unum in republica sentientes. Aliter tamen sensisse uideo Iulianum Imperatorem, qui in libro de Cesaribus ait, Deos quidem admiratos esse illorum concordiam, sed unum eorum acerbe et intemperanter se gerentem, rerum nouarum cupidum et perfidie plenum, neque in omnibus tetrachordo concordem, a Sileno admissum  non fuisse in conuiuium Imperatorum. Quo loco designari Maximianum Herculium satis apparet.

Auaritia minori Altero. Hec sane corrupta ac deprauata sunt. Quippe heic dicere uidetur Lactantius Herculium auariorem Diocletiano fuisse, quem tamen paulo post scribit non admodum diligentem fuisse in conseruandis opibus, quas ei Africa et Hispania, opulentissime prouincie, subministrabant. Et infra, cap. 29, de eodem loquens, ait: Thesauros inuadit, donat, ut solet, large. Unde colligi potest quanta fides habenda sit Actis sancti Mauritii et sociorum eius ab Eucherio conscriptis, ubi Herculis describitur ferus animo, auaritia crudelis. Tentauerunt uiri clarissimi emendationem huius loci, Sparkius nimirum et Columbus. Et Columbus quidem ita legendum censet: Hoc solum differebant, quod auaritie maiori altero fuit plus, sed et plus timiditatis, minori uero minus, plus uero animi, non ad bene faciendum, sed ad male. Sparkius autem: Hoc solum differebant, quod auaritie  minori altero fuit plus , plus uero animi, non ad bene faciendum, sed ad male. Idem refert uirum eruditissimum Episcopum Asaphensem existimare ita legendum esse: quod auaritie minori altero fuit plus, sed plus timiditatis, maiori uero minus, sed plus animi. Harum emendationum neutra mihi satis probatur. Si tamen ulla earum admittenda esset, preferenda mihi uideretur ea quam Sparkii esse diximus; sic tamen, ut ita simpliciter legamus uti nos edidimus, nisi quod reponendum auaritie pro auaritia. Quo casu ita intelligendus esset hic locus. Diocletianus quidem fuit auarus adeo ut insatiabili auaritia thesauros nunquam minui uellet: sed semper extraordinarias opes ac largitiones congereret, ut ea que recondebat, integra atque inuiolata seruaret. Maximianus auarus quoque erat, sed non tam diligens in custodiendis opibus; ideoque auarior Diocletiano dici potest, quia cum opes profunderet, nouos quotidie modos nouasque artes exigendarum coaceruandarumque pecuniarum inuenire  cogebatur, ob quam fortassis causam eum auaritia crudelem uocant Acta illa sancti Mauritii ab Eucherio conscripta. Timiditatem quoque isthic uni Imperatorum attributam in Diocletianum cadere debere perspicuum est. Huc usque omnia recte conuenire posse puto. Postea desunt, ut existimo, nonulla ad perficiendam comparationem. Que enim deinceps sequuntur ea profecto non pertinent ad Diocletianum, sed ad Maximianum.

Locupletes senatores. Exemplo uidelicet D. Aureliani, de quo hec scribit uopiscus in uita eius: Dicitur preterea huius fuisse crudelitatis, ut plerisque Senatoribus simulatam ingereret factionem coniurationis ac tyrannidis, quo facilius eos posset occidere.

Effoderentur lumina. Lactantius, lib. uII Institut. cap. 26, de Roma: Precandusque nobis et adorandus est Deus celi, si tamen statuta eius et placita differri possunt, ne citius quam putemus tyrannus ille abominandus  ueniat, qui tantum facinus moliatur ac lumen illud effodiat, cuius interitu mundus ipse lapsurus est. De eodem Senatu Romano agens Mamertinus in genethliaco Maximiani sic scribit: Ipsa etiam gentium domina Roma, immodico propinquitatis uestre elata gaudio, lumina senatus sui misit.

Constantium. Cognomento Chlorum, Constantini M. patrem, principem optimum et benignissimum, uti iure meritoque uocatur in ueteri inscriptione Nicomediensi nondum edita, quam in ea urbe ante hos annos ex ueteri lapide in area Moschee noue reperto descripsit uir clarissimus Ioannes uaillant, antiquarius regius, et mecum humanissime communicauit. Sic autem habet:

OPTIMO. BENIGNISSIMOQ. PRINCIPI. FLAuIO. uALERIO. CONSTANTIO. NOB. CAESARI. GERMANICO. MAX. CONS. COLONIA. NICOMEDIENSIUM. D. N. M. Q. EIUS.

 Posita est hec inscriptio post uictoriam quam Constantius reportauit de Germanis siue Alamannis, postquam uocatus est Germanicus, anno Christi 294, cum ipse et Galerius Maximianus essent Consules. De hac uictoria sic loquitur Eutropius, lib. IX: Per idem tempus a Constantio Cesare in Gallia pugnatum est circa Lingones. Die una aduersam et secundam fortunam expertus est. Nam cum repente barbaris ingruentibus intra ciuitatem esset coactus tam precipiti necessitate, ut clausis portis in murum funibus tolleretur, uix quinque horis mediis aduentante exercitu, sexaginta fere millia Alamannorum cecidit. Quod si quis titulum Germanici additum Constantio uelit post deuictos Francos, potest et ea quoque sententia bona esse.



CAPUT IX.

Maximianus. Cui prenomen Galerio fuit, cognomen Armentario. Gener fuit Diocletiani, quia ualeriam filiam eius habuit uxorem, mulierem castissimam  et infelicissimam. Sed de ea postea pluribus agemus.

Huic bestie. Sic persecutores Christianorum nominare solet Lactantius. Cuius appellationis hanc reddit rationem in libro quinto Diuinarum Institutionum, cap. 11: Nam quis Caucasus, que India, que Hircania tam immanes, tam sanguinarias unquam bestias aluit? Quoniam ferarum omnium rabies usque ad uentris satietatem furit, fameque sedata, protinus conquiescit. Illa est uera bestia, cuius una iussione funditur ater ubique cruor, crudelis ubique luctus, ubique pauor, et plurima mortis imago. Nemo huius tante bellue immanitatem potest pro merito describere, que uno loco recubans, tamen per totum orbem dentibus ferreis seuit, et non tantum artus hominum dissipat, sed et ossa ipsa comminuit, et in cineres furit, ne quis extet sepulture locus. Hunc locum beneficio indicine nostre repertum intellexit uir illustris Ezechiel Spanheimius in annotationibus ad Cesares Iuliani imper., pag. 52, ubi describens Lactantii uerba que isthic  illustrantur, addit eum alicubi rationem reddere, cur imperatores illos bestias appellet. Non absurda autem coniectura fuerit, si quis hec quoque dicta suspicetur aduersus Galerium Maximianum, hominem crudelissimum, quem et Lactantius et ceteri uocant auctorem persecutionis aduersum Christianos excitate, ut obseruabimus infra. Eadem ratione Sulpitius Seuerus in libro secundo sacre Historie Neronem uocat immanium bestiarum sordidissimum; et uictor, lib. u de persecutione uandalica, Hunericum regem bestiam quoque uocat.

Mater eius. Romula, de qua paulo post.

Daciam nouam. Id est, Daciam Aureliani, nimirum eam Mesie partem in quam Aurelianus populos transtulerat, quos ex Dacia Traiani abduxerat. Ea amissa fuerat sub Gallieno, sed ab Aureliano reuocata ad Romanam ditionem, ac postea rursum ab eo intermissa, quia desperabat posse retineri, abductique  ex ea Romani in media Mesia collocati sunt, ut in libro nono tradit Eutropius. Flauius uopiscus in D. Aureliano: Cum uastatum Illyricum ac Mesiam deperditam uideret, prouinciam trans Danubium Daciam a Traiano constitutam sublato exercitu et prouincialibus reliquit, desperans eam posse retineri; abductosque ex ea populos in Mesiam collocauit, appellauitque suam Daciam, que nunc duas Mesias diuidit. Tum ergo haud dubie Romula mater Galerii, que erat Transdanubiana, confugerat in Daciam nouam.

Traiecto amne. Id est, Danubio, ubi constitutus erat limes duarum Daciarum illius temporis.

Caro ingens. Consentanea Lactantio narrat Eusebius, lib. uIII Hist. eccles. cap. 16, et libro primo de uita Constantini, cap. 55, nimirum Galerio Maximiano totam corporis molem ob nimiam alimenti copiam in immensam quamdam pinguedinem excreuisse, etiam ante morbum quo periit.

Per Armeniam. Maiorem, ut docet Sextus Rufus.  Due itaque fuere Armenie, Euphrate fluuio inuicem disterminate. Minor Cappadocie iuncta erat, maior Persarum regno contigua. Itaque cum bellum in Armenia maiore parabatur, procul erant exercitus a Nicomedia, adeoque Diocletianus tutus erat aduersus timorem de Persis. Narrat ergo Sextus Rufus Maximianum Cesarem, cum prima congressione pulsus fuisset a Persis, a Diocletiano uix impetrasse ut reparato de limitaneis Dacie exercitu euentum Martis repeteret. In Armenia maiore ipse Imperator cum duobus equitibus explorauit hostes, et cum uiginti quinque millibus superueniens castris hostilibus, subito innumera Persarum agmina adgressus ad internecionem cecidit. Rex Persarum Narseus effugit. Uxor eius et filie capte sunt, et cum maxima pudicitie custodia reseruate. Pro qua admiratione Perse non modo armis, sed etiam moribus, Romanos superiores esse confessi sunt: Mesopotamiam cum Transtigritanis quinque regionibus reddiderunt. Insignis est hic locus, et qui merebatur a nobis describi.

 Fugato Narseo. Ista contigisse anno Christi 298 pluribus probat Henricus ualesius in notis ad Eusebium, pag. 170, quem consule. Quanquam, fatendum enim est, uictoriam Galerii de Persis contigisse anno 17 imperii Diocletiani diserte scriptum est in optimo illo et antiquissimo Chronico Eusebiano bibliothece Colbertine: in ueteri uero editione ueneta reuocatur ad annum 14. Triumphus autem de Narseo uicto actus est Rome tempore uicennalium, anno 303, ut ostendemus infra ad caput 17.

Detractaret Cesaris nomen. Non fuit ille solus qui imperium habere quam expectare mallet. Iulianus Cesar eum secutus est; qui Cesaris nomine non contentus, Augustum se appellari et uoluit et passus est. Quod ubi ad Constantium Imperatorem perlatum est, ille Leonam Questorem suum, ut in libro XX tradit Ammianus Marcellinus, in Gallias cum litteris datis ad Iulianum pergere celeri statuit gradu, eum, si saluti sue proximorumque consuleret,  tumenti flatu deposito, intra Cesaris se potestatem continere precipiens. Sed Iulianus restitit, sub nomine celsi se imperii multo officiosius pariturum asseuerans, ut legitur in Epitome uictoris.

Diocles ante imperium. Infra, cap. 19: Huic purpuram Diocletianus iniecit suam, qua se exuit, et Diocles iterum factus est. Epitome uictoris: Diocletianus Dalmata, Anulini senatoris libertinus, matre pariter atque oppido nomine Dioclea, quorum uocabulis, donec imperium sumeret, Diocles appellatus, ubi orbis Romani potentiam cepit, Graium nomen in Romanum morem conuertit. uide ualesium in notis ad Eusebium, pag. 165. Emendandus ergo Flauius uopiscus in loco a nobis supra relato ex uita Numeriani: ubi legendum Diocles nimium auarus, pro eo quod ibi legitur, Diocletiane.

Summa felicitate regnauit. uide que adnotamus infra, ad caput 17.



CAPUT X.


Scrutator rer. futur. Aurelius uictor: Namque imminentium scrutator, ubi fato intestinas clades, etc.

Quidam ministrorum. Et hic quoque locus aperte ostendit librum istum esse Lactantii. Similia enim omnino ipse habet in libro quarto Institutionum, cap. 27: Nam cum diis suis immolant, si assistat aliquis signatam frontem gerens, sacra nullo modo litant, nec responsa potest consultus reddere uates. Et hec sepe causa precipua iustitiam persequendi malis Regibus fuit. Cum enim quidam ministrorum nostrorum sacrificantibus Dominis assisterent, imposito frontibus signo deos illorum fugauerunt, ne possent in uisceribus hostiarum futura depingere. Quod cum intelligerent aruspices, instigantibus iisdem demonibus quibus prosecrant, conquerentes prophanos homines sacris interesse, egerunt principes suos in furorem ut expugnarent Dei templum. Quo loco, ut illud obiter admoneam, lapsus grauiter est Iosephus Iseus, putans heic agi de templo Iouis, Apollinis, uel cuiusuis alterius demonis  expurgato, cum tamen hic locus intelligendus sit de Ecclesia, siue de corpore Christianorum, ut recte ista explicat laudatus supra Cuperus. Nam eo tempore quo principes acti sunt in furorem ut expugnarent Dei templum, Diocletianus non erat apud Nicomediam, sed in Oriente, ut docet Lactantius: qui quod in libro quarto dixit de expugnato Dei templo explicat de perniciois et iniustis Diocletiani iussis, qui non eos tantum qui sacris ministrabant, sed uniuersos qui erant in palatio sacrificare iussit, et milites etiam cogi precepit ad nefanda sacrificia. Itaque prima illa militum persecutio incidit in annum 302. Neque certe furore, sed pietate potius opus est ad expurgandum templum: ad expugnandum uero templum siue corpus Christianorum, quod Deus, qui in templo Christianorum colebatur, sacra turbasset quibus Imperatores operam dabant, furor animum addidit. Melius Thomasius, qui uocem expugnarent heic retinuit, aliam reiecit: quoniam si legeremus  expurgarent, per Dei templum esset intelligendum Apollinis uel alterius huiusmodi, quod Lactantius non templum Dei, sed demonis profanum domicilium nominasset. Sed idem tamen huius loci sensum assecutus non est. Existimat enim heic per templum intelligi uiros illos Christianos, qui sacrificiis intererant, qui martyrio affecti sint ob querelas demonum et eorum sacerdotum, cum certum sit heic agi de Ecclesia in uniuersum. Errandi itaque occasio fuit uOX expurgarent, quam quedam edititiones habent pro expugnarent. Porro legendum esse expugnarent docent sex uetusti codices Bibliothece regie, totidem Colbertine, item alii duo uetusti codices Bononienses, quos et Thomasius et Iseus uiderunt; ut testatum fecit Latinus Latinius in ora sui Lactantii, quem mecum pro amicitia nostra communicauit clarissimus et eruditissimus conterraneus meus Antonius Faure, Doctor Theologus Parisiensis, et Prepositus Ecclesie Remensis. Quo etiam modo Petrus Ciaconius legendum esse monuit in margine Lactantii  sui, quem mihi utendum dedit idem uir clarissimus. Atque ita sane habent uetus illa editio Romana, ueneta, anni 1521, et Basileensis Xysti Betuleii.

Immortale signum. Lactantius, lib. Iu Institut. cap. 27: Quos signum immortale munierit tanquam inexpugnabilis murus. Alibi dixit celeste signum.

Tagis. Puto hec oratorio more dicta esse, quia Tages Thuscus fuit olim magnus aruspex et magister aruspicum. Arnobius, libro secundo aduersus Gentes: Antequam Thages Thuscus oras contingeret luminis, quisquam hominum sciebat, aut esse noscendum condiscendumque curabat, an fulminum casus aut extorum aliquid significaretur in uenis? Ubi uide obseruationes Gebharti Elmenhorstii. Hinc illud Ammiani Marcellini ex libro XuII, pag. 101: In Tageticis libris legitur ueiouis fulmine mox tangendos adeo hebetari, ut nec tonitrum, nec maiores aliquos possint audire  fragores. Sic hunc locum emendauit Henricus ualesius, cum antea legeretur Tagetis Thusci. In ueteri codice ms. bibliothece Colbertine scriptum est Tagetinicis.

Prepositi. Nomen id dignitatis militaris, et quidem post Tribunos, qui tamen preerant cohorti perinde ac Tribuni, ut obseruat Henricus ualesius ad Ammianum Marcellinum. Lactantius, cap. 46 istius historie: Scribuntur hec in libellis pluribus, et per Prepositos Tribunosque mittuntur. Ex eorum numero fuit Dorotheus ille cuius encomium enarrat Eusebius, lib. uIII Hist. eccles., cap. I, ut ex Actis martyrum Indis et Domne collegit idem ualesius.

Milites cogi. Recte itaque adnotat Eusebius in eodem capite primo libri octaui, orsam primum persecutionem fuisse ab iis qui militabant. Neque tum illa processit ulterius.

Bithyniam. In ueteri codice legitur Bethaniam, manifesto errore. Certum quippe est ea que deinceps narrantur, peracta esse apud Nicomediam Bithynie  metropolim.



CAPUT XI.

Mater eius. Galerii Maximiani, quam Romulam supra uocauit.

Deor. Montium cultrix. Commodianus, lib. I, cap. 21: Monteses deos dicitis. Sic enim legitur in uetustissimo codice ms. sancti Albini Andegauensis, ex quo instructiones Commodiani descripsit Iacobus Sirmondus, cum in utraque editione Rigaltii scriptum sit: Montes et deos dicitis. Male. Nam uel ipse titulus, qui Montesianis inscriptus est, admonebat retinendam esse lectionem ueteris exemplaris. Difficile est autem interpretari qui fuerint dii montenses. Nam uetus Inscriptio Romana, in qua istorum deorum mentio extat, eorum explicationem reddit difficiliorem. Habetur apud Gruterum, pag. 21:

ARAM. IOuI. FULGERATORIS. EX. PRECEPTO. DEORUM. MONTENSIUM uAL. CRESCENTIO. PATER. DEOR. OMNIUM.  ET. AUR. EXUPERANTIUS. SACERDOS. SILuANI. CUN. FRATRIBUS. ET SORORIBU. DEDICAuERUNT.

Porro alii fuere Monteses, qui commemorantur a Predestinato, lib. I, cap. 69. et in Constitutione Honorii Aug. edita in appendice codicis Theodosiani, titulo XII, quos sanctus Augustinus in epistola ad Quoduultdeum uocat Montenses, ut et multi alii, quos recenset uir clarissimus Carolus Dufresnius in uerbo Montenses. Hi fuere Donatiste, ut satis notum est uel ex libro secundo Optati Mileuitani.

Ieiuniis insistebant. Sic Maria, ancilla Tertulli principalis, ut in actis eius legitur: Natale itaque filii celebrante Tertullo, cum impuris idolis uanisque simulacris hostias immolaret, Maria incumbebat ieiuniis.

Inter se. Id est, inter Diocletianum Aug. et Maximianum Cesarem: quod sequentia docent.

Illos libenter mori. Sulpitius Seuerus, in libro secundo Hist. eccles., de hac ipsa persecutione loquens: Quippe certatim tum gloriosa in certamina ruebatur. Nihil uulgatius in actis martyrum, quam uoces  ille ultronee: Christianus sum, mori uolo, et cetera huiusmodi. Hinc sancta illa Christianorum inuidia erga defunctos, quod digni non fuissent eorum mortis esse participes, ut ualerii in Actis sancti Pontii martyris. Hinc etiam quorumdam calidus zelus ac pius, ut ita dixerim, furor sese ultro morti ac tormentis offerentium; aduersus quos exarsit Mensurius, episcopus Carthaginensis, ut testatur sanctus Augustinus in Breuiculo Collationum cum Donatistis, lib. III, cap. 13, ubi docet scriptam a Mensurio fuisse epistolam ad secundum episcopum Tigisitanum, in qua legebatur: Eos qui se offerrent persecutionibus non comprehensi, et ultro dicerent se habere scripturas quas non traderent, a quibus hoc nemo quesierat, displicuisse Mensurio, et ab eis honorandis eum prohibuisse Christianos. Quo etiam spectat canon LX Eliberitanus. Elegans autem est et cumprimis memorabilis locus Pontii Diaconi in uita sancti Cypriani, ubi loquens  de fuga eius cum ad martyrium quereretur ait: Fuit uero formido illa, sed iusta, formido que Dominum timeret offendere, formido que preceptis Dei mallet obsequi, quam sic coronari. Dicata enim in omnibus Deo mens, et fides diuinis admonitionibus mancipata, credidit se, nisi Domino latebram tunc iubenti paruisset, etiam ipsa passione peccare. Hinc denique quorumdam preces ad martyres, orantium ut martyrii consortes esse mererentur; ut Eulampie in Menologio Grecorum ad diem decimam Octobris in tomo secundo antique lectionis Henrici Canisii. Sufficiunt enim hec exempla ex multis ac prope innumeris que recitari facile possent.

Alior. culpe adscriberet. Eutropius, lib. IX: Diocletianus moratus callide fuit, sagax pretere, et admodum subtilis ingenio, et qui seueritatem suam aliena inuidia uellet explere. Eadem de illo narrat Suidas, ingenio fuisse dicens uario et callido, sed singulari prudentia et acumine uitia nature sepe celauisse, res omnes asperiores in alios conferendo.

 Proprio adu. Christianos odio. Lactantius, lib. u Institut. cap. 11, de hac ipsa persecutione loquens: Alii suo proprio aduersus iustos odio.

Tollendos esse. Acta passionis sancti Saluini episcopi et martyris: Pars maior populi clamabant, dicentes: Christiani tollantur, et uoluptas constat.

Timentes. Lactantius, ibidem: Alii pre nimia timiditate plus ausi sunt, quam iubebatur.

Gratificari uolentes. Idem, ibidem: Nonnulli ut placerent, et hoc officio uiam sibi ad altiora munirent.

Appollinem Milesium. Hanc historiam narrat Eusebius in libro secundo de uita Constantini, cap. 1, sed non explicat ad cuius Apollinis templum pertineat. Tradit Pausanias in Arcadicis Xerxem Darii filium Milesiis ademisse eneum Apollinem qui in Branchidis fuerat, quem multis post annis Seleucus iisdem remisit. Branchide porro locus erat in agro Milesio supra Panormum portum, celebris Apollinis oraculo, quem Iones et Aeoles olim consulere solebant,  ut ex libro primo Herodoti obseruat Henricus ualesius ad Ammianum Marcellinum, pag. 382. Lactantius, lib. uII Institut., cap. 13: Polytes quidam consuluit Apollinem Milesium. Macrobius, lib. I Saturnal., cap. 17: Meandrius scribit Milesios pro salute sua immolare.

Ut diu. relig. inimicus. Nimirum iustos uiros in terris degentes, id est, Christianos, obstare sibi quo minus uera prediceret, atque idcirco falsa ex tripode oracula reddi, ut docet Eusebius in libro secundo de uita Constantini. Que uerba transcripsit et sua fecit auctor Actorum sancti Georgii martyris apud Surium.



CAPUT XII.

Ad Sept. Kal. Mart. Recte. Hoc enim die signantur Terminalia in ueteri Kalendario Romano, quod editum est tempore Constantini, et ab Herwarto et Bucherio factum publici iuris. Sanctus Augustinus, lib. uII de Ciuitate Dei, cap. 7: Terminalia mense Februario celebrari dicunt, cum fit sacrum purgatorium  quod uocant februum. Dies igitur primus istius persecutionis, quod notandum est, fuit uII kalendas Martias, ipso Terminalium die; quod probatur etiam ex cap. 48, ut illic obseruabitur.

Agentib. cons. senib. amb. Id est, Diocletiano et Maximiano Herculio, quos anno Christi 303 Consules uIII et uII fuisse constat. Hec porro uerba certo indicant tempus istius persecutionis, de quo tanta contentione inter se digladiantur uiri docti. Nam Onuphrius, Baronius, Petauius, ne singulos commemorem, contendunt eam cepisse anno Christi trecentesimo secundo; Scaliger, ualesius et alii multi, anno sequenti; quorum opinionem esse ueram probat hic locus Lactantii. Nam preterea apparet ex cap. 17 ista contigisse paulo ante quam Diocletianus Romam pergeret. Atqui certum est eum Romam profectum esse anno decimo nono imperii sui exeunte, ibique triumphasse de Narseo Rege Persarum, ut recte notat Iosephus  Scaliger ad Chronicon Eusebii. Preterea Lactantius infra, cap. 48, historiam istius persecutionis colligens, cum dixisset edictum Constantini et Licinii pro Christianis, quo pax data est Ecclesie, propositum fuisse Nicomedie die iduum Iuniarum, Constantino et Licinio ter consulibus, ait ab euersa ecclesia Nicomediensi usque ad restitutam fuisse annos decem, menses plus minus quatuor. Atqui si a die septimo kalendas Martias anni 303  usque ad diem iduum Iuniarum anni 313 colligas, inuenies ab euersa ecclesia illa usque ad restitutam fluxisse annos decem, menses tres, dies nouemdecim. Denique persecutionem cepisse anno 303, hinc etiam probari potest quod Eusebius, lib. uII, cap. 16, ait eam post octauum annum aliquantisper remittere cepisse. Nam si tempora numeres a festis paschalibus anni 303, usque ad mensem Aprilem anni 311, quo Galerius Maximianus in extremis agens persecutionem quiescere iussit, facile reperies annos octo integros effluxisse ab initio persecutionis, et initium  noni fuisse. Itaque remittere cepit post annum octauum, ut obseruauit Eusebius. Quare argumenta que Petauius in lib. XI de doctrina temporum, cap. 32, adducit ex Sulpitio Seuero, ut probet persecutionem cepisse anno 302, infirma esse constat, cum eo fundamento nitantur, quod ea desierit anno 312, quam certum est nonnisi anno demum sequenti conquieuisse.

Simulacrum Dei queritur. Nimirum ut inter paganos, qui non putabant templa esse posse sine simulacris. Et tamen Plinius, lib. II, cap. 7, dixerat: Effigiem Dei formamque querere imbecillitatis humane reor. Simulacris itaque carebant ecclesie Christianorum, ut pluribus obseruat Desiderius Heraldus ad librum sextum Arnobii. uide etiam Casaubonum in Notis ad Alexandrum Seuerum Aelii Lampridii.

Scripture incenduntur. Narrat ista Eusebius, lib. uIII Hist. eccles., cap. 2, ac plures alii quos superuacaneum esset commemorare. Res enim est notissima.  Hinc natum contumeliosum traditoris uocabulum aduersus eos qui metu penarum libros diuinos tradiderant iudicibus imperialibus. Qua de re consulendi in primis Africani scriptores, precipue uero Donatista ille, qui descripsit Acta sanctorum martyrum Saturnini, Datiui et sociorum. Neque interim omittenda gesta purgationis Ceciliani episcopi Carthaginensis et Felicis episcopi Aptungitani.



CAPUT XIII.

Postridie. Id est, sexto kalendas Martias. Hoc igitur die propositum est Nicomedie edictum Diocletiani et Maximiani aduersum nostros, cepta iam persecutione. uerum Eusebius, lib. uIII, cap. 2, scribit propositum fuisse mense Martio, appetente die festo dominice passionis; et auctor Chronici Alexandrini propositum ait die 25 Martii, ipso die pasche. Ista uero sic conciliari posse mihi uidentur, ut primo quidem edictum illud propositum fuerit Nicomedie, uelut in ciuitate regia, 6 kalendas Martias, deinde missum ad ceteras imperii ciuitates, mense quidem Martio propositum  in eo loco ubi tum Eusebius habitabat, in Palestina mense Aprili, Alexandrie uel alibi ipso die Pasche.

Carerent omni honore. Ista sic expressit Ruffinus apud Eusebium lib. uIII, cap. 2: Si quis inter nostros alicuius honoris prerogatiua muniretur, sublata hac maneret infamis.

Libertatem non haberent. Hec apertius explicantur ab Eusebio, lib. uIII, cap. 2, secundum interpretationem Ruffini. Reliqui enim interpretes sensum legis non satis feliciter assecuti sunt. Sic ergo habet Ruffinus: Si quis seruorum permansisset Christianus, libertatem consequi non posset. Primum enim pene constitute sunt aduersus honoratos, tum aduersus plebem, postremo aduersus seruos; quibus adempta omnis spes libertatis, si permansissent in professione religionis Christiane. Ut constet falli uirum alioqui eruditissimum Henricum ualesium, qui in Notis ad  Eusebium, p. 164, ait hanc Ruffini interpretationem ferri non posse. Longius etiam aberrauit Nicephorus Callistus, qui lib. uII, cap. 3, ita intellexit hunc locum edicti, ut putauerit seruis libertatem datam esse, qui Christianismum abiurarent. Attamen uir clarissimus Gisbertus Cuperus putat Lactantium heic non respicere ad seruorum libertatem, et ualesii sententiam ita probat, ut de ea ne dubitandum quidem existimet. uerum cum Ruffinus fuerit utriusque lingue peritus, tum proximus temporum quibus ista fuerant constituta, ualde probabile est illum scisse et uim uerborum Eusebii, et quonam modo res gesta fuisset in ea persecutione Diocletiani. Preterea melior fuisset conditio seruorum quam honoratorum, si nulle aduersus eos pene fuissent constitute. uerisimilior uideretur opinio clarissimi Dodwelli locum istum interpretantis de libertis. Sed ne ego eam amplectar obstat semper auctoritas eiusdem Ruffini.

Quod edictum quidam. Ex silentio Lactantii, qui tum Nicomedie erat, satis datur intelligi ignotum  fuisse nomen istius hominis, quia haud dubie de plebe erat. Nam si fuisset uir illustris et secularium honorum prerogatiua conspicuus, ut eum describit Eusebius, qui ita uel fando audiuerat, uel ex traditione maiorum acceperat, eius nomen neque ignorasset Lactantius, neque tacuisset, et ad Eusebium quoque peruenisset. Intererat quippe rei publice christiane, ut nomen illius uiri cunctis Ecclesiis innotesceret, qui magnum illud facinus fuerat ausus. Quare suspecta mihi ualde sunt que in uetustis quibusdam martyrologiis leguntur ad diem septimam mensis Septembris, ubi descriptis Ruffini uerbis Eusebium interpretantis, hec facta dicuntur a quodam beato Ioanne. Nam cum ex Lactantio et Eusebio certo colligatur uirum hunc statim productum statim morti traditum fuisse, adeoque expirasse exeunte Februario, quomodo fieri potest ut natalis eius dies incidat in mensem Septembrem, tam procul ab initio persecutionis? Ac sane licet illorum martyrologiorum auctoritas  apud me uacillet, assentiri tamen non possum clarissimo uiro Godefrido Henschenio, qui tomo tertio Februarii, p. 107, contendit hanc historiam intelligi debere de sancto Georgio martyre, quem passum ait Nicomedie anno Christi 303, die 23 mensis Aprilis, instante dominice et salutifere passionis solemnitate. Preterquam quod enim certum est persecutionem cepisse exeunte Februario, et cum qui edictum diripuit ac conscidit eodem mense extinctum fuisse, duobus uidelicet mensibus ante diem uigesimam tertiam mensis Aprilis, Acta illa sancti Georgii, que Henschenius edidit, non id dicunt, et tot fabulis ac portentosis narrationibus plena sunt, ut plane constet nichil boni sanique ex illis posse colligi. Una Alexandre Imperatricis historia, que cum Christiana esset, capite damnata dicitur a Diocletiano ipso proferente sententiam, historia est que omnia petarum figmenta superat, cum certum sit, ut dicemus paulo post, nullam aliam Diocletianum toto principatus sui tempore coniugem habuisse, quam Priscam. Preterea,  cum ipse Henschenius scribat pascha incidisse anno 303, in diem 18 Aprilis, et dominicam passionem in diem decimam sextam, planum est hanc historiam non posse intelligi de sancto Georgio, qui, si passus fuit anno quo pascha incidit in diem 18 Aprilis, ut uult Henschenius, certe passus non est imminente solennitate Paschali, sed post transactos dies festos. Atqui hoc erat ualidius Henschenii argumentum sumptum ex prefatione libri Eusebiani de martyribus Palestine, ubi scriptum est edicta de destruendis ecclesiis et comburendis sacris codicibus proposita fuisse in Palestina mense Aprili, cum salutaris passionis dies immineret. Quod ut uerum esse potest ratione Palestine, falsum est ratione Nicomedie, ubi certum est edictum fuisse propositum 11 kalendas Martias, prostridie Terminalium.

Etsi non recte. Ruffinus apud Eusebium, lib. uIII, cap. 5: Calore nimio fidei ignitus, tamquam reprehenderet  imprudentem et intempestiuum illius ardorem pro fide Christi.

uictorias Gothor. et Sarmat. Quia imperatores se in titulo edicti uocabant Gothicos et Sarmaticos, ut in ueteri Inscriptione, quam refert Cuspinianus in libro de Cesaribus, pag. 135. In titulo autem edicti posita fuerunt non solum nomina Diocletiani et Maximiani imperatorum, sed etiam Constantii et Galerii Maximiani Cesarum, ut facile colligi potest ex historia passionis sanctorum martyrum Saturnini, Datiui, Felicis et sociorum, et ex martyrio sanctarum Agapes, Chionie et Irenes.

Legitime coctus. Modus coquendi Christianos uiuos explicatur infra, cap. 21. Legitime autem coctum dixit, quia coctus erat secundum leges quas Augusti tulerant; sicut lib. u Institut., cap. 11, legitima sacra uocat ea, que secundum ueterem morem fiebant, quia mos uim legis obtinet. Eadem ratione dixit, lib. uI, cap. 9, iniurias hostibus legitime inferri, scilicet postquam, seruato belli iure, bellum per legatos denuntiatum  et indictum est. Fallitur enim heic uehementer Iosephus Iseus, qui uocem legitime ironice positam putat hoc loco esse, quia uidelicet non intellexit ueram eius significationem.

Cum admirabili patientia. uerba sunt Ruffini interpretantis et explicantis Eusebium. Continuo omni in eum crudelitatis genere deseuientes, ne hoc quidem solum efficere quiuerunt, ut eum mestum aliquis uideret in penis, sed leto atque hilari uultu, cum iam uiscera in suppliciis defecissent, spiritus tamen letabatur in uultu. Ex quo tortores sui grauius cruciabantur, quod omnia suppliciorum genera consumebant in eum quem ne tristem quidem ex his reddere poterant.



CAPUT XIu.

Subiecit incendium. Eusebius, lib. uIII, cap. 6, agens de hoc incendio, nescire se fatetur quo casu excitatum fuerit. Alii palatium fulmine ictum conflagrasse  scribunt, ut Constantinus in oratione ad sanctorum cetum, cap. 25.

Omnes suos prot. prec. In ueteri codice legitur: omnes suos protinus cepit. Nos emendauimus.

Data potestate. Lactantius, lib. u Institut., cap. 11, de hac ipsa persecutione agens: Accepta enim potestate, pro suis moribus quisque seuiit. Alii pre nimia timiditate plus ausi sunt quam iubebatur. Alii proprio aduersus iustos odio, quidam naturali mentis feritate, nonnulli ut placerent, et hoc officio uiam sibi ad altiora munirent. Aliqui ad occidendum precipites extiterunt, sicut unus in Phrygia, qui uniuersum populum cum ipso pariter conuenticulo concremauit.

Torquebant. Sic scriptum est in ueteri libro: sed supra ultimam lineam, ut fere fit, appositum est signum quod ostenderet legendum esse torquebantur, manifesto sane errore. Atque hunc esse fontem plurimorum erratorum que in uetustis auctoribus occurrunt, nos sepe deprehendimus in codicibus manuscriptis. Librarii enim primo describebant libros,  qui deinde tradebantur emendatoribus. Isti uero frequenter bonam lectionem uertebant in malam per speciem emendationis.

Erant certantes. Lactantius in loco paulo ante laudato: Itaque in excogitandis penarum generibus nichil aliud quam uictoriam excogitant.

Familiam Cesaris. Id est, Galerii. Hanc itaque placuit excipere, tanquam abominabile esset ullum scelus aduersus Diocletianum suspicari de familia Cesaris, et ne auctores incendii, qui ex domo eius prodierant, detegerentur, si locus inquisitioni datus fuisset.

Profectione parata. Bellum ea tempestate nullum, quod sciam. Sed ita contumaciter et superbe egit homo uesani ac ferocis animi, ut hoc agendi modo Diocletianum uehementius impelleret ad excidium christiane religionis, quem uidebat molliter hactenus tanto operi incumbere.



CAPUT Xu.


Filiam ualeriam. Nuptam Galerio Maximiano Cesari, que miseram uitam traduxit post mortem mariti, et miserabili morte cum matre periit, sub imperio Licinii, ut docet Lactantius in fine huius operis. Ex qua narratione pessumdatur omnino coniectura illustrissimi cardinalis Baronii, qui ad annum 294 scribit filiam Diocletiani, que coniugio iuncta fuit Galerio Maximiano, haud diu post nuptias fuisse superstitem, cum nulla eius memoria extet in antiquioribus monumentis, sed nec ex ea proles aliqua legatur esse suscepta. Addit deinde patrem, ut filie defuncte memoriam consecraret eternitati, Pannonie partem eius nomine institui atque cognominari uoluisse; citatque in eam rem librum XIX Ammiani Marcellini. uerum id non dicit Marcellinus, sed tantum eam Pannonie partem ad honorem ualerie Diocletiani filie et institutam, et ita cognominatam. Referam autem ipsa eius uerba: ualeriam uenit, partem  quondam Pannonie, sed ad honorem ualerie Diocletiani filie et institutam, et ita cognominatam. Porro nec institutam a Diocletiano, nec cognominatam, sed a Galerio Maximiano docet Aurelius uictor in libro de Cesaribus: Prouinciam uxoris nomine ualeriam appellauit. His ita constitutis, tanquam certa essent, addit Baronius Diocletianum, cum ualerie morte resoluta esset affinitas que inter cum et Galerium contracta erat, quam in sua cognatione haberet gradu propinquiorem uirginem, eam illi federe nuptiarum coniungere festinasse: Susannam nimirum filiam Gabinii germani Caii pape, qui ambo Diocletiano sanguine coniuncti erant, utpote nati ex fratre eiusdem Diocletiani, ut patet ex Actis eiusdem sancte Susanne. uerum tota hec Historia ruit, ruente fundamento super quo posita fuerat, id est, morte ualerie, quam diu superuixisse Galerio constat. Adeo autem periculosi sunt magnorum uirorum errores, ut hic Baronii lapsus plerosque uiros doctos secum  traxerit, Odoricum Raynaldum, Ioannem Bollandum et alios.

Coniugem Priscam. Que postea, uiuo adhuc marito, in exilium cum filia ualeria proiecta est a Maximino, et demum iussu Licinii capite plexa, ut docebit Lactantius in fine huius operis. Sed hic se offert ingens difficultas. Nam in uetustis Actis sancte Susanne uirginis, que martyrium Rome consummasse scribitur sub imperio Diocletiani, mentio est Serene Auguste uxoris eiusdem principis, que occulte Christiana erat, ubi dies natalis eius consignatus est ad diem 17 kalendas septembres. Grauis sane difficultas, si de Actorum illorum ueritate et auctoritate constaret. Sed cum illa multa eaque magna suppositionis indicia habeant, tum ex hoc sane capite falsa esse probantur, quod Serenam uxorem Diocletiani fuisse uolunt. Quippe ostensurus sum Diocletiano nullam aliam toto principatus sui tempore uxorem fuisse, quam Priscam. Etenim si ea mater ualarie fuit, ut sane fuit, necesse est eam Diocletiano nupsisse antequam  is fieret imperator, id est, ante annum Christi 284, cum ualeria Galerio Maximiano iuncta matrimonio sit anno 293, etatis sue ut minimum duodecimo. uixisse autem tum Priscam matrem eius hinc certo colligitur, quod diu postea superstes fuit, et anno tantum 313 extincta est post uictoriam, quam Licinius reportauit de Maximino. Hec monumenta non senserat illustrissimus Annalium ecclesiasticorum conditor, Cardinalis Baronius: et tamen suspicabatur futuros, qui eam de Serena Augusta Historiam in dubium reuocarent, quod nulla penitus de ea mentio alibi habeatur, neque apud scriptores ethnicos, neque in antiquis inscriptionibus; ac tanquam ei difficillime questioni finem imposuisset, interrogat litteratulos, si his displiceat nomen Serene Auguste, ut dicant quonam alio nomine Diocletiani coniux Augusta ab antiquioribus dicta inueniatur, et cum non inuenerint, non faciant de nomine controuersiam. Satisfactum est igitur cumulatissime interrogationi  eius. Reiecta itaque supposititia illa Diocletiani uxore, uideamus an Eleutheria, quam uir clarissimus, Hadrianus ualesius in defensione disceptationis sue de Basilicis uxorem Diocletiani fuisse collegit ex uita uigilii pape, que extat in gestis pontificalibus, que uulgo tribuuntur Anastasio Bibliothecario, uere Diocletiani uxor fuerit. uenerat uigilius Constantinopolim ex precepto Iustiniani et Theodore; et, cum ad ea cogeretur que facere nolebat, ait: Ut uideo, non me fecerunt uenire ad se Iustinianus et Theodora piissimi principes, sed hodie scio quod Diocletianum et Eleutheriam inueni. Ex hoc itaque loco collegit uir ille clarissimus Eleutheriam Diocletiani uxorem fuisse, quod certum sit illic comparationem institui inter Iustinianum et Diocletianum, et inter Theodoram Iustiniani coniugem et Eleutheriam, propterea Diocletiani uxorem. uerum ex argumentis que aduersus Serenam allata sunt efficitur etiam Eleutheriam, siue Lutheriam, ut est in uetustissimo codice manuscripto 417 bibliothece Colbertine, aut Leutherem,  quomodo scriptum legitur in codice 733 bibliothece regie, non fuisse uxorem Diocletiani, cum certum sit, ut antea dixi, nullam aliam eum uxorem habuisse quam Priscam, toto principatus sui tempore. Errauit ergo uigilius in Historia, aut corruptus in hoc loco est Gestorum pontificalium liber. Sane in codice 736 eiusdem bibliothece Colbertine ita habetur: Sed hodie scio quod Diocletianum et Decium, uel Leutherium inueni. Iam ergo femina illa in uirum mutata est. Porro ex his que hactenus dicta sunt de Serena et Eleutheria facile colligere quiuis potest que fides adhibenda sit Historie sancti Georgii Martyris, in qua scriptum est Alexandram imperatricem, Diocletiani coniugem, uiso quodam insigni miraculo in persona Martyris perpetrato, ueritatem agnouisse, id est, Christi fidem esse amplexam. Hec nimirum est Alexandra, Diocletiani coniux, mater coniugis Maximiani, ut refertur in uita eiusdem Georgii, cuius fragmentum in tomo tertio Aprilis, pag. 103, edidit  Godefridus Enschenius. Eamdem defunctam ab inferis oratione sola eiusdem Georgii reuocatam tradit Nicephorus Callistus, lib. uII, cap. 15.

Pollui cegit. Ex hoc loco uir doctissimus Henricus Dodwellus collegit in dissertationibus Cyprianicis Diocletiani uxorem Priscam et filiam eius ualeriam fuisse christianas; eamque sententiam confirmat auctoritate Eusebii, qui lib. uIII, cap. 1 Hist. Eccles., commemorans ea que persecutionem Diocletiani antecesserunt, ait uxores imperatorum palam ac publice fuisse christianas, et ea que religionis sue erant, tam uerbis quam factis libere exequendi coram imperatoribus potestatem ab ipsis habuisse. Nam quamuis imperatores non nominet, qui hanc facultatem dederunt uxoribus suis, hec tamen Lactantii uerba innuere uidentur intelligi debere de Diocletiano et Galerio. Atenim si ille uere christiane fuerunt, quomodo existimari potest sacrificio fuisse pollutas, etiam coactas? Quis enim credat feminas principes in edito loco constitutas non fuisse  ausas refragari, cum pueri et muliercule, ut in libro quinto Diuinarum Institutionum, cap. 13, ait Lactantius, tormentis non cederent; Eunuchi uero necari maluerint, quam negare fidem Christi, quam impio sacrificio pollui? Preterea ubicumque de Prisca et ualeria agitur in hoc libro, nullum illic uestigium religionis earum; cuius tamen mentionem fecisset Lactantius, saltem cap. 2, ubi describens earum exitum, ait illis pudicitiam et conditionem exitio fuisse.

Eunuchi necati. Et inter hos Petrus, cuius martyrium describit Eusebius, lib. uIII, cap. 6. Item Indes, ut produnt Acta martyrii eius.

Ad exustionem rapti. Confirmat ista Eusebius ibidem, scribens imperiali iussu quotquot Nicomedie erant Dei cultores aceruatim cum suis familiis, alios gladio, alios flammis consumptos periisse.

Mari mergebantur. Eusebius ibidem: Alios quoque  innumerabiles uinctos et scaphis impositos carnifices in profundum mare proiecere. Idem in libro de Martyribus Palestine, cap. 6, narrans martyrium Agapii, ait illum appensis ad pedes eius lapidibus medio mari submersum esse.

Homo non adeo clemens. Herculium Maximianum fuisse hominem asperum, crudelem ac inhumanum tradunt uetusti Scriptores. Eutropius, lib. IX: Herculius autem propalam ferus et inciuilis ingenii, asperitatem suam etiam uultus horrore significans. Item lib. X: uir ad omnem asperitatem seuitiamque procliuus, infidus, incommodus, ciuilitatis penitus expers. Etiam Diocletianus, qui summum imperium cum eo communicauerat, eius asperitatem reprehendere solitus erat, ut docet Flauius uopiscus in D. Aureliano. uide etiam Iulianum imperatorem in libro de Cesaribus.

Parietes dirui passus est. Contra Eusebius, lib. uIII, cap. 13, aperte scribit Constantium neque ecclesiarum edes, siue conuenticula, ut hic dicit Lactantius,  itemque Ruffinus in uersione huius loci Eusebiani, subuertisse, nec quicquam aduersus nostros esse molitum.

uerum Dei templum. Id est, hominem christianum. Lactantius, lib. u Instit., cap. 8: Cuius templum est, non lapides, aut lutum, sed homo ipse, qui figuram Dei gestat; quod templum non auro et gemmarum donis corruptibilibus, sed eternis uirtutum muneribus ornatur. Idem, lib. uI, cap. 25: Non templa illi congestis in altitudinem saxis extruenda sunt: in suo cuique consecrandus est pectore. Et infra: Secum denique habeat Deum semper in corde suo consecratum, quoniam ipse est Dei templum. Idem, lib. II, cap. 2, lib. uI, cap. 10, ait hominem esse Dei simulacrum.



CAPUT XuI.

Preter Gallias. Libellus precum Constantino M. oblatus a Donatistis apud Optatum Mileuitanum, lib. I: Rogamus te, o Constantine optime imperator, quoniam  de genere iusto es, cuius pater inter ceteros imperatores persecutionem non exercuit, et ab hoc facinore immunis est Gallia, petimus ut e Gallia nobis iudices dari precipiat pietas tua. Gallie ergo fuerunt immunes ab hac persecutione, quod illic imperaret Constantius benignissimus imperator, et qui, ut Eusebius tradit, persecutionis aduersum nos concitate expers omnino fuit, et cultores Dei sub ipsius imperio degentes ab omni noxa et iniuria immunes seruauit, ac neque Ecclesiarum edificia subuertit, nec noui quicquam aduersus nos statuit. Quin et Eutropius in initio libri decimi dicere uidetur Gallicum sanguinem non fuisse fusum in hac persecutione. Loquens enim de Constantio, ita ait: Hic non modo amabilis, sed etiam uenerabilis Gallis fuit, precipue quod Diocletiani suspectam prudentiam, et Maximiani sanguinariam temeritatem imperio eius euaserant. Sed aduersus hec reclamant historie nonnullarum Gallie ciuitatum ac prouinciarum, que suos martyres hac persecutione ad Deum translatos predicant, ita  ut uix ulla ciuitas fuerit intra Gallias, que tum non dicatur maduisse sanguine Christianorum. Ista sic conciliari possunt, initio quidem Gallias a persecutione non fuisse prorsus immunes, occupato uidelicet Constantio contra barbaros  ac pro consuetudine, et solito Gentilium furore multos christianos in Galliis cesos fuisse. Confirmat hec Eusebius in fine libri de martyribus Palestine: Nam que ulterius site sunt regiones, inquit, Italia uidelicet tota, et Sicilia, Gallia quoque, et quecunque ad occasum solis porriguntur, Hispania, Mauritania et Africa, cum uix duobus primis persecutionis annis integris furorem belli experte essent, diuini numinis presentissimum auxilium et pacem breui sunt consecute. Hunc tamen locum ita intelligi uult doctissimus Dodwellus in Dissertationibus Cyprianicis, ut annum  illum Occidentalis imperii tractum Eusebius precipuis Prouinciis nominatis designaret, nec ultra secundum persecutionis annum ipsum in toto illo tractu durasse indicaret, ac tamen interim Gallias ab ea immunes fuisse. Ac sane eius argumentatio multam ueri speciem habet, et in hanc ego sententiam facile transirem, nisi constaret Eusebium nominatim Gallias exprimere uoluisse.

Tres bestie. Id est, Diocletianus, Maximianus Herculius et Galerius Maximianus. Perstat itaque Lactantius in sententia, et Constantium Galliis imperantem non ponit in numero persecutorum.

Flaccinum prefectum. Bithynie, in qua presidatum gessit Hierocles, antequam prefecturam Aegypti, qua eum ornatum fuisse in annotationibus ad Eusebium, pag. 177, docet Henricus ualesius, administraret. Crudelem autem fuisse Flaccinum hinc colligitur, quod eum Lactantius uocat non pusillum homicidam. Eadem tempestate uixit Flauianus prefectus Aegypti, cuius mentio extat in Menologio  Grecorum ad diem octauam Iulii, quod editum est ab Henrico Canisio in tomo secundo lectionis antique.

Hieroclem. Hic locus confirmat coniecturam illustrissimi cardinalis Baronii, qui sequentia Lactantii uerba, que nos descripturi sumus ex libro quinto Diuinarum Institutionum, existimauerat esse intelligenda de Hierocle. Fuit autem Hierocles preses Bithynie, uti iam dictum est, et multam carnificinam de Christianis exercuit.

Auctor et consiliarius. Lactantius, lib. u Instit., cap. 2: Alius eamdem materiam mordacius scripsit, qui erat tum e numero iudicum, et qui auctor in primis faciende persecutionis fuit.

Priscillianum. Bithynie presidem, ut legitur in Menologio Grecorum ad diem 12 mensis Iunii: Eodem die sancte martyris Antonine. Apud Niceam Bithynie, Diocletiano et Maximiano imperatoribus, Priscilliano preside, Antonina in christine fidei confessione constanter perseuerans, demum gladio percussa,  martyrio coronata est. Eadem habentur in Martyrologio Romano.

Aduersarium uicisti. Cyprianus, epist. 7 ad Rogatianum et ceteros confessores: Quantum dolemus ex illis quos tempestas inimica prostrauit, tantum letamur ex uobis, quos diabolus superare non potuit. Hortamur tamen per communem fidem, per pectoris nostri ueram circa uos et simplicem caritatem, ut qui aduersarium prima hac congressione uicistis, gloriam uestram forti et perseueranti uirtute teneatis.

Zabulum. Id est, diabolum. Sic apud Commodianum, lib. II, cap. 17: Cuncta de Zabuli pompa; et cap. 18: Aut tota Zabuli pompa; et lib. I, cap. 35: Zabolicam legem omnes omnino uitate. Rursum lib. II, cap. 31: Germine Zabolico ut faciatis turbe pronate. Referimus autem hec loca iuxta fidem ueteris codicis. Nam editio diuersa est. Nihil uulgatius quam Zabuli uox in antiquis libris. Eadem ratione scribebant Zaritorum pro Diaritorum, ut in collatione prima Carthaginensi, cap. 139. Quod cum non animaduerteret  Papirius Massonus, heic pro Hipponensium Zaritorum, que est uera lectio, scripsit Hyppensis Zaritorensis: quam lectionem retinuit etiam Petrus Pitheus in sua editione collationis Carthaginensis. Quare in ueteri Notitia Africe, quam Sirmondus edidit, et post eum Chiffletius, pro eo quod illic legitur, Marianus Hippzaritensis, scribendum est Marianus Hipponensium Zaritorum, id est, Diaritorum, siue Diarrhytorum, ut apud Plinium, lib. u Hist. naturalis, cap. 4. Sic etiam, apud Commodianum, Zacones pro Diaconibus. Numiziam quoque pro Numidia legi in ueteri codice ms. bibliothece Colbertine.

Triumphasti. Lactantius, lib. Iu Institut. cap. 26: Postremo etiam mortem suscipere non recusauit, ut homo illo duce subactam et catenatam mortem cum suis terroribus triumpharet.

Iucundum spectaculum. Cyprianus, epist. 9: O quale illud fuit spectaculum Domino, quam sublime, quam  magnum, quam Dei oculis sacramento ac deuotione militis eius acceptum!

Elephantos. Nam et elephantos ad currum iunxerunt Antiqui, ut patet ex Lampridio in uita Antonini Heliogabali, et ex aliis locis. Auctor est Flauius uopiscus, in triumpho quem D. Aurelianus egit de Zenobia et Tetrico, elephantos uiginti precessisse. Ioannes abbas Biclarensis ad annum 9 Iustini Imperatoris adnotat Iustinianum Ducem Romane militie 24 elephantos Constantinopolim direxisse pro triumpho, qui de Persis deuictis agendus erat. uide Sirmondum, in notis ad panegyricum Anthemii, apud Sidonium, et Bulengerum in libro de Triumphis, cap. 21.

Dominatores dominantur. Passiua significatione, ut apud Ciceronem, in libro primo Officiorum: O domus antiqua, heu quam dispare dominare domino! uirgilius in secundo Aeneidos: multos dominata per annos.

Desiit prouocare. Emissus est Donatus e carcere extremis Galerii Maximiani temporibus, ut legitur infra, cap. 35.



CAPUT XuII.


Felicitas ab eo recess. Nimirum a Diocletiano, quem per totos uiginti annos imperii fuisse felicem produnt antiqui historiarum scriptores. Neque opus est referre testimonia singulorum. Sufficiet unicus auctor panegyrici Maximiano et Constantino dicti in nuptiis Fauste. Sic ergo ille: Sed pro fecto exegit hoc ipsa uarietas et natura fortune, cui nichil mutare licuerat dum uos imperium teneretis, ut illa uiginti annorum continua felicitas interuallo aliquo distingueretur.

Perrexit Romam. Diocletianus, duabus de causis, ut uicennalia celebraret, et triumphum ageret de Narseo rege Persarum ante aliquot annos uicto. Hoc enim anno actus est triumphus, non autem anno decimo octauo imperii, ut putauit Henricus ualesius, qui propterea cum triumpho coniunxit uilitatem annone, quam imperatores iussisse docent Fasti Idatiani, tamquam id ab eis post triumphum constitutum  esset in gratiam populi Romani. Recte igitur Scaliger in animaduersionibus ad Chronicon Eusebii adnotat, triumphum a Diocletiano et Maximiano actum anno uicesimo imperii, aliquot mensibus antequam purpuram deponerent. Sed postremum illud falsum. Nam retinuerunt adhuc imperium fere per sesquiannum, ut postea uidebimus. Porro triumphum actum esse tempore uicennalium, quod nobis incumbit probandum, patet ex capite decimo Lactantii, ubi, post narratam uictoriam de Persis, ait Diocletianum in Orientem profectum, et annum illic egisse qui persecutionem antecessit, deinde hyematum uenisse in Bithyniam, ac tum quidem captum consilium destruendarum ecclesiarum, et mense Februario sequenti ceptam persecutionem. Igitur certum est Diocletianum non fuisse Rome anno 18 imperii sui, quo eum triumphasse contendit ualesius secutus Eusebium, quem propterea reprehendit Iosephus Scaliger. Sane, quod negari non potest, in uulgatis Chronici Eusebiani editionibus, et in plerisque  antiquis exemplaribus, triumphus ille notatur in anno 18 Diocletiani. uerum in uetustissimo et optimo codice Colbertino, et in aliis antiquis quos Pontacus uidit, ponitur in anno 19, sed prepostero ordine, cum antecedat historiam persecutionis. Que fuit occasio errandi clarissimo ualesio. Probabile autem est dilatum tamdiu a Diocletiano triumphum de Persis, ut eum coniungeret cum festis uicennalium, et ea sic faceret clariora atque celebriora. Nunc referenda sunt Eusebii uerba: Diocletianus et Maximianus Augusti insigni pompa Rome triumpharunt, antecedentibus currum eorum Narsei coniuge, sororibus, liberis, et omni preda qua Parthos spoliauerant. Eadem habet Eutropius in fine libri noni, ubi ait, Diocletianum et Herculium deposuisse purpuram post triumphum inclytum quem Rome ex numerosis gentibus egerant, pompa ferculorum illustri, qua Narsei coniuges, sororesque et liberi ante currum ducti sunt.  Sed emendandus heic est Eutropius, ubi de coniugibus Narsei ante currum ductis loquitur. Quippe Sextus Rufus in duobus locis, et Eusebius in Chronico, qui accepisse uidetur ex Eutropio, de una tantum Narsei uxore loquuntur. Igitur Diocletianus in Oriente fuit anno 302, eoque exeunte uenit Nicomediam; ineunte anno 303, cepta persecutione, Romam postea profectus est, ut triumphum ageret et uicennalia celebraret.

uicennalium diem. Hec agenda erant ineunte anno uigesimo imperii; et non uno solum die agebantur, sed continuatis diebus, ut patet etiam ex his, que de Romano martyre narrat Eusebius in libro de martyribus Palestine. Ad ista Diocletiani quod attinet, certum est ea Rome celebrata fuisse per mensem integrum, cum Lactantius dicat illum iis solemnibus celebratis, impatientem et egrum animi prorupisse ex urbe, et tredecim dies tolerare non potuisse, ut Rome potius quam Rauenne procederet consul. Porro Diocletianum eo ipso anno uicennalia celebrasse, quo cepta est persecutio aduersus Christianos,  uel hic locus euincit, celebrata autem fuerunt eo anno, quo ipse consulatum octauum agebat. Nam prorupit ex urbe paucis diebus ante kalendas Ianuarias, quibus nonus consulatus illi deferebatur.

Kalendas decembr. Quoniam imperium Diocletiani fundus est istius historie, res postulare uidetur ut eius initia breui sermone constituamus, ut finis tandem imponatur dissidiis que ex ea occasione emerserunt inter uiros doctos. Ac de anno sane quo is ad remp. administrandam accessit, non arbitror ambigi nunc posse, cum eum fuisse annum Christi 284 luculenter probauerit in libro XI de Doctrina temporum, cap. 30, uir istarum et multarum aliarum rerum peritissimus Dionysius Petauius. Denique, si persecutio aduersus Ecclesiam commota est anno Christi 303, ut certum faciunt plurima loca istius Lactantiane lucubrationis, que nos supra retulimus, commota autem sit anno imperii Diocletiani 19, ut omnes consentiunt, negari non potest principatum eius incipere  ab anno 284 exeunte. Maior itaque difficultas est in constituendo die quo factus est imperator. Ante Petauium persuasum erat hominibus eruditis illum Palilibus ipsis, id est 11 kalendas maias, a militibus imperatorem esse salutatum; quam sententiam, ut falsam, merito refellit idem uir eruditissimus et addit: Resipiscant itaque deinceps Chronologi omnes, et hanc de primo Diocletianei imperii die tam leui imo nullo argumento subnixam, dediscant, ac meliore commutent. Gratie uero Alexandrino illi Chronico debentur, cuius auctor ex actis publicis diem nobis designat, quo primum Chalcedone Diocletianus imperator est appellatus, nimirum 15 kal. octobres. Si Petauius nunc uiueret, certus sum eum, ut erat ueri amantissimus, gloriam constitute illius diei, quam falso tribuit auctori Chronici Alexandrini, redditurum Lactantio, et 15 kal. octobres mutaturum in 12 kal. decembres, quem diem Lactantius docet fuisse natalem imperii Diocletiani, quo uicennalia Rome celebraturus erat. Atque eo modo soluitur difficultas, quam ualesius in annotationibus  ad Eusebium, pag. 175, indicauit, nimirum ex eo quod Eusebius dicit Romanum die 17 nouembris martyrium consummasse, cum Diocletiani uicennalia agerentur, cum, si illud uerum est, sequi uideatur primum diem imperii Diocletiani incidere in mensem nouembrem, non autem in septembrem, ut tradit auctor Chronici Alexandrini. Incidit itaque in mensem nouembrem, sed posterius die decima septima eiusdem mensis. Sed aduersus hec uir clarissimus Antonius Pagius opponit 12 kal. decembrium diem a Lactantio tributum uicennalibus Diocletiani non esse natalem eius, sed Maximiani Herculii: quod ex eo quoque probat, quod in libro tertio codicis Iustinianei descripta sit lex Diocletiani data idibus octobris, Carino II et Numeriano consulibus, id est, eo anno quo nos quoque scripsimus illum fuisse factum imperatorem, adeoque certum sit eum ad principale fastigium fuisse euectum diu ante 12 kal. decembris.  Sane fateor istud esse magni momenti, si constaret certam esse lectionem. uerum, cum in codice Iustinianeo unica tantum istiusmodi lex reperiatur, que propterea auctoritatem ab aliis eiusdem temporis mutuari non potest, et in quatuor uetustis codicibus bibliothece regie, septem Colbertine, tum etiam in tribus qui fuere Petri Pithei, uiri clarissimi, adscriptum non sit tempus quo data est, in uno autem regio, in uno Colbertino, et in tribus Pitheanis dicatur esse Diocletiani et Maximiani Augustorum et Cesarum, patet nichil hinc boni firmique accipi posse ad constituenda initia imperii Diocletianei; adeoque etiam post illam Pagii obseruationem nobis liberum est existimare ueram esse quam ex Lactantio concepimus opinionem de die quo idem Augustus ad imperium primo peruenit; presertim cum Fasti Idatiani doceant Maximianum imperatorem fuisse leuatum kalendis aprilis, non uero 12 kal. decembris.

Libert. p. r. ferre n. poterat. Immoderatam uidelicet, eo acriorem, quod intermissa erat. Magnam enimuero  oportuit fuisse populi Romani petulantiam et loquendi libertatem, que Diocletianum, satis bonum alioqui Principem, si persecutionem aduersus nostros motam excipias, cegerunt urbem relinquere sic precipitanter. Eadem licentia Constantinum etiam mouit, ut Romam relinqueret et sedem imperii alio transferret, ut in libro secundo historiarum suarum narrat Zozimus. Quamquam alia causa transferendi imperii habetur in donatione Constantini.

Prorupit ex urbe. Tertio decimo kalendas Ianuarii, post terminata uicennalia. Nam uicennalium festa durauerunt per mensem integrum, ut iam diximus.

Nonus consulatus. Hec etiam euincunt persecutionem excitatam esse anno Christi 303, cum nonum consulatum Diocletiano destinatum fuisse dicat ad kalendas Ianuarias, que proxime post commotam persecutionem fuerunt. Nonus enim consulatus Diocletiani incidit in annum Christi 304.

Deferebatur. A senatu nimirum. Sed ista explicanda  sunt. Nam certum est nominationem consulum fuisse tum prorsus in potestate imperatorum. Itaque senatus non designabat quidem consules, ut olim, sed eos declarabat, eis insignia consulatus tradebat, et sic quodammodo consulatum deferre ac tribuere uidebatur. Ita nos docet ualerianus imper. in oratione ad Aurelianum, qui postea fuit imperator, apud Flauium uopiscum: Nam te consulem hodie designo, scripturus ad senatum, ut tibi deputet scipionem, deputet etiam fasces. Hec enim imperator non solet dare, sed a senatu, quando fit consul, accipere. Itaque Diocletianus sibi consulatum destinauerat in annum sequentem; et, si mansisset Rome, eius insignia pro more consulum accepisset a senatu. Sed tredecim dies tolerare non potuit ut sumeret, propter nimiam populi Romani licentiam.

Rauenne. Discedens igitur Roma Diocletianus profectus est Rauennam, qua rectum iter est in Illyricum et Bithyniam.

Procederet consul. Aelius Lampridius in Heliogabalo:  Denique kal. Ianuariis, cum simul tum designati essent consules, noluit cum consobrino procedere. Fasti Idatiani Diocletiano II et Aristobulo: His coss occisus est Carinus Margo, qui ipso anno cum Aristobulo consul processerat. Chronicon Alexandrinum, pag. 641: Diocletianus imperator 15 kalendas Octobr. Chalcedone renuntiatus, 5 kalendas Octobres Nicomediam purpuratus intrauit, et kalendis Ianuariis consul processit. Antiquorum consulum processio, ut ego quidem arbitror, et ut sunt omnia ferme initia, modesta erat et simplex. Postea uanitas et ambitio multa addidit, que dein omnem modum excessere. Hinc illa querela Flauii uopisci in D. Aureliano: uidimus proxime consulatum Furii Placidi tanto ambitu in Circo editum, ut non premia dari aurigis, sed patrimonia uiderentur, cum darentur tunice subserice, linee paragaude, darentur etiam equi, ingemiscentibus frugi hominibus. Factum est enim ut iam diuitiarum sit non  hominum consulatus, quia utique si uirtutibus defertur, editorem spoliare non debet. Perierunt casta illa tempora, et magis ambitione populari peritura sunt. Profusa autem plurimorum liberalitas in editione consulatus uarias extorsit principum leges, quibus modum ponerent immensitati donorum, ut colligitur ex nouella 105 Iustiniani, qui processiones consulum enumerat per annum septem, et statuit quomodo ille celebrande sint. De munificentia eiusdem Iustiniani in editione primi consulatus sui uide Marcellinum comitem.

Profectus hyeme. Henricus ualesius in notis ad Eusebium, pag. 168, disputans aduersus Iosephum Scaligerum, qui contendit Diocletiani triumphum actum esse Rome anno imperii eius uigesimo, aliquot mensibus antequam purpuram deponeret, aduersus eum, inquam, disputans ualesius, ait istam opinionem ferri non posse, quod ex ea sequatur Diocletianum hyberno tempore triumphasse, et media adhuc hyeme ab urbe Roma profectum Nicomediam uenisse.  Quorum neutrum probabile est, inquit, cum nec triumphi per hyemem agi solerent ab imperatoribus Romanis, nec Diocletiani etas ac ualetudo tam longi itineris laborem hybernis mensibus sustinere ualuerit. Hec tamen, que absurda uisa sunt uiro clarissimo, uera sunt, et ea pro ueris agnouisset ipse, si hanc Lactantii lucubrationem uidisset. Nam et certum est triumphum actum eodem tempore quo uicennalia, et Diocletianum Roma profectum hyeme, seuiente frigore, et dein Nicomediam uenisse, non quidem ipsa hyeme, sed post estatem sequentem. Neque uerum est quod paulo post subdit idem ualesius, morbum illum quo Diocletianus de statu mentis paululum deturbatus est primum Nicomedie eum corripuisse paulo post excitatam ab eo persecutionem. Neque id dicit Constantinus. Is morbus eum corripuit post triumphum et uicennalia, cum in itinere esset, ut heic scribit Lactantius.

Ripe strige. Quo tempore hunc Lactantii librum  emisimus, monuimus aut locum hunc cubare in mendo, aut ripe Strige nomine intelligi debere oram Propontidis circa Nicomediam. Coniecturam nostram non putauit uir clarissimus Thomas Sparkius esse ueram; ideoque eruditam sane et elegantem dissertationem edidit ut ostenderet, ripe Strige nomine quiduis potius intelligi, quam oram Propontidis; et, post longos circuitus de significatione uocis Strige et de ripa Danubii, pronuntiauit isthic intelligi ripam Danubii, siue Istri, quo uectum ait Diocletianum egrum usque ad Pontum Euxinum. uerum Lactantius non ait illum nauigio peregisse iter suum, sed per circuitum ripe: quod manifeste euincit illud terra fuisse confectum, cum secundum Ulpianum, lib. LXuIII ad Edictum, quod in ripa fit non uideatur in flumine factum. Confecit ergo Diocletianus iter suum terra, nimirum per ea loca que in Itinerario Antonini describuntur per ripam a uiminacio Nicomediam, que est ipsa ripa Istri, cuius meminit etiam  Ouidius, lib. I de Ponto, eleg. IX:

Stat uetus urbs ripe uicini nominis Istri,
quo loci peta intelligit Istrum Antonini, seu Istropolim Plinii, Ptolemei, tabule Peutingeriane, et aliorum. Quin et legiones riparienses uocabantur que locate erant in ripa Istri, uti patet ex notitia imperii. Ister autem est idem fluuius qui a iugo Abnobe montis ortus Danubius dicitur, donec peruentum est Axiopolim, ubi Danubium accipere nomen Istri tradit Ptolemeus. Axiopolim porro sitam fuisse inter Sucidauam et Capidauam uidere est apud eumdem Ptolemeum, in Itinerario Antonini, et in tabula Peutingeriana. Itaque Diocletianus, relicta Rauenna, post hyemem iter ingressus, per uiam publicam, que in eodem Itinerario descripta est et in tabula Peutingeriana, peruenit Nicomediam sub exitum mensis Nouembris, id est, per ueronam, Altinum, Concordiam, Aquileiam, Sirmium, Taurunum, uiminacium,  et hinc per ripam Strigam, siue Istricam, per Cuppas et cetera loca, usque ad Dorostolum, Sucidauam, Axiopolim, Capidauam, Istrum, Deueltum, Burtudizum, Drisiparam, Heracleam, Byzantium, Pantichium, Libyssam, et hinc statim Nicomediam. Hec loca nominaui, quia inter illa que ad ripam Istricam sunt maiorem habent celebritatem, et quia eorum magna pars notata est in constitutionibus quibusdam Diocletiani codice Iustinianeo comprehensis, que progressum itineris eius demonstrare uidentur. Nam ex ea que data est Rauenne 15 kal. Aprilis anno 304 colligitur, eum Rauenna digressum non esse ante mensem Martium, eumque uerone fuisse 14 kal. Iunias docet lex alia illic eo die lata. Hinc profectus est Aquileiam, Sirmium, Taurunum, uiminacium, ubi eum aliquandiu substitisse colligi posse uidetur ex legibus ibidem datis, siue subscriptis, ab excessu mensis Augusti usque ad kalendas Octobris. Dorostoli deinde eum fuisse liquet 12 et 11 kal. Nouembris. Tertio dein kal. erat Deuelti, 3 Non. Burtudizi,  6 Idus Heraclee, 5 kal. Decembris Nicomedie. Ista colligi possunt, ut dixi, ex legibus Diocletiani que extant in codice Iustinianeo. Nolim tamen contendere ista esse omni ex parte uera, cum sciam illum iisdem diebus aliorum annorum potuisse esse in iisdem locis. Affero tantum coniecturam meam, que satis mihi uidetur esse probabilis. Si quis tamen eam non probauerit, potest eam reiicere ut falsam, et iudicio suo frui, presertim si non obscuras dissentiendi causas habeat.

Circum dedicaret. Apud Nicomediam, quam uir edificandi cupidissimus urbi Rome cequare studebat.

Anno p. u. repleto. Id est, ut ego arbitror, 12 kalendas Decembres. Sic enim postulat sensus. Sane postea Lactantius cum aliquo interuallo memorat Idus eiusdem mensis. Non deposuit ergo purpuram Diocletianus anno Christi 304, ut placuit uiris eruditissimis, sed altero post actum triumphum et celebrata  uicennalia, id est, anno Christi trecentesimo quinto. Melius igitur Scaliger, qui in animaduersionibus ad Chronicon Eusebii ait, Diocletianum deposuisse purpuram aliquanto tardius quam uulgo censent uiri docti, eo inter cetera argumento, quod certum sit Diocletianum gessisse decimum consulatum, et dici non possit eum fuisse consulem post depositam purpuram. Nam Cassiodorus ait Diocletianum et Maximianum deposuisse purpuram eo anno quo Diocletianus decimum et Maximianus septimum consulatum agebant. Quod etiam legitur in uetustissimo codice ms. bibliothece regie litteris uncialibus scripto, qui inscriptus est Chronica Georgii Ambianensis episcopi. Quanquam, ut uerum fatear, decimus ille Diocletiani consulatus mihi multum suspectus est, et ualde huc inclino, ut existimem conflatum esse per errorem ex illis uerbis Fastorum. Item decies et Maximiano septimum, que referenda sunt ad Maximianum Herculium et Galerium Maximianum. Ista tamen non impediunt  quin abdicatio facta dicatur anno trecentesimo quinto, presertim cum res eadem aliis adhuc testimoniis probetur. Nam cum Zozimus scribat, a consulatu Chilonis et Libonis, quo Seuerus ludos seculares exhibuit, centum et unum annos effluxisse usque ad eum quo Diocletianus et Maximianus abdicauerunt, quem falso notat incidere in Diocletiani IX et Maximiani uIII consulatum, et Scriptorum omnium consensu ludi illi seculares anno Christi 204 celebrati fuerint, luce clarius est rem que centesimo primo post anno gesta est anno Christi 305 euenisse. Quod adeo uerum est, ut cum Ioannes Fridericus Herwardus in capite 230 sue chronologie retulisset hunc Zozimi locum, in eaque sententia esset ut Diocletianum abdicasse anno 304 censeret, centum et unum annos, qui a ludis Seueri usque ad annum abdicationis fluxerant, sic interpretari coactus est, ut utrumque extremum eo numero includi assereret, 204 nimirum, et 304. uidebat enim quod si inciperet ab anno 205  ut par erat, numerus annorum centum et unius non congrueret cum anno abdicationis imperii, quam, ut dixi, putauit anno 304 euenisse. At, si sciuisset eam sequenti tantum anno peractam, non redactus fuisset in has angustias. Porro abdicationem contigisse anno quo diximus probatur etiam ex capite 44 Lactantii, in quo ille scribit annum octauum nuncupationis Maximini cognomento Daze completum fuisse kalendis maiis anni quo ille pugnam commisit cum Licinio: que cum pugnata fuerit anno 313, consequens est Diocletianum abdicasse, et Maximianum fuisse nuncupatum Cesarem anno 305 kalendis maiis.

Celari mortem. Ut fieri olim solebat post mortem principum. Nam id de Augusto narrat Tacitus in libro primo Annalium, de Constantino Ruffinus, l. I, cap. 11 Historie ecclesiastice. Possunt inueniri etiam alia exempla. Sed ista tanti non sunt.

Kal. Martiis. Anni sequentis, id est, anni trecentesimi quinti. Nam, cum certum sit Diocletianum uicennalia  celebrauisse Rome anno 303, et hinc digressum medio decembri, Nicomediam peruenisse post estatem anni 304, et Circum dedicauisse anno post uicennalia repleto, id est, mense nouembri, deinde ita egrotasse, ut mortuus crederetur idibus decembribus, manifestum est kalendas martias, que post idus illas subsecute sunt, incidisse in annum 305, adeoque adhuc eo tempore Diocletianum fuisse imperatorem. Sed paulo post eum uisuri sumus cum Galerio deliberantem de abdicando imperio.

Demens factus est. Eusebius, lib. uIII, cap. 13, recte hunc Diocletiani morbum, cuius ui demotus est de mentis sue statu, accidisse ait post acta uicennalia, et post motam aduersus nostros persecutionem. Recte quidem. Sed idem tamen in eo castigandus est, quod uicennalia ab eo expleta ait antequam bellum inferret Christianis, cum ex Lactantio teste oculato constet motam primo persecutionem, uicennalia deinde acta exeunte anno. Meminit autem  amentie Diocletiani et Chrysostomus oratione in sanctum Babylam martyrem.



CAPUT XuIII.

Exemplum Nerue. Qui senio grauis, ac ideo se contemni uidens, Traianum adoptauit, eodemque die in senatu Cesarem designauit, ut Xiphilinus tradit ex Dione. Eamdem causam adoptionis affert Plinius in panegyrico: O nouum atque inauditum ad principatum iter! Non te propria cupiditas, proprius metus, sed aliena utilitas, alienus timor principem fecit. Et infra: Ut dare posset imperium imperator qui reuerentiam amiserat, auctoritate eius effectum est cui dabatur. Simul filius, simul Cesar, mox imperator et consors tribunitie potestatis.

Indecens esse. Heic incipit dialogus inter Diocletianum et Galerium, isto socerum urgente ad deponendum imperium, altero repugnante. Quod ualde animaduertendum est. Hactenus enim existimauimus spontaneam fuisse Diocletiani abdicationem, et longo  tempore meditatam: quod certe euidentissime colligebatur ex uetustis auctoribus, qui uulgatas tantum historias scribebant, arcana rerum non nouerant. At Lactantius, qui Nicomediam a Diocletiano fuerat accitus, qui frequens erat in palatio, melius totam hanc historiam scire potuit, quam illi qui postea animum ad scribendas historias appulerunt.

Inuaserat uel Inhiauerat. In ueteri codice legitur inuenerat.

Dispositionem. Formam constituende seu regende reipublice. Recepta tum erat ea uox. Epistola D. Aureliani ad Flauium Arabianum, apud Flauium uopiscum: Nunc tuum est officium, Arabiane iucundissime, elaborare ne mee dispositiones in irritum ueniant. ualeriani epistola ad Ragonium Clarum, apud Trebellium Pollionem in triginta Tyrannis, cap. 17: Dispositionem Baliste prosequere. Hac in forma remp. uides. uide Lactantium, lib. II Institut., cap. 16  lib. III, cap. 7 et 10, et Iacobum Gothofredum, ad titulum codicis Theodos. De proximis.

Disposit. conseruari. Ut quia ipse primus orbem Romanum in quatuor partes diuisisset, quarum duas a duobus Augustis, reliquas duas a duobus Cesaribus in spem imperii allectis teneri instituerat, iam et ipse hanc dispositionem non immutans, sed custodiens, cederet imperio cum sene Maximiano, et se Constantiumque, qui tum Cesares erant, Augustos diceret, in istorum uero loco duos nouos Cesares faceret. Daret exemplum posteris quomodo conseruari oporteret immensum reipublice corpus.

Inter duos concordiam. Proponebat tacite Galerius exemplum Diocletiani et Maximiani Herculii, qui per tot annos mira concordia imperium tenuerant, ut ostenderet rem non esse difficilem. Re autem uera res est difficillima concordia, presertim ubi summa potentia est; recteque Tacitus in libro quarto Annalium scribit potentiam et concordiam eodem loci esse uix posse. Idem lib. XIII, loquens de Seneca et Burrho,  rectoribus iuuente Neronis imperatoris, annotat tanquam rem difficilem et extraordinariam eos pari in societate potentie fuisse concordes. Denique discordia que postea fuit inter Constantinum et Licinium, qui Romanum imperium equa potestate tenebant, probauit concordiam difficile seruari inter duos imperatores.

Minor et extremus. Infra cap. 20: Nam Constantium, quamuis priorem nominari esset necesse, contemnebat. Hec loca ostendunt priorem in adoptione locum datum esse Constantio, haud dubie propter nobilitatem generis, quod referebat ad Claudium imperatorem. Sed de hoc postea.

Illyrico uel. Codex uetus Illyricum. Idem autem ualet in hoc loco uox uel, ac id est. Neque enim uera est obseruatio Cuperi, censentis Illyricum non fuisse ad ripam Danubii, sed ad mare Adriaticum. Nam Mesia utraque, que est ad ripam Danubii, pertinebat ad Illyricum, ut satis notum est. Carpi uero et Bastarni,  quos a Galerio uictos postea ait idem uir clarissimus, erant Transdanubiani.

Ita plane. Familiaris Lactantio phrasis. Lib. I diuinar. Institut., cap. 11: Ita plane. Nam cum idem neque uirginibus neque maritatis unquam pepercisset. Et lib. II, cap. 11: Ita plane: quemadmodum uulgus existimat mortuorum animas circa tumulos et corporum suorum reliquias oberrare.

Illor. filios nuncupari. Aequum sane ac rationi consentaneum erat quod proponebat Diocletianus, ut filius Herculii Maxentius et Constantii filius Constantinus fierent Cesares, ne principum filii priuati uiuerent. Sed contra obtinuit peruicax Galerius, et alios Cesares fecit, presente etiam Constantino.

Neque patrem. Eadem de Maxentio referuntur in Epitome uictoris. Is Maximianus  carus nulli unquam fuit, ne patri aut socero quidem Galerio. Erat ille, ut uulgo scribitur, Herculii Maximiani filius. Sed tamen paulo ante in eadem Epitome ista leguntur:  Genuit ex Eutropia Syra muliere Maxentium et Faustam coniugem Constantini, cuius patri Constantio tradiderat Theodoram priuignam. Sed Maxentium suppositum ferunt arte muliebri tenere mariti animum laborantis auspicio gratissimi partus cepti a puero. Hanc enim ego lectionem merito, ut opinor, reliquis prefero. Historiam hanc confirmat incerti panegyricus Constantino dictus post uictum Maxentium, cuius auctorem esse Nazarium putabat uir doctissimus Petrus Pitheus: Ut enim omittam illa que non decet comparari, quod erat ille Maximiani suppositus, tu Constantii pii filius: ille despectissime prauitatis , detortis solutisque membris, nomine ipso abusiua appellatione mutilato, tu, quod sufficit dicere, tantus ac talis. Auctor fragmenti de Constantio Chloro et Constantino: De cuius origine mater eius, cum quesitum esset, Syro quodam genitum esse confessa respondit.

 Temulentum, ebriosum. Idem auctor: Seuerus Cesar ignobilis, et moribus, et natalibus, ebriosus, et hoc Galerio amicus. Censuit enim auctor huius fragmenti Galerium fuisse ebriosum, quem tamen alibi non facile reperias temulentie accusatum. Sic ergo ille: Galerius sic ebriosus fuit, ut, cum iuberet temulentus ea que facienda non essent, a Prefecto admonitus constituerit, ne iussu eius aliquis post prandium faceret. Confudit haud dubie auctor fragmenti Galerium Maximianum cum Galerio Maximino, quem narrat Eusebius lib. uIII, cap. 14, temulentie et crapule eo usque obnoxium fuisse, ut in compotationibus insaniret et fureret, et ea imperaret ebrius, quorum postridie sobrium penitebat. Et ita quidem uerba Greca Eusebii uerterunt Christophorsonus et ualesius. At Ruffinus alium sensum his dedit, dicens Maximinum adeo temulentum fuisse, ut insanus et mente captus uini furore putaretur, et ea ebrius fieri iuberet, que die postera se iussisse nesciret. De eodem hec habentur in Epitome uictoris, que magis congruunt  cum interpretatione uirorum clarissimorum. uini, inquit, auidior: quo ebrius, quedam corrupta mente aspera iubebat, qui cum pigeret factum, differri que precepisset in tempus sobrium ac matutinum statuit. Denique uictus a Licinio, cum Tarsum profectus esset, neque ullum speraret refugium, angore et metu confugit ad mortem, quasi ad remedium malorum, et prius se cibo infersit ac uino ingurgitauit, ut dicet infra Lactantius cap. 49.

Eum misi ad Maximianum. Audax sane nimium fuit Galerius, qui nondum consulto Diocletiano Seuerum miserat ad Maximianum, ut ab illo fieret Cesar. Qui locus etiam ostendit quam preceps et uesanus fuerit Galerius, et quam parum libera ac spontanea Diocletiani abdicatio.

Ut ab eo induatur. Purpura uidelicet: quod erat insigne principalis fastigii. Itaque idem Seuerus ab Herculio postea uictus ad Rauennam, uestem et purpuram eidem a quo acceperat reddidit, ut ait infra Lactantius  cap. 24.

Ostendens Daiam. Siue Dazam, filium sororis Galerii, ob hoc ipsum Galerium Maximinum dictum in adoptione. Epitome uictoris: Galerius Maximinus sorore Armentarii progenitus, ueroque nomine ante imperium Daza dictus.

Iusserat Maximinum. In ueteri codice, et heic, et fere semper legitur Maximianum, sueto Grecis Latinisque librariis errore, ut Maximiani et Maximini nomina persepe confundant. Quoniam uero certum est istum, non Maximianum, sed Maximinum fuisse uocatum, nos ubique emendauimus, ne qua lectorem difficultas remorari posset.

Hominis. Cuperus et Sparkius monent legendum esse ominis: quod ego ualde probo.



CAPUT XIX.

Proceditur kal. maiis. Anno Christi 305, ut diximus. Mendum itaque est apud Zozimum et in Fastis Idatianis, ubi ista contigisse dicuntur Diocletiano IX,  et Maximiano uIII conss., die kal. aprilis. Alii abdicationem Imperatorum ponunt in die 11 kal. maii, ipsis Palilibus; Labbeus kalendis augusti, nescio quo auctore. Sed nunc neque de anno, neque de die disputare fas est, post tam luculentam et accuratam abdicationis istius historiam, quam nobis exhibet Lactantius.

Constantinum o. intueb. Ex hoc loco et ex pluribus aliis ueterum scriptorum testimoniis probari potest Constantinum apud Diocletianum fuisse eo tempore quo ista agebantur. Quare necesse est mendum esse in fragmento de Constantio Chloro et Constantino, pag. 472, ubi scriptum est, Seuerum et Maximinum Cesares factos, Constantino nichil tale noscente. Ubi legendum est, Constantio, absque quo et abdicatio facta, et Cesares suffecti, ut docet Lactantius.

Maximianus ipse. Galerius, cognomento Armentarius.

 Purpuram sumpserat. Magni momenti sunt hec uerba, neque leuiter pretereunda. Signant enim locum ubi Galerius Maximianus adoptatus est a Diocletiano, nimirum prope Nicomediam. Quippe altum de ea re silentium est apud antiquos historiarum scriptores, nisi quod in Chronico Alexandrino scriptum est Maximianum Iouium et Constantium in consortium imperii adscitos esse Nicomedie. Sigonius, in libro primo de Occidentali imperio, putat id factum esse in Illyrico. Sed errare illum euincit hic locus Lactantantii. Rursum heic annotandum est: Diocletianus et Maximianus sicut uno eodemque die imperium deposuerunt, prior ad Nicomediam, alter apud Mediolanum, ita uno eodemque die Cesares adoptatos ab illis fuisse, Galerium quidem a Diocletiano ad Nicomediam, Constantium uero ab Herculio in Italia, ac forte an Mediolani.

Requiem petere. Hinc haud dubie orta communis opinio Diocletianum semel uolentem ac spontaneum imperio exuisse propter senium et infirmam ualetudinem,  et id ab eo factum post diutinam deliberationem, ut colligunt, et recte, uiri docti ex ueteri panegyrico, qui Maximiano Herculio et Constantino dictus est post nuptias Constantini et Fauste. uerum Lactantius arcanum istius historie aperuit, quod se ignorare fassus est Eusebius in libro primo de uita Constantini, cap. 18, ubi, ait, seniores Augustos nescio quo pacto imperio se abdicasse. Ruffinus, lib. uIII, cap. 15, ait Diocletianum Augustum in id uanitatis atque amentie peruenisse, quo depositis cum collega pariter Augusto regni insignibus, priuati et plebeii post imperium uiuerent. At Constantinus in oratione ad sanctorum cetum cap. 25, cui astipulari uidetur Eusebius, lib. uIII, cap. 13, diserte affirmat Diocletianum ob mentis alienationem sponte se imperio abdicasse: quem ualesius in annotationibus suis refellit, et merito. Sed erat idem ualesius in eo, quod ait consilium de abdicando imperio diu ante persecutionem cepisse Diocletianum, tunc scilicet, cum de Persis  aliisque barbaris nationibus Rome triumphauit. Nam ex serie istius lucubrationis Lactantiane constat consilium de abdicando imperio captum fuisse post commotam persecutionem, post reditum Diocletiani ab urbe, post uicennalia repleta, adeoque post difficilem illum morbum, cuius ui demotum de mentis sue statu uisum fuisse Diocletianum tradit Eusebius. Preterea triumphus actus non est ante persecutionem, ut supra ostensum est.

Seuerum et Maximinum. Fasti Idatiani Diocletiano IX et Maximiano uIII consulibus: His conss. deposuerunt purpuram priuati effecti Diocletianus et Maximianus, et uestierunt Seuerum et Maximinum; Seuerum quidem Herculius apud Mediolanum, Maximinum Diocletianus ad Nicomediam. Sed male apud Eusebium in Chronico, ubi scriptum est Galerium solum biennio Augustum imperium tenuisse, et anno post seniorum Augustorum abdicationem Maximinum et Seuerum a Galerio Maximiano Cesares factos. Ita quidem in plerisque editionibus. Sed in ueneta anni 1483,  et in antiquis codicibus manuscriptis a Pontaco laudatis, tum etiam in uetustissimo et optimo codice Colbertino, ea desunt que de Galerio solo imperium per biennium obtinente illic dicuntur, et substitutio Seueri et Maximini Cesarum ponitur in eodem anno quo facta est abdicatio. Petauius tamen uulgatam Eusebiani Chronici lectionem propugnat in libro XI de Doctrina temporum, cap. 34, et uerba illa de Galerii biennio sic interpretatur, ut is biennio solus, id est, nondum creatis Cesaribus, imperasse dicatur, Cesares autem electos anno illo quo Constantius excessit e uiuis. Itaque in libro XIII, qui est chronologicus, colligere se ait ex fragmento anonymi Scriptoris, qui post Ammianum Marcellinum ualesii editus est, Seuerum aliquanto antea copiis in Italia prefuisse, quam Cesar fieret, neque tam cito eam dignitatem adeptum, sed eodem fere tempore quo Constantinus Constantii filius. Que omnia falsa esse agnosceret sane  Petauius, si librum istum Lactantii uideret.

Seuerum et Maximinum. Certum est hec acta Nicomedie fuisse, ubi tunc erant Diocletianus et Galerius Maximianus. Et tamen Socrates in initio sue historie, ut quidem uerterunt Musculus, Christophorsonus et ualesius, ait Galerium post abdicationem Diocletiani et Maximiani Herculii profectum in Italiam, duos Cesares, Maximinum in Oriente, Seuerum in Italia constituisse. Aliter uertit Epiphanius scholasticus, et quidem congruentius ad ueritatem historie: Cum Diocletianus et Maximianus Herculius priuatam elegissent uitam, et Maximianus Galerius, qui cum eis imperauerat, tenens Italiam, duos Cesares fecisset, Maximinum in Oriente, et Seuerum in Italia, tunc Constantinus in Britannia patre mortuo ordinatur imperator. Utcumque se res habeat, manifestum est Socratem existimasse Maximinum et Seuerum factos fuisse Cesares, postquam Italia cessit in ditionem Galerii, que tempore abdicationis euenerat Constantio. Atque in eadem sententia fuisse uidetur etiam  Eutropius in initio libri decimi, ubi scribit Galerium, cum Italiam quoque sinente Constantio administrationi sue accessisse sentiret, Cesares duos creauisse. Errat ergo uterque, cum ex Lactantio appareat Cesares factos esse apud Nicomediam eodem tempore quo seniores Augusti deposuerunt imperium . . . Occasio illis errandi, ut arbitror, illa fuit, quod cum Maximianus Herculius abdicasset apud Mediolanum, presente Seuero, qui ab eo factus est Cesar, et ab eo purpuram accepit, crediderunt haud dubie utrumque Cesarem in Italia factum esse a Maximiano, non distinguentes inter Maximianum Herculium et Galerium Maximianum, id uero fieri non potuisse, nisi post abdicationem. uide Sigonium in libro secundo de Occidentali imperio.

Susum. In superiori parte, in loco signato, ut ait Papias. ueteres dicebant susum, pro sursum, ut pluribus ostendit in suo Glossario uir clarissimus Carolus Dufresnius. Et Rigaltius ad librum secundum  Testimoniorum sancti Cypriani ad Quirinum, cap. 28, ubi legitur, uocauit celum sursum, annotat in Beneuentano et ueronensi codicibus legi susum.

Sciscitari uel hesitare. In ueteri libro scriptum est stare, et in margine hesitare, per speciem emendationis. Ego utramque lectionem puto falsam esse, et uocem sciscitari melius conuenire huic loco.

Constantino repulso. uel unicus hic locus, quamuis alia argumenta non desint, ostendit Constantinum non fuisse factum Cesarem cum Seuero et Maximino. Illud ipsum probatur etiam ex silentio scriptorum illius eui, et ex quibusdam antiquis inscriptionibus exaratis post abdicationem Diocletiani, et ante obitum Constantii; in quibus post Constantium et Galerium Augustos, Seueri et Maximini Cesarum nomina inscripta sunt, omisso nomine Constantini. Harum unam exhibet Onuphrius Pauinius in libro secundo Fastorum, alteram Gruterus, p. 178. Preterea hec erat dispositio a Diocletiano introducta in administratione reipublice, quam in perpetuum conseruari  debere contendebat Galerius, ut quatuor tantum essent principes, duo maiores, qui summam rerum teneant, item duo minores, qui sint adiumento, ut docet Lactantius, c. 17 huius operis. Itaque, cum postea Galerius accepisset mortem Constantii, et Constantinum in loco eius positum, cum ualde cuperet imperium tenere solus, nec tamen uellet ordinem mutare in republica constitutum, maluit collegam Augustum assumere, quam tertium Cesarem extra numerum nuncupare, ut ait Lactantius in capite 25 eiusdem historie. Ex his que hactenus dicta sunt manifeste colligitur Constantinum non fuisse factum Cesarem cum Seuero et Maximino. Et tamen in Epitome uictoris ista leguntur: Constantius Constantini pater atque Armentarius Cesares Augusti appellantur, creatis Cesaribus, Seuero per Italiam, Maximino Galerii sororis filio per Orientem; eodemque tempore Constantinus Cesar efficitur. Negari sane non potest quin Constantinus  fuerit Cesar, cum id nummi plures proferant, in quibus uisitur imago eius laureata, cum hac inscriptione: CONSTANTINUS NOB. CAES. In uno uero et prenomina etiam Constantini leguntur hoc modo: FL. uAL. CONSTANTINUS NOB. C. Credidit uir eruditissimus, innixus auctoritati Aurelii uictoris, Constantinum a Maximiano Augusto et socero consecutum esse dignitatem Cesaris eodem mense quo Constantius pater eius Augustus est renuntiatus. Contra Iosephus Scaliger, in animaduersionibus ad Eusebium, p. 247, contendit eum non fuisse Cesarem sub patre, sed sub Galerio, tametsi postea annotat nullam historiam referre eum Cesarem a Galerio dictum. Si isthec Lactantii Historia uiris doctissimis nota fuisset, haud dubie ab his scribendis abstinuissent, que ueritati consentanea non sunt. Nam primo certum est, uti diximus, Constantinum non fuisse factum Cesarem cum Seuero et Maximino. Deinde non potuit eodem tempore fieri Cesar a Maximiano Herculio, cum apud eum non esset, sed apud Diocletianum. Neque tum Herculius  socer eius erat, quandoquidem Constantinus Faustam Herculii filiam duxit tantum post obitum Constantii, ut dicemus suo loco. Denique uidebimus infra Lactantium docere Constantinum Cesarem a Galerio dictum fuisse: quod apud nullum historicum reperiebatur etate Scaligeri.

Purpuram iniecit. Ut eum ueste imperatoria indueret ac uestiret quem Galerius ueste priuata exuerat. uestire enim est uocabulum quo tum significabantur insignia summe potestatis. Fasti Idatiani: uestierunt Seuerum et Maximinum. Et Lactantius in hoc capite loquens de Seuero: Misi ad Maximianum, ut ab eo induatur.

ueteranus rex. Eleganter Diocletianum uocat ueteranum regem, quia regnauerat per annos uiginti integros, tanquam si propterea meruisset priuilegia similia iis que concessa erant militibus qui per uiginti annos in legione uel uexillatione militauerant.

In patriam dimittitur. Id est, Diocleam prope Salonas  Dalmatie oppidum, ubi preclaro otio consenuit.

Scutarius. uaria scutariorum genera fuerunt in palatio imperatorum romanorum, de quibus agit Henricus ualesius in annotationibus ad Ammianum Marcellinum, p. 33.

Protector, mox tribunus. Per eosdem gradus, sed non ita cito, ad imperium peruenerat Constantius. Fragmentum editum ab Henrico ualesio, p. 471: Constantius D. Claudii optimi principis nepos ex fratre, protector primum, exin tribunus, postea preses Dalmatiarum fuit. Protectores autem dicti sunt ex eo quod principis latus protegerent, et ad custodiam corporis eius electi erant. Horum alii in comitatu manebant, alii in prouincias cum comitibus et magistris militum mittebantur, quidam etiam ad custodiam limitis ex ea schola erant deputati. De his pluribus agit Henricus ualesius in annotationibus ad Ammianum Marcellinum, p. 33, 46, 152.



CAPUT XX.

Senibus expulsis. Id est, Diocletiano et Herculio,  quorum primus secessit in Dalmatiam, alter in Lucaniam, ut plerique tradunt.

Solum orbis Dominum. Non quod reuera esset solus imperator, cum collegam haberet Constantium, sed quia, cum istum contemneret, illum pro nullo habebat. Apud Socratem quoque, l. I Hist. eccles., c. 11, scriptum est Galerium Maximianum totius imperii clauum tenuisse. Que benigne intelligenda esse ait Henricus ualesius: Neque enim, inquit, Galerius totius imperii reuera clauum tenuit, cum duo alii eodem tempore essent Augusti, Constantinus in Galliis, et Maxentius Rome. uerum summam imperii nichilominus administrasse dicitur, eo quod ipse senior erat Augustus, et a iunioribus Augustis instar patris colebatur. Ista uiri doctissimi obseruatio habet aliquid ueri, sed non omnia. Nam, quamuis concederem Galerium a Constantino, ut erat ille uir multe ciuilitatis, cultum fuisse instar patris, certum est non ita cultum fuisse  a Maxentio, quamuis socer eius esset, immo nunquam bene inter eos conuenisse, etiam uiuente Diocletiano, et bellum inter eos fuisse grauissimum ex eo tempore quo Maxentius sumpsit purpuram, usque ad imperium Licinii.

Priorem nominari. Supra, c. 18, Galerius Maximianus alloquens Diocletianum ait: Si ipse cedere noluisset, se sibi consulturum, ne amplius minor et extremus esset. Eusebius, in libro primo de uita Constantini, c. 18, ait Constantium, cum seniores Augusti imperio se abdicassent, primum Augustum renuntiatum esse, et primum Augustum appellatum inter quatuor, qui postmodum designati sunt. Idem semper priore loco nominatur in Fastis Idatianis a Zozimo, Eutropio, in codice Iustiniani, in ueteri inscriptione de consecratione Thermarum Diocletianarum, et in aliquot aliis inscriptionibus, que apud Cruterum leguntur, pag. 58, 159, 161, 164, 279, 1063. Et tamen Aelius Spartianus in Aelio uero, et Flauius uopiscus in Carino, Galerium Maximianum nominant ante Constantium,  et id quidem tempore Diocletiani. Sane equum uidebatur ut is qui adoptabatur a Diocletiano, et qui filiam eius ualeriam habebat uxorem, priorem locum haberet supra eum qui adoptabatur a Maximiano, secundi loci principe. Contra, rationi consentaneum erat ut uir magne nobilitatis, cuiusmodi erat Constantius, non postponeretur homini agresti, pastori pecorum, atque illum post se haberet in administratione reipublice. Ego crediderim Spartiani et uopisci testimonia postponenda esse auctoritati ueterum inscriptionum, et eorum auctorum qui diserte aiunt primum locum datum esse Constantio: presertim cum ii qui illum Galerio tribuunt non tractauerint hanc historiam ex professo, sed per transennam et aliud agentes. Quod etiam dicendum est de auctore uite sancti Procopii martyris, que habetur in tomo quarto Surii, ubi Galerius primo loco nominatur ante Constantium.

A tribus. Id est, a Galerio, Seuero et Maximino.

 Licinium u. c. amicum. Idem tradit Socrates, l. I, c. 2, ubi ait Galerium Maximianum abiisse e uita, cum Licinium prius imperatorem creauisset, ueterem amicum, et contubernalem suum, qui ex Dacia erat oriundus.

Ne filium nominaret. Ego arbitror hunc istorum et sequentium uerborum sensum esse. Cum Galerius Licinium haberet ueterem amicum et contubernalem, bonum militia, ut Taciti uerbo utar, et uictorie socium, cuius consiliis ad omnia regenda utebatur, noluit tamen illum facere Cesarem, ne filium eum nominaret, cum quo per omnem uitam uixerat uelut frater: sed destinata in longum iaciens, eum in locum Constantii, aut breui morituri, aut certe per uim deturbandi, substituere cogitabat, ut sic Augustum et fratrem nuncuparet. Nam qui fiebant Cesares in filiorum numerum ueniebant, et filii Augustorum dicebantur. Qui uero nuncupabantur Augusti fratres imperatorum appellabantur, ut supra uidimus de Maximiano Herculio.

 uicennalia celebraret. Ad exemplum Diocletiani, qui post emensos nouemdecim annos imperii Romam ueniens, initia uigesimi tanto apparatu celebrauit, ut propterea dixerit Sextus Rufus notam esse pompam uictorie, que sub Diocletiano principe reportata de Persis est. Sed multum eo tempore distabat Galerius a uicennalibus suis. Nam ex capite 35 huius libri colligitur ea celebrari debuisse kalendis martiis, que mortem eius subsecute sunt. Igitur mortuus est anno ex quo Cesar factus est decimo nono ineunte, cum obierit mense maio, qui fuit proximus ante diem uicennalium. Mortuus est autem cum ageret octauum consulatum, ut scriptum est in hac historia et in Fastis Idatianis. At, si ista uera sunt, quomodo fieri potest ut Galerius imperauerit annis uno et uiginti? Tot enim numerantur a consulatu Tiberiani et Dionis, quo Galerius dicitur factus Cesar, usque ad consulatum eius octauum. Deinde ipse in  hoc libro Lactantii, c. 18, docet se eo tempore quo Diocletianum impellebat ad abdicationem, iam per annos quindecim in Illyrico ad ripam Danubii luctasse cum gentibus barbaris, interim dum alii intra laxiores et quietiores terras delicate imperarent. Profecto si annos sex, quibus ille rempublicam administrauit post secessum Diocletiani, addas ad quindecim qui effluxerant cum hec dicebantur a Maximiano, manifestum erit illum mortuum esse uicesimo primo imperii sui anno, ut legitur in uulgatis editionibus Eusebiani Chronici. Quanquam in uetustissimo et optimo codice ms. bibliothece Colbertine, et in uariis antiquis exemplaribus que Pontacus testatur se uidisse hec tantum leguntur: Galerius Maximianus moritur. uerum, cum ea sit auctoritas Lactantii, ut ei contradici non possit, et Aurelius uictor scribat Galerium potentiam Cesaris annos tredecim gessisse, imperium quinquennio, tum Eutropius in initio libri noni, et auctor Chronici Alexandrini, p. 651, doceant Constantium, qui Cesar cum Galerio factus est,  obiisse Eboraci in Britannia, anno decimo tertio principatus sui, in fragmento preterea de Constantio Chloro, p. 472, legatur Galerium imperasse annis nouemdecim, necesse est ut in eam sententiam concedamus, que potentiam eius intra nouemdecim annos cercet, et quindecim illos annos per quos cum gentibus barbaris luctauit, interpretemur partim de bellis que illic gessit cum adhuc priuatus esset, partim postquam Cesar factus est, et initia principatus eius reuocemus ad kalendas martias anni 293, ut sic per annos 135 Cesar fuisse dici possit anno 315, quo Diocletianus deposuit imperium.

Cesare filio suo. Galerii, ut opinor, infra, cap. 35, commendatis Licinio coniuge sua et filio. Nuspiam alibi legimus Galerio filium fuisse. Sane si habuisset, ex priore uxore habuisset. Quo casu Cesares duos extra suam familiam non quesiisset: sed filium suum primo saltem loco nominasset. Ex ualeria non habuit. Sterilis enim fuit, ut docet infra Lactantius in  capite quinquagesimo. Hec itaque intelligenda sunt de Candidiano, qui paulo post nominatur, et quem Lactantius infra in eodem capite quinquagesimo annotat ex concubina natum, a ualeria Galerii uxore adoptatum ob sterilitatem, ac desponsum filie septenni Maximini Augusti. Hunc ergo Cesarem facere destinabat pater post celebrata uicennalia. Occisus est autem a Licinio Candidianus anno Christi 313, etatis sue 16.

Ipse deponeret. Imperium. Meditabatur ergo Galerius secessionem a republica post celebrationem uicennalium, ut fortunam Diocletiani imitaretur. Sed Deus cuncta illius cogitata dissoluit. Nam neque uicennalia celebrauit, neque Candidianum fecit Cesarem, nec consequi potuit otii dulcedinem.



CAPUT XXI.

Torquebantur decuriones. Rem istam annotauit Lactantius tanquam actam contra ius et morem. Nam iure ciuili Romanorum non licebat torquere decuriones,  ut patet ex epistola Constantini ad Probianum proconsulem Africe. Quare Baronius, ad annum 314, admonet Acta purgationis Felicis, episcopi Aptungitani, corrupta esse eo loco ubi Aelianus proconsul ait ad Ingentium: Noli itaque tibi blandiri, quod cum mihi dicas Dei cultorem te esse, ac propterea non possis torqueri; et decurionem legendum heic esse pro Dei cultorem. Postea tamen, ut illic obseruat Baronius, Constantinus legem tulit, ut decuriones torqueri liceret in crimine falsi.

Perfectissimi uiri. Lactantius, lib. u Institut. cap. 15: Nemo perfectissimus nisi qui omnes gradus impleuerit. Perfectissimatus dignitas, ut ait ualesius ad lib. XXI Ammiani Marcellini, minor erat clarissimatu; et ut Clarissimi apud prefectum urbi conueniebantur, sic perfectissimi apud uicariam prefecturam. uide etiam notas Balduini in Eumenii orationem de scholis instaurandis, Iuretum, in notis ad epistolam 40 libri  decimi Symmachi, et Iacobum Gothofredum, ad codicem Theodosianum, t. III, p. 418.

Gyneceum. Gynecea, ut uox ipsa loquitur, erant loca destinata operibus muliebribus, in que interdum pene loco deiiciebantur et uiri et femine. Plura de istius modi gyneceis obseruauit uir clarissimus Carolus Dufresnius in suo Glossario, et nos etiam in notis ad Reginonem, p. 568, et ad Capitularia, p. 1009. uide quoque ualesii annotationes ad Eusebium, p. 211.

Lusorium. Theatrum, siue amphitheatrum, ubi ludi publici edebantur, ut pluribus ostendit idem Dufresnius. Saluianus, lib. uI, p. 122 secunde editionis nostre: Equidem quia longum est nunc dicere de omnibus, amphitheatris scilicet, odeis, lusoriis, pompis, athletis, etc. Acta sancte Seraphie uirginis et martyris, cap. 3: Preses uero post tertium diem parauit lusorium trans pontem super arcum Albini, ubi solebat fieri themela. Aliud sunt lusorie apud uopiscum, naues nimirum, quas Romani habebant in fluminibus  que Romanum imperium disterminabant a barbaris, semper instructas et paratas ad arcendos eorum transitus et incursus, ut explicat Salmasius in notis ad eumdem uopiscum, p. 475. De quibus etiam fuse agit Iacobus Gothofredus ad tit. codicis Theodos. De lusoriis Danubii. Alibi lusorius idem ualet ac derisorius, ut in libro XLIII, Digestor. l. ult.: Ne quid in loco publico fiat, ubi ita legitur: Qui aduersus edictum pretoris edificauerit, tollere edificium debet. Alioquin inane et lusorium pretoris imperium erit. Item Seneca, lib. u de Benefic. cap. 8: uelut lusorium nomen statim transit. Apud eumdem epist. 80: Spectaculum non fidele et lusorium. Et in epistola Gelasii pape ad Euphemium, episcopum Constantinopolitanum, ubi sic uulgo legitur: Aut ad ueniam luxurie de me cognosceris ista iactare. Pro quo in uetustissimis et optimis codicibus mss. Ecclesie Bellouacensis et monasterii Corbeiensis scriptum uidi: Aut da ueniam, lusorie de me cognosceris ista iactare.  Neque insolens est hic error. Obseruat enim Salmasius in loco paulo ante laudato, pro eo quod ipse apud uopiscum edidit, Romanas lusorias barbari incendissent, uulgo excudi solitum, Romanas luxurias. Et Iacobus Gothofredus in loco paulo ante laudato commemorat tria loca codicis Theodosiani, ubi scriptum est luxuriis pro lusoriis.

Spiritus redderetur. Lactantius, lib. u Institut., cap. 11: Contendunt igitur ut uincant, et exquisitos dolores corporibus immittunt, et nichil aliud deuitant, quam ut ne torti moriantur. Et paulo post: Illi autem pertinaci stultitia iubent curam tortis diligenter adhiberi, ut ad alios cruciatus membra renouentur, et reparetur nouus sanguis ad penam.



CAPUT XXII.

Nulla pena penes. In ueteri exemplari legitur, Nulla penis eum leuis. Pessima lectio bonam nobis indicauit.

In causa capitis. Emendatio quoque ista nostra est.  Nam uetus codex habet: In causa pena capitis et animaduersio gladii admodum paucis, etc. Scilicet uOX pena in hunc locum irrepsit ex superiore.

Bonam mortem. Id est, non coactam ui tormentorum, sed facilem et absque cruciatibus: cuiusmodi sunt prosectio uenarum, strangulatio et uenenum. Infra, cap. 26 de Seuero: Quo facto nichil aliud impetrauit, nisi bonam mortem. Nam uenis ei incisis, leniter mori coactus est. Et cap. 30 de Maximiano Herculio: Postremo datur ei potestas libere mortis, ac nodum informis lethi trabe nectit ab alta. Sed in hoc Lactantius aduersantem sibi Tacitum habet, quod ait Seuerum leniter mori coactum incisis uenis. Nam Tacitus, lib. XuI Annalium, extremo agens de Petronio, qui eo genere mortis extinctus est, ait: Mox lentitudine exitus graues cruciatus afferente.



CAPUT XXIII.

Census in prouincias. Censualis professio duo continebat,  modum agrorum et numerum capitum, tam liberorum quam seruilium, ut pluribus erudite suo more explicat Henricus ualesius ad Ammianum Marcellinum, p. 167. Ceterum hic Lactantii locus confirmat coniecturam doctissimi uiri Iacobi Gothofredi, qui ex l. II cod. Theodos., De censu, collegit mutationem aliquam a Galerio Maximiano factam esse per Lyciam et Pamphyliam post abdicationem Diocletiani, nimirum urbanam plebem capitationi subiectam. Que lex magnam profecto lucem accipit ex isto capite Lactantii.

Serui contra dominos. Regula iuris est, ut Casaubonus ait ad Flauium uopiscum, seruum in caput domini non posse interrogari. Sed excepta sunt constitutione Seueri aliquot crimina, adulterii, fraudati census et maiestatis. Hanc igitur constitutionem lege sua antiquauit Tacitus imperator. Galerius reuocauit, nescio an lege lata, certe in executione. Paulus, lib. I Sentent., tit. 13: In caput domini patroniue, nec seruus, nec libertus interrogari potest.

 Que uictores. Primo, secuti uetus exemplar, edideramus: Que ueteres. Postea emendatio se obtulit ingenio. Deinde reposuimus etiam ea, pro et.

Traianus Dacis. Galerius enim Maximianus ortus erat e Dacia ripensi, e loco quem ipse Romulianum ex nomine Romule matris appellauit, haud longe a Sardica, ut docent Eutropius et Eusebius in Chronico. Due porro Traiani expeditiones in Dacos fuere, prima quarto eius consulatu, altera quinto, cum sextum iam annum imperaret, ut ad Spartianum obseruauit Casaubonus. Et Xiphilinus quidem ex Dione commemorat utramque Traiani expeditionem in Dacos: sed nullibi meminit tributi eis imperati. Illud tantum ait, Daciam factam fuisse prouinciam; quod etiam tradit Flauius uopiscus in D. Aureliano. Sed, cum ea fuerit certa ac constans regula apud Romanos, ut quecumque gens que in pronuincie formam redacta fuerat uectigalis esset, ac populi Romani magistratui obediret, quemadmodum obseruat Sigonius  in libro primo de iure Prouinciarum, ambigi non potest quin Dacia tributaria fuerit, presertim cum Lactantius id expressis uerbis affirmet.

Iniurie tutos. In ueteri libro mendose scriptum est iniurietatis; atque ita nos primo edidimus. At in extrema pagina monuimus legendum esse iniurie tutos; quam emendationem, quia certa est, nunc transtulimus in textum.



CAPUT XXIu.

Constantinum remitteret. Zozimus, qui inimicus erat Constantino, historiam hanc aliter tractat quam Lactantius, discessum eius a latere Galerii non referens ad mandata Constantii, sed ad ambitionem et cupiditatem Constantini iamdudum cum animo suo de imperio cogitantis, qui, ex quo Seuerum et Maximinum Cesares factos uidit, ea loca relinquenda statuit in quibus agebat, et ad patrem Constantium proficisci, qui apud nationes transalpinas erat, et in Britannia plerumque uiuebat. Eadem habet Aurelius  uictor in libro de Cesaribus, scribens Constantinum, cuius iam tum a puero ingens potensque animus ardore imperitandi agitabatur, cum tolerare nequiret Seuerum et Maximinum factos fuisse Cesares, se uidelicet pretermisso, fuge commento  in Britanniam ad patrem Constantium uite ultima agentem peruenisse, eoque mortuo cunctis qui aderant annitentibus, imperium cepisse Sed in Epitome uictoris, ubi eadem repetuntur, male scriptum est Constantinum iuuenculum a Galerio in urbe Roma religionis specie obsidem tentum fuisse; quod post Epitomen illam scripsere etiam Baronius, Camdenus et Morinus. uerum Galerius Romam tum temporis non uiderat, ut certo colligitur ex capite 27 istius operis, et nunquam pedem in urbem intulit. Preterea constans est omnium Scriptorum opinio, apud Diocletianum et Maximianum  fuisse, nimirum in Bithynia, ubi Diocletianus habitabat. Atque id certe docet Praxagoras apud Phocium, cod. 62, et colligitur etiam ex politia sanctorum Metrophanis et Alexandri apud eumdem Photium cod. 264, et ex Eusebio in libro primo de uita Constantini, cap. 19. Si uera essent que Nicephorus Callistus, lib. uII, cap. 18, refert de Constantino, hec discrepantia facile conciliari posset. Ait enim Constantium, quem ille Constantem nominat, puerum Constantinum una cum matre Romam adduci curauisse, ueritum autem ne illi absurdi quicquam a Theodora legitima uxore sua, que Constantini nouerca erat, per zelotypiam et coniugalem emulationem accideret, eum Nicomediam ad Diocletianum, qui ibi cum Galerio Maximiano genero erat, misisse, ibique illum in palatio apud Imperatorem uixisse. Antequam uero hinc recedam, admonendus est lector hunc locum ex Epitome uictoris in alienum sensum a Baronio esse translatum, dum que illic dicuntur de Constantino religionis specie obside tento a Galerio, Baronius  interpretatur de religione Christiana: siue quod iuuenis Helena christiana matre natus, et patre Constantio erga Christianos propensiore, specimen aliquod edidisset, quo patrocinari uideretur ei religioni; seu quod cum Constantius admodum fauorabilis esset nostris hominibus, apud Galerium de prodita auita superstitione in suspicionem uenerit. Quam ob causam censet Constantinum in custodia tentum Rome a Galerio loco obsidis, ut obtentu religionis arrepto impediret, ne optime indolis iuuenis patri succederet. uerum hac circuitione opus non erat ad explicandum hunc locum Epitomes, cuius simplex et aperta narratio est. Illud tantum uoluit auctor, Constantinum obsidem apud Galerium fuisse religionis specie, id est, specie amoris precipui et officii, tanquam si eum a patre petiisset erudiendum in re militari et in arte administrande Reipublice. Nam neque tum Helena christiana erat, nec Christianismum Constantino obiecit Galerius, homo superstitiosus, cum Diocletianus  censeret filios Herculi et Constantii creandos esse Cesares. Aliis artibus iuuenem a summo fastigio remouere conatus est Galerius, insidiis nimirum, exponendo eum uariis periculis.

Iamdudum frustra repetierat. Hec uerba non habentur in ueteri codice. Quoniam uero sensus erat mutilus, et constabat heic aliquid deesse, nos hec duo uocabula addidimus propter auctoritatem Fragmenti de Constantino Chloro, in quo ita legitur: Constantinus obses apud Diocletianum et Galerium sub iisdem fortiter in Asia militauit; quem post depositum imperium Diocletiani et Herculii Constantius a Galerio repetiit: sed hunc Galerius obiecit ante pluribus periculis. Attamen, si quis hiatum illum his uerbis non posse suppleri existimat, pro his substituere potest non uiderat, aut aliquid simile.

Insidiis appetiuerat. Idem Fragmentum: Sed hunc Galerius obiecit ante pluribus periculis. Nam et in Sarmatas iuuenis equestris militans ferocem barbarum capillis tentis raptum ante pedes supplicem Galerii imperatoris  adduxerat. Deinde Galerio mittente per paludem, equo ingressus suo uiam ceteris fecit ad Sarmatas, ex quibus plurimis stratis Galerio uictoriam reportauit. Tunc eum Galerius patri remisit. uide etiam Eusebium, lib. I de uita Constantini, cap. 20, et Annales Zonare.

Feris obiecerat. Praxagoras in libro de Gestis Constantini ait Galerium Maximianum insidias adolescenti tetendisse, et ad pugnam cum fero leone ineundam composuisse, illum uero feram superasse et occidisse. Eadem habet etiam Zonaras in imperio Diocletiani.

Sigillum. Id est, epistolam missoriam sigillo munitam. uide Glossarium Dulresnii.

A Seuero teneretur. Quippe e Nicomedia eunti in Galliam pergendum erat per Italiam, ubi Seuerus imperitabat. Fragmentum de Constantio Chloro, pag. 471: Qui ut Seuerum per Italiam transiens uitaret, summa festinatione, ueredis post se truncatis, Alpes  transgressus, ad patrem Constantium uenit apud Bononiam.

Sublatis equis publicis. Zozimus in libro secundo narrat Constantinum, ueritum ne forte fugiens apprehenderetur, equos stabularios, quos respublica alebat, cum primum aliquod stabulum attigisset, mutilasse et inutiles reliquisse; cumque id de loco in locum pergens faceret, exclusisse ab ulteriore progressione persequentes. Eadem ferme leguntur in Epitome uictoris.

Cursus publicus. uide Casaubonum in notis ad Spartianum, ubi multa docte et erudite disserit de cursu publico et fiscali.

Peruenit ad patrem. Duodecimo kalendas augusti, ut ego quidem arbitror. Nam in ueteri calendario edito ab Herwarto hec ad eam diem scripta sunt: Aduentus Diui, id est, Constantini, ut manifestum est. Quippe calendarium illud scriptum est eo imperante. Qui uero putant eum peruenisse ad patrem 8 kalendis augusti, hinc decepti sunt, quod Aurelius uictor  in libro de Cesaribus, et alii ueteres scribunt illum in Britanniam ad patrem Constantium uite ultima agentem peruenisse; que uerba sic interpretantur, quasi necesse sit illum qui in extremis erat mortuum fuisse statim post aduentum Constantini. De eius porro aduentu ad Constantium patrem, et de his que tum circa Constantinum gesta sunt, uide Eusebium in libro primo de uita eius, cap. 21, et Politiam sanctorum Metrophanis et Alexandri apud Photium. Peruenit autem ad patrem e Nicomedia, non uero e Roma, ut falso scripsit Camdenus in Britannia sua, pag. 52, deceptus ab auctore Epitomes uictoris.

Imp. per manus tradidit. Lactantius, lib. XI Institut., cap. 4: uixit enim usque ad senectutem, regnumque per manus filio tradidit.

Imperium tradidit. Idem scribit Eusebius in libro primo de uita Constantini, cap. 25. Quare frustra Iosephus Scaliger in animaduersionibus ad Chronicon Eusebii redarguit auctorem Politie sanctorum Metrophanis  et Alexandri, quod scripserit Constantinum a Constantio moriente successorem in imperio designatum. Neque ille consensus militum, cui initia imperii Constantiniani assignat Scaliger, quicquam preiudicat aduersus ea que scribit auctor Politie. Probat hoc Eumenius in panegyrico Constantini, ubi, cum dixisset Constantinum manifesta sententia patris electum fuisse imperatorem, mox subdit: Dii boni, quanta Constantium pium etiam in excessu suo felicitate donastis! imperator transitum facturus in celum uidit quem relinquebat heredem. Illico enim atque ille terris fuerat exemptus, uniuersus in te consensit exercitus, te omnium mentes oculique signarunt. Item Iulianus imperator in oratione prima ad Constantium: Igitur quemadmodum pater tuus post parentis sui obitum, non modo ipsius iudicio, uerum etiam exercituum omnium suffragio imperium sit adeptus, quid est quod diligentius prosequamur? Orosius, lib. uII, cap. 26: Constantius uero Augustus summe mansuetudinis et ciuilitatis in Britannia mortem obiit, qui Constantinum  filium ex concubina Helena creatum imperatorem Galliarum reliquit.

Requiem uite accepit. Fasti Idatiani Constantio uI et Maximiano uI consulibus: His coss. diem functus Constantius, et postea leuatus est Constantinus 8 kal. augusti. Chronicon Eusebii: Constantius sextodecimo imperii anno diem obiit in Britannia Eboraci; ibidemque sepultus est, si uera sunt que de eius tumulo narrantur a doctissimo uiro Guillelmo Camdeno in pagina 572, Britannie. Contigit istud anno Christi 306, ut recte aduersus Petauium contendit ualesius in annotationibus ad Eusebium. Tum uero, ut Socrates ait, Constantinus creatus est imperator in locum patris sui Constantii, qui ante diem octauum kalendarum augusti excesserat e uiuis. Hic est itaque primus annus imperii Constantini. Unde in uetustissimo calendario ita legitur apud Herwartum et Bucherium: 8 kal. augusti. nat. diui Constantini. Male ergo in libro  primo Historie tripartite, et in libro undecimo Historie miscellanee scriptum est, Constantinum factum esse imperatorem 6 kal. augusti. Eumenius in panegyrico supra laudato: O fortunata et nunc omnibus beatior terris Britannia, que Constantinum Cesarem prima uidisti!

Christianos cultui reddere. Lactantius in prefatione libri primi diuinarum Institutionum ad Constantinum: Nam cum ille dies felicissimus orbi terrarum illuxisset, quo te Deus summus ad beatum imperii culmen euexit, salutarem uniuersis et optabilem principatum preclaro initio auspicatus es, cum euersam sublatamque iustitiam reducens, teterrimum aliorum facinus expiasti.

Restituta. Puto reponendum restitutio, ita ut legatur: Hec fuit prima eius sanctio, sancte religionis restitutio. Columbus reponit restitute.



CAPUT XXu.

Imago eius ablata. Eumenius in panegyrico Constantini: Et quanquam tu ad seniores principes de  summa republica quid fieri placeret retulisses, preuenerunt tamen studio, quod illi mox iudicio probauerunt. uir clarissimus Hadrianus ualesius, in libro primo rerum Francicarum, pag. 20, heic per seniores principes intelligit Diocletianum, Maximianum Herculium et Galerium Maximianum, quos ait comprobasse factum militum qui Constantino purpuram iniecerant. Patietur uir doctissimus me ab ea sententia recedere, cum certum sit nullas tum Diocletiani et Herculii partes in republica fuisse, adeoque nullum opere pretium fuisse, ut ad eos Constantinus referret de imperio sibi delato. Seniores ergo principes interpretor Galerium Maximianum Augustum, Seuerum et Maximinum Cesares. Quanquam huc ualde inclino, ut existimem relatum ad solum Galerium fuisse, qui tum solus erat rerum dominus: sed Eumenium pro more oratorum ex formula locutum esse, et ad cunctos principes retulisse, que de uno tantum dici debuerant. Laureatam autem imaginem  dixit Lactantius, quoniam qui res letas et bene gestas nuntiabant, laureatas tabellas afferebant, ut pluribus explicat Salmasius in notis ad Lampridium, pag. 235.

Purpuram misit. Insigne regie dignitatis, ut ait Lactantius lib. Iu Institut., cap. 7: Nunc Romanis indumentum purpure insigne est regie dignitatis assumpte. Non indigebat Constantinus purpura, quam ad eum Galerius mitteret, cum illam in initio imperii accepisset a militibus. Eumenius in loco paulo ante laudato: Purpuram statim tibi, cum primum tui fecit egressus, milites utilitati publice magis, quam tuis affectibus seruientes, iniecere lacrymanti. Sic Probus accepit purpuram. Auctor Flauius uopiscus in libro de uita eius: Ornatus etiam pallio purpureo, quod de statua templi oblatum est. Item idem in Saturnino: Ibi tamen cum cogitare cepisset tutum sibi non esse, si priuatus uiueret, deposita purpura ex simulacro ueneris, cyclade uxoria militibus circumstantibus amictus et adoratus est. Qua de re uide Casauboni notas in  Capitolinum. uerum id decentius fiebat, cum purpura tribuebatur a principe. Ita Seuerus accepit ab Herculio, Maximinus a Diocletiano, rursum Herculius a filio Maxentio Rome imperante. Nam hinc ostendebatur consensus in nouum principem.

Extra numerum. Id est, preter quatuor, ne mutaret dispositionem Diocletiani, quam ipse tantopere dixerat debere custodiri.

Seuerum Aug. nuncuparet. Certum est Seuerum hunc nuncupatum fuisse Augustum, cum id nummi doceant, qui apud Adolphum Occonem reperiuntur. De tempore quo titulum Augusti sumpsit, non adeo constat. Sunt qui scribant, inquit Panuinius in libro secundo Fastorum. eum, cum aduersus Maxentium cum exercitu ueniret, se ipsum Augustum appellasse. Quam sententiam amplectitur Tristanus Santamantius. Dubitari non potest quin id euenerit paulo antequam Romam proficisceretur aduersus Maxentium. uerum  id factum non est occasione sumpti a Maxentio imperii, sed eo tempore quo Constantinus Cesar a Galerio renuntiatus est post mortem Constantii, id est, anno Christi 306 exeunte, ut arbitror. Qua de re postea. Porro hinc etiam colligi potest Seuerum dignitate Augusti ornatum fuisse, quod cum Galerius imperium Licinio dedit, id est, Augustum creauit, eum Lactantius, cap. 24, scribit substitutum fuisse in locum Seueri. Quod plane uerum non esset, si Seuerus non fuisset Augustus. Occo Cesarem et Augustum a Galerio dictum tradit: sed tempus non annotat.

Sed Cesarem. Iam antea ostendimus Constantinum non fuisse factum Cesarem cum Seuero et Maximino. Quia tamen ex nummis constat eum fuisse Cesarem, et hactenus uiri docti frustra quesierunt tempus quo ad eam dignitatem euectus est, opere pretium uidetur heic aliquantisper immorari, ut istius nuncupationis initia constituamus. Nam cum auctor panegyrici Maximiano et Constantino dicti post nuptias Fauste doceat Constantinum, cum ei pater  imperium reliquisset, Cesaris tamen appellatione contentum, expectare maluisse, ut idem illum declararet Augustum, qui patrem eius Constantium eo titulo decorauerat, neque dicat quo tempore istud factum sit, res nobis integra est, tanquam si uetusti illius scriptoris auctoritate careremus. Itaque sic constituere debemus. Constantius obiit anno Christi 306, 8 kalendas augusti. Huic statim successit Constantinus; et cum laureata imago eius ad Galerium delata esset, is Constantinum Cesarem nuncupauit, ut eum de secundo loco, quem obtinebat in locum patris suffectus, reiiceret in quartum, et sic postremum faceret. Constantinum porro tum Cesarem a Galerio nuncupatum fuisse, patet etiam ex capite sequenti; ubi scriptum est Galerium, cum ad eum nuntius perlatus esset de Maxentio Rome facto imperatore Seuerum arcessiuisse, et quia tres Cesares facere non poterat, eum hortatum esse ad reiiciendum imperium. Ex quo certissima coniectura colligitur,  iam tum duos in imperio Cesares fuisse, nimirum Maximinum et Constantinum. Nam Seuerus nuncupatus erat Augustus post mortem Constantii, adeoque istic non computatur in numero Cesarum. Confirmant hanc interpretationem uerba que statim sequuntur: Satis uisum est, inquit, semel fecisse quod noluit, id est, Constantinum nominasse Cesarem. Alioqui enim nichil usque ad hunc diem fecerat, quod noluisset, imo cuncta fecerat que uoluerat. Constantinum ergo puto declaratum a Galerio Cesarem fuisse anno eodem 306 exeunte. Nam in ueteri calendario, quod eo imperante scriptum, ab Herwarto primum, dein ab aliis quoque editum est, hec leguntur: 8 kal. ianuarii. Natalis Inuicti. Qui locus non uidetur ad alium diem referri posse, quam ad eum quo Constantinus pronuntiatus est Cesar. Nam quod uir clarissimus Petrus Lambecius in libro quarto Commentariorum de bibliotheca uindobonensi, pag. 298, hunc natalem refert ad Constantium auctoritate Fastorum Idatianorum, reuincitur ex ipsismet  eorumdem Fastorum uerbis, ubi uetranio quidem depositus dicitur 8 kalendas ianuarii: sed Constantius leuatus est Cesar tantum idibus martiis sequentibus, qui est dies natalis Constantii. Preterea quoties in hoc calendario legitur simpliciter nomen Diui aut Inuicti, absque alio nomine addito, certum est toties debere intelligi Constantinum Magnum. Ceterum noua prorsus est opinio uiri clarissimi Petri Francisci Chiffletii, qui in notis ad uigilium Tapsensem, pag. 134, opinatur Constantinum a Galerio Maximiano creatum Cesarem 8 kal. augusti anno Christi 305, cum in eius aula tanquam a patre datus obses uersaretur, et deinde rursus Cesarem declaratum Eboraci in Britannia anno sequenti secundum obitum Constantii patris. Sed hec opinio ueritate non constat. Postea Constantinus nuncupatus est imperator a Maximiano Herculio bis Augusto anno 307, cum ducturus esset uxorem Faustam Herculii filiam. Ita nos  docet auctor panegyrici paulo ante laudati: Dixerint, inquit, licet plurimi, multique dicturi sint, ea quibus omnia facta uestra summarumque uirtutum merita laudantur, sacratissimi principes Maximiane, uelis, nolis, semper Auguste, et Constantine oriens imperator; mihi tamen certum est ea precipue isto sermone complecti, que sunt huius propria letitie, qua tibi Cesari additum nomen imperii, et istarum celestium nuptiarum festa celebrantur. Et paulo post: Quid enim aut tu carius dare, aut tu carius accipere potuisti, cum hac affinitate uestra et tibi, Maximiane, per generum iuuenta renouata sit, et tibi, Constantine, per socerum nomen imperatoris accreuerit? Ista quidem certa et manifesta sunt. Ceterum Labbeus, in parte prima Chronologie historice, pag. 223, laudat eiusdem rei testes Eusebium atque Zozimum, apud quos ego nichil istius modi reperire potui. Quatuor ergo, ut notatur in ueteri Calendario, fuere natales Constantini, 3 kalendas martii, 8 kalendas augusti, 8 kalendas ianuarii, et pridie kalendas aprilis. Primus, ut recte obseruauit  uir eruditissimus Carolus Dufresnius, pertinet ad genuinum Constantini natalem, quo nempe est in lucem editus; secundus ad eum diem, quo patri Constantio successit; tertius ad eum, quo Cesar nuncupatus est a Galerio; quartus denique ad eum, quo imperatoris et Augusti nuncupationem sortitus est. Quintum, quem in die 3 kalendas aprilis locat kalendarium Philocali, non puto diuersum esse ab eo, quem alie editiones ponunt 3 kalendas martias; et hinc arbitror emendandam esse Philocali editionem.



CAPUT XXuI.

Maxentium f. Imp. Fragmentum de Constantio Chloro, pag. 472: Subito in urbe Roma pretoriani milites Maxentium filium Herculii imperatorem crearunt. Eutropius, lib. X: Rome interea pretoriani, excitato tumultu, Maxentium Herculii filium, qui haud procul ab urbe in uilla publica morabatur, Augustum nuncupauerunt. Idem scribit Eusebius in Chronico. Fuit ille  filius Maximiani Herculii, gener uero Galerii Maximiani, ut heic et supra cap. 18 et paulo infra c. 17, docet Lactantius. Quod etiam in Epitome uictoris ita traditur: Is Maximianus  carus nulli unquam fuit, ne patri aut socero quidem Galerio. Et Fragmentum de Constantio Chloro, pag. 472: Gener apud socerum, id est, Maxentius apud Galerium. Quare miror doctissimum uirum Iosephum Scaligerum in Animaduersionibus ad Chronicon Eusebii mirari, quod cum Maxentius fuerit Herculii Maximiani filius, in nummis tamen eius ita legatur: IMP. MAXENTIUS DIuO MAXIMIANO PATRI SOCERO AETERNA MEMORIA. Nummus hic cusus non est in memoriam Maximiani patris, sed Galerii Maximiani soceri.

Castra pretoria sustulerat. Non omnino: sed diminuerat. Alioqui enim quomodo Pretoriani, si nulli fuissent, Maxentium imperatorem nuncupare potuissent? Recte Aurelius uictor in libro de Cesaribus: Hinc etiam quasi truncate uires urbis, imminuto pretoriarum cohortium atque in armis uulgi numero. Ubi  forte legendum: atque inermis uulgi.

Occisis iudicibus. Abellio prius interfecto, inquit Zozimus, quod is prefecti urbis locum obtinens, horum molitionibus aduersari uisus esset.

Turbatus est. Galerius Maximianus.

Tres Cesares f. n. poterat. Obstante dispositione Diocletiani, qui duos Augustos esse debere instituerat duos Cesares; eamque dispositionem seruauerat Galerius, cum Augusti nuncupationem accepit. Postea tamen tres Cesares facti sunt a Constantino et Licinio anno Christi 317. Crispus nimirum, Constantius Constantini filius, et Licinianus filius Licinii. Deinde uicto occisoque Licinio, extinctis quoque Crispo et Liciniano, Constantius et Constans minores filii Constantini facti sunt Cesares uariis temporibus. Ad que tempora referenda est illa Eutropii obseruatio ex libro decimo: Eo tempore res Romana sub uno Augusto et tribus Cesaribus  fuit,  cum liberi Constantini Gallie, Orienti Italieque preessent.

Maxentium. In ueteri libro legitur Maximianum, sane mendose, sicut paulo ante uidimus eumdem errorem commissum fuisse in Epitome uictoris.

Paternos milites. Qui erant in exercitu Seueri, ut dicitur paulo supra.

In Campania. Alii omnes Maximianum Herculium tunc temporis in Lucania, quo se contulerat post abdicationem, fuisse consentiunt, ut Eutropius, Zozimus, Suidas. Itaque sic constituenda res est, secessisse quidem Herculium in Lucaniam, cum deposuisset imperium: sed tum cum ista agebantur, in Campaniam uenisse, ut inde, tanquam e propinquo, militum pretorianorum, qui Rome tendebant, animos tentare ac sollicitare posset, et, si daretur, aut imperium resumeret quod inuitus deposuerat, aut Maxentio filio procuraret. Nam ista per longum temporis spatium tractata ab Herculio fuisse docet Aurelius uictor in libro de Cesaribus: Interim Rome uulgus turmeque  pretorie Maxentium, retractante diu patre Herculio, Imperatorem confirmant. Miror autem celeberrimum in rei nummarie cognitione uirum Santamantium in contrarium omnino sensum traduxisse hunc locum, tamquam si Maxentius retractante, id est, repugnante patre, fuisset factus imperator; quod etiam placuisse uideo doctissimo uiro Hadriano ualesio. Sed eos decepit haud dubie falsa Andree Schotti admonitio, scribentis heic uocem retractante idem fignificare quod detrectante. Retractare idem significat ac tractare. Lactantius, lib. Iu Institut., cap. 28: Qui autem omnia que ad cultum deorum pertinent retractarent, et tanquam relegerent, ii dicti sunt religiosi. Et paulo post: Religiosos a relegendo appellatos, qui retractent ea diligenter, que ad cultum deorum pertineant. Hinc libri Retractationum sancti Augustini. Sufficiunt enim hec exempla. Postquam ergo Maxentius factus est imperator, statim Maximianus ab eo euocatus Romam profectus, paulo post Seuerum morti tradidit; ac mox  in Galliam, illic filie Fauste nuptias cum Constantino celebrauit ea estate, qua Galerius exercitum duxit in Italiam aduersus Maxentium, ut uisuri postea sumus. Quare mirum in modum deceptus est Petauius auctoritate anonymi Scriptoris, de Constantio Chloro res eo quo geste sunt ordine non referentis. Scribit ergo Petauius in libro XIII de Doctrina temporum, pag. 713, Galerium Maximianum cum ingentibus copiis Romam aduolasse anno Christi 307, et comtemptum, et a plerisque suorum destitutum abiisse in Illyricum, Licinium fecisse Cesarem, et Sardicam regressum esse: tum Maximianum Herculium ad spem erectum resumendi fastigii Romam aduolasse e Lucania, Diocletianumque ut idem faceret adhortatum esse; postea Seuerum periurio deceptum custodie tradidisse ac iugulasse: deinde, cum insidias Maxentio strueret, pulsum Roma in Galliam ad Constantinum uenisse, eique filiam Faustam collocasse, et eum Augusti appellatione donasse. Que omnia, non sane contra fidem Historie, sed perturbato prorsus temporum  ac rerum ordine scripta esse nullus est dubitandi locus. Fedius aberrauit Sethus Caluisius, Maxentium tum demum imperium inuasisse scribens, postquam Constantinus a Maximiano Herculio creatus fuisset Augustus, et Maximianum a Romanis persuasum anno sequenti resumpsisse imperium. At quomodo Constantinum declarare potuit Augustum is, qui neque Imperator esset, neque Augustus?

Rerum nouar. cupidus. Eadem de Herculio tradit Iulianus Imperator de Cesaribus.

Deposuerat inuitus. Constans est omnium Scriptorum sententia, si incertum panegyristam excipias, qui Herculii Maximiani et Constantini laudes prosecutus est. In nuptiis Constantini et Fauste, omnium, inquam, scriptorum sententia est, hunc Maximianum inuitum deposuisse imperium. uerum illi aliter hanc historiam narrant quam Lactantius. Hic enim, cap. 18, docet Herculium abdicare coactum a Galerio, ab eoque  territum iniecto armorum ciuilium metu. Alii contra scribunt Diocletianum, cum, ingrauescente euo, parum se idoneum moderando imperio esse sentiret, auctorem Herculio fuisse, ut in priuatam concederent, eique egre collegam obtemperauisse, sed tamen obtemperauisse.

Libenter arripuit. Purpuram quam deposuerat. Incerti panegyricus paulo ante laudatus: Fecit enim Roma ipsa pro maiestate nominis sui, ut ostenderet posse se etiam imperatoribus imperare. Abduxit exercitus suos, ac tibi reddidit; et cum ad sedandos animos auctoritatem priuati principis attulisses, supplices tibi manus tendens, uel potius queribunda, clamauit: Quousque hoc, Maximiane, patiar, etc. Et paulo post: Imperasti pridem rogatus a fratre, rursus impera iussus a matre. Purpuram facile resumebat Herculius, quippe qui ter sumpsisse inuenitur. Atque hoc pessimum exemplum causa fuit mortis Licinii; quem cum Constantinus uicisset, ac ei uitam concessisset, postea Herculii Maximiani soceri sui motus exemplo, ne iterum depositam  purpuram in perniciem Reipublice sumeret, tumultu militari exigentibus in Thessalonica iussit occidi; ut legitur in Fragmento de Constantio Chloro, pag. 475, Bonifacius uIII timens ne, si Celestinus u liberam uitam ageret, pontificatum, quo se abdicauerat, resumeret, eum in custodia detineri iussit. Cui preiuerat Callisti II exemplum erga Burdinum.

Rauennam confugit. Zozimus in libro secundo scribit Herculium circumuento sacramentis Seuero persuasisse, ut Rauenna excedens, quo se contulerat, Romam ueniret eoque pergentem, ubi quemdam ad locum uenisset, quem Tres tabernas uocant, ab insidiis quas eo loco Maxentius collocauerat, apprehensum, inserta laqueo ceruice necatum. Incerti panegyricus Constantino dictus post uictoriam de Maxentio partam: Duxerat magnum Seuerus exercitum, et hostem suum per fidia desertus armauerat. Auctor Fragmenti de Constantio Chloro, pag. 472: Desertus Seuerus a suis fugit Rauennam. Per Maxentium filium   euocatus illuc uenit Herculius, qui per periurium Seuerum deceptum custodie tradidit, et captiui habitu in urbem perduxit, et in uilla publica Apple uie tricesimo milliario custodiri fecit. Postea cum Galerius Italiam peteret, ille iugulatus est, et deinde relatus ad octauum milliarium, conditus in Galieni monumento. Ex quo loco collegit Henricus ualesius falli Eutropium et Aurelium uictorem, qui Seuerum Rauenne occisum esse scribunt. De loco igitur ubi Seuerus uitam finiuit controuertitur inter eruditos. Nam Scaliger, in animaduersionibus ad Eusebium, ait non dubitare se quin ille Tres taberne in agro Rauennate fuerint, neque aliter colligi posse ex uerbis Zozimi. Contra ualesius contendit Tres illas tabernas fuisse in uia Appia prope Romam. Parum autem probabile est id quod Sigonius in libro secundo de Occidentali imperio collegit ex Zozimo, Seuerum Maximiani fidem secutum Rauenna excessisse, atque ad Tres tabernas sese contulisse, haud dubia spe ductum urbem se Maximiani opera recepturum. Quam Sigonii opinionem secutus  est Hieronymus Rubeus in libro secundo Histor. Rauennatum.

uenis incisis. Contra Zozimus lib II, et auctor Fragmenti de Constantio Chloro scribunt, ut paulo ante uidimus, Seuerum fractis laqueo ceruicibus expirasse.



CAPUT XXuII.

Adiuncto Maximino. Cognomento Daia uel Daza, qui Orientem administrabat.

Proficiscitur in Galliam. Huic narrationi fidem adstruit etiam Zozimus, tamen etsi in rerum erret ordine narrandarum, Herculium inquiens eo conatu frustratum, quo Diocletianum pertrahere nisus erat ad resumendum imperium, rursum uersus Alpes contendisse, ut commorantem ibi Constantinum conueniret, et filiam ei Faustam promisisse, eoque promisso impleto, fallere conatum hominem. Errat, inquam, Zozimus. Nam ex capite 27 et 29 Lactantii  patet illum bis in Galliam profectum antequam Carnuntum peteret, et Diocletianum non uidisse, nisi post nuptias Constantini et Fauste. At enim quod Lactantius et Zozimus aiunt, Herculium Constantino filiam promisisse, aliter legitur in panegyrico incerti auctoris dicto in nuptiis Constantini et Fauste, ubi scriptum est Constantinum eam postulasse a Maximiano. Sed profecto sicut tuo, Constantine, socero ante est conciliata diuinitas, quam ab eo pignus ipsi carissimum postulares, sic et nunc quoque in hac gratulatione prius illa dicenda sunt, que in te considerans tantus iste, et paterni, et tui auctor imperii, letatus est quod petisti. Ubi interim obseruandum est illud, quod ait Scriptor istius panegyrici, Herculium esse auctorem imperii Constantini. Qua de re uide que supra dicta sunt ad caput 25.

Sue minoris filie. Heic admoneri conuenit, mendose in ueteri codice scriptum esse, sic minoris familie. Intelligit autem Faustam. Sed inquirendum est in tempus, quo nuptie Constantini et Fauste celebrate  sunt. Certum est Seuerum Augustum extinctum fuisse anno Christi 307 ineunte, quanquam de mense non constat. Postea Maximianus Herculius Fauste pater in Galliam profectus est, ut Constantinum partibus suis conciliaret, promissis illi Fauste minoris filie nuptiis; eoque promisso impleto, ut Zozimus ait, persuadere conabatur Constantino ut discedentem ex Italia Galerium Maximianum prosequeretur. Ex quibus uerbis colligitur nuptias fuisse celebratas eo tempore, quo Galerius erat in Italia, uel certe cum in procinctu esset Italice expeditionis. Cum autem ille in Illyricum ex Italia redux fuerit anno eodem 307 ante mensem septembrem, ut opinor, et ex capite 27 istius libri Lactantiani constet Herculium Romam iterum profectum post fugam Galerii, ac cum rursum eodem anno rediisset in Gallias, ibi aliquantulum moratum esse, et postea in Illyricum ad urbem Pannonie Carnuntum uenisse, ibique fuisse 3 idus nouembris, quo die Licinius a Galerio  factus est imperator, manifestum Constantini et Fauste nuptias aliquanto tempore ante mensem septembrem anni 307 coiisse. Si certa essent que de Constantini initiis dicuntur a R. P. Petro Fr. Chiffletio in notis ad uigilium Tapsensem, non opus esset ea inquisitione in qua nos hactenus exercuimus. Is enim contendit nuptias Constantini cum Fausta, et initium auguste dignitatis in eum collate a Maximiano socero, euenisse 8 kalend. augusti anni 307, eadem nimirum auctoritate qua Constantinum scribit primo Cesarem factum a Galerio anno 305, 8 kalend augusti, et rursum Cesarem declaratum 8 kalendas augusti anni 306, secundum obitum patris. Sed quia hec a uiro clarissimo non probantur, necessaria fuit ea cura, quam nos adhibuimus in inuestigando tempore istarum nuptiarum.

Ille interea. Galerius Maximianus. Ceterum totum hunc apparatum Galerii sic paucis perstringit Zozimus: Cum autem Maximianus Galerius haud equo tulisset animo que in Seuerum Cesarem designata fuerant,  ab Oriente Romam eundum statuit, et admissorum nomine meritas Maxentio penas irrogandas. Ut in Italiam appulerat, parum fidos erga se militum animos sentiens, ad Orientem nullo commisso prelio rediit.

Populum trucidaturus. Fragmentum de Constantio Chloro, pag. 472: Dehinc Galerius cum ingentibus copiis Romam uenit, minatus ciuitatis interitum, et castra Interamne ad Tiberim posuit. Tunc legatos ad urbem misit Licinium et Probum, per colloquium petens, ut gener apud socerum, id est, Maxentius apud Galerium precibus magis quam armis optata mercaretur. Qui contemptus agnouit promissis uirorum Maxentii partes suas deseruisse. Quibus perturbatus retro uersus est; et, ut militi suo predam quamcumque conferret, flamminia iussit auferri. Quid sibi uelit hoc loco uox flamminia, nescire se fatetur Henricus ualesius, et deesse heic nonnulla putat, que ad Maximianum Herculium pertinebant. Ego potius existimauerim,  postrema hec uerba pertinere ad ea cum quibus coniunguntur, ut sensus sit Galerium, ut militi suo predam quamcumque conferret, id est, ut summam et nullis legibus cercitam predandi licentiam daret, etiam ea flammis tradi iussisse, que auferri non possent; ut si quis insequi uoluisset, utensilia, id est, res ad uictum necessarias, non haberet, ut mox dicet Lactantius. Itaque scribendum censeo flammis omnia, pro flamminia, ob uulgatum errorem librariorum qui frequenter primas uocabulorum syllabas omittunt. Et admissus fortassis error ab eo qui cum heic flammonia uel flammomnia uidisset scriptum, neque satis intelligeret quid hoc uocabuli esset, sciret porro ueteres flamonium dixisse pro flaminio, emendandam putauit hanc uocem, reducendamque ad suam originem. Nam et ueteres glosse Isidori et aliorum, tum etiam Sidonius, et due ueteres inscriptiones, quas ex Grutheri thesauro describit Iacobus Gothofredus ad l. 21 cod. Theod. de decurionibus, et harum unam Sauaro, et Sirmundus ad Sidonium,  flamonium dicunt pro flaminio. Scio inelegantem prorsus locutionem esse, neque dici solere flammis rem quampiam auferri. Sed in auctore excerptorum non requirimus elegantiam sermonis. Sed hanc coniecturam meam non esse ueram facile colligo ex ea, quam mecum pro amicitia nostra communicauit uir istarum aliarumque plurimarum litterarum peritissimus Carolus Dufresnius Cangius, qui hic, pro flamminia, legi debere putat flammula, id est, signa militaria; quibus erectis, necesse est milites stare in acie; cadentibus uero, facile dissipantur. uide Glossarium latinum eiusdem Dufresnii.

Flexit animos quor. Ita olim monuimus esse emendandum, cum primo edidissemus felix animus quorum.

Fugam capessiuit. Hadrianus ualesius, in libro primo rerum Francicarum, scribit Licinium creatum Cesarem a Galerio fuisse anno 308 eique tutela Illyrici delegata, Galerium cum maximis copiis ingressum Italiam, Maxentium generum suum Rome obsessisse, et arte Maximiani Herculii ab urbe repulsum  esse. Ostensuri postea sumus Licinium factum imperatorem post reditum Galerii ex Italia. Nunc uero id tantum obseruandum, parum probabile uideri quod ait uir clarissimus, Galerium arte Maximiani Herculii ab urbe repulsum esse, cum ex capite 27 et 28 Lactantii certo constet illum in Gallia apud Constantinum fuisse per totum illud tempus, quo Galerius fuit in Italia: quod etiam colligi facile potest ex uerbis Zozimi.

Opprimi potuit. Apud Zozimum Herculius dicitur persuadere uoluisse Constantino, ut discedentem ex Italia Galerium prosequeretur. Sed cum ille natura inquietus et infidus esset, non mirum si Constantinus eius consilia spreuit.

uexasset. Puto legendum esse uastasset.

Titulum immutari. Hec alibi non leguntur. Et mirum est ab aliis historicis pretermissa fuisse.

Daciscum. Quod ipse natus esset ex Dacia.



CAPUT XXuIII.

 Maximianus alter. Cognomento Herculius, qui resumpserat imperium, illudque habebat commune cum filio Maxentio.

Prior filii potestas. Ratione nimirum habita noui imperii. Nam pater deposuerat antea imperium, et in priuatam uitam concesserat. Postea in consortium imperii adscitus fuerat a Maxentio, qui ad eum purpuram misit, et bis Augustum nominauit.

Milites e. q. Seuer. reliq. Id est, milites ex ueteri Maximiani Herculii exercitu, a Galerio missi cum Seuero ad expugnandum Maxentium, qui translatis signis, Seuerum deserentes, se Maximiano tradiderant. Hos, quia sui olim fuerant, existimabat Maximianus sibi adhesuros.

Diripuit purpuram. Eutropius lib. X: Herculius tamen Maximianus post hec in concione exercitus filium Maxentium denudare conatus, seditionem et conuicia militum tulit. Incerti panegyricus Constantino dictus  post deuictum Maxentium: Ipse denique, qui pater illius credebatur, discissam ab humeris purpuram detrahere conatus, etc. Apud Socratem, lib. I, cap. 2, legitur Herculium recuperandi imperii cupiditate raptum conatum esse interficere, siue de medio tollere filium suum Maxentium. Ita quidem uersiones Christophorsoni et ualesii, propter uocem , que uarias significationes habet. Melius, ut arbitror. Epiphanius scholasticus: Hinc eius pater imperandi cupidine uoluit filium regno priuare. Nam ista interpretatio melius congruit cum narratione Lactantii et aliorum.

Superbus alter. Id est, Tarquinius superbus, rex Romanorum ultimus, Lactantius, lib. Iu Institut., cap. 14: Tarquinius superbus exactus est.



CAPUT XXIX.

Maximianum. Galerium.

Aderat ibi Diocles. Aurelius uictor loquens de fuga et exitu Seueri: Hoc acrior Galerius, adscito in consilium  Iouio, Licinium uetere cognitum amicitia Cesarem creat Augustum; eoque ad munimentum Illyrici ac Thracie relicto, Romam contendit. Sed in hoc errasse conuincitur uictor, quod ait Licinium creatum esse Augustum post mortem Seueri, et antequam Galerius exercitum in Italiam duceret aduersus Maxentium: cum e contra testimonio Lactantii et aliorum certum sit Licinium factum esse imperatorem in locum Seueri post reditum Galerii ex Italia, et eam tum Galerio mentem fuisse, cum imperium Licinio tribueret, ut eo uteretur in bello quod susceperat aduersus Maxentium. Zozimus: Maximianus Galerius ex societate superiorum temporum familiarem sibi Licinium imperatorem creat, quod eius opera bello Maxentium persequi cogitaret. Auctor Fragmenti de Constantio Chloro, pag. 473: Licinius itaque ex noua Dacia uilioris originis a Galerio factus imperator, uelut aduersum Maxentium pugnaturus. Et tamen uictor eum ait in Illyrico relictum eo tempore, quo Galerius maxime cogitabat de bello Italico. Sed id quoque falsum esse necesse  est, cum auctor eiusdem Fragmenti, pag. 472, scribat Licinium fuisse in exercitu Galerii Romam obsidentis, et ab eo missum in urbem cum Probo, ut uiam aliquam inuenirent concordie inter socerum et generum. Que etiam euincunt priuatum adhuc fuisse, adeoque nondum imperatorem. Ut mirum ualde sit uirum doctissimum Hadrianum ualesium secutum in hac historia scribenda fuisse uictorem potius quam ceteros auctori istius fragmenti consentaneos.

Quod ante non fecerat. Nimirum ut Licinium faceret imperatorem. Quod facere iam tum poterat, cum Seuerum et Maximianum fecit Cesares: sed noluerat, propter rationes supra allatas in capite uigesimo.

Imperium Licinio daret. Digladiantur inter se uiri docti in constituendo anno quo Licinius factus est imperator, quibusdam id euenisse censentibus anno Christi 307, aliis sequenti. Ego utrorumque rationes afferam. Qui priorem sententiam tuentur, his argumentis aut utuntur, aut uti possunt. Anno Christi 307 mota sunt arma aduersus Maxentium, qui fine  anni superioris imperium inuaserat; et Seuerus Cesar Augustus, qui ad expugnandum eum Romam accesserat missus a Galerio Maximiano, repulsus, ac postremo miserabili mortis genere extinctus est anno secundo imperii sui, ut legitur in Chronico Eusebii, id est anno Christi 307, ante kalendas maias, quibus biennio antea factus fuerat Cesar ab Herculio Maximiano. Ita Onuphrius Panuinius in commentario ad librum secundum Fastorum, ad annum U. C. 1059, qui congruit cum anno Christi 308. Hoc anno circa kal. maii Seuerus, qui a Galerio Cesar per Italiam et Africam creatus fuerat, cum aduersum motum pretorianorum atque Maxentii Romam cum exercitu uenisset, militum suorum scelere desertus, ipseque fugiens, altero imperii anno Rauenne interfectus est. Accensus ea ignominia Galerius, in quem hoc dedecus recidebat ut in auctorem belli, incredibili celeritate ex Illyrico Romam cum immenso exercitu aduolat, et ex  Italia in Illyricum reuolat inglorius, totum illud terrarum spatium bis emensus intra quinque aut sex ut plurimum menses, de castigando pellendoque Maxentio eo acrius cogitans, quod uincere suetus, nunc cum ingenti dedecore coactus erat terga uertere. Ea de causa Licinium post reditum ex Italia creat Imperatorem, destinans eum Italie aduersus Maxentium. Acta hec 3 idus nouembris, ut legitur in Fastis idatianis et in Chronico Alexandrino. Sed quamuis hi duo libri consentiant de die, de anno tamen non conueniunt. Nam Chronicon Alexandrinum initia imperii Liciniani refert ad annum, quo Fl. Constantinus Augustus solus consul fuit; Fasti ad annum sequentem, qui sic notatur: Item decies et Maximiano uII. Quo etiam modo, ut hoc obiter moneam, Greca illa, , que leguntur in Chronico Alexandrino, uertenda sunt pro eo quod Raderus uertit Palindecato, coactus admonere in margine hec intelligenda esse de decimo Diocletiani consulatu. In quo sane lapsus est uir eruditissimus. Nam si Diocletianus decies consul  fuit, decimus eius consulatus incidit in annum Christi 305, ut supra uidimus. Itaque hic locus intelligendus est de decimo Maximiani Herculii consulatu, qui tum imperium resumpserat. Sed his omissis, ad que per transennam tantum, et quasi aliud agendo animum aduertimus, persequamur argumenta quibus probari potest Licinium factum esse imperatorem anno Christi trecentesimo septimo. Certum est Constantinum fuisse factum imperatorem post mortem patris anno Christi 306, mense iulio exeunte. Itaque primus imperii eius annus finitus est eodem mense iulio anni sequentis. Cum autem Eusebius in Chronico imperatoriam Licinii dignitatem ponat in anno secundo imperii Constantini, dubium non est quin secundum Eusebii testimonium eius initia referenda sint ad annum 307 exeuntem. Denique si tribunitia potestas imperatorum illius eui numerabatur a die quo imperium adepti erant, ut placet uiris eruditissimis, hinc etiam confirmatur Licinium factum esse  imperatorem anno Christi 307, cum in edicto quod Galerius moriturus edidit anno 311 in gratiam Christianorum, quod uero Nicomedie propositum est pridie kalendas maias, adnotatus sit annus quartus tribunitie potestatis Licinii apud Eusebium in editione ualesii, et apud Nicephorum. Atqui, si annos Licinii colligas, et illos a mense nouembri anni 307 incipias, nullo negotio reperies annum 311 fuisse quartum tribunitie eius potestatis adeoque etiam imperii. Et hec sunt que dici possunt pro confirmanda eorum opinione, qui arbitrantur Licinium anno 307 euectum ad dignitatem imperatoriam. Sed aduersus hec reponi potest magnam esse auctoritatem Fastorum idatianorum, in quibus historia illa refertur ad annum sequentem, et merito. Primum enim non potuisse Galerium Maximianum sic raptim et precipitanter proficisci in Italiam cum ingentibus copiis, Romam obsidere ac reducere exercitum in Illyricum, ut omnia facta dici possint intra quinque aut sex mensium spatium; adeoque probabilius uideri excessum Galerii  ex Italia contigisse anno trecentesimo octauo. Preterea credibile non esse Maximianum Herculium, hominem senem, qui apud Carnuntum cum Diocletiano erat eo tempore quo Licinius factus est imperator, intra sex mensium spatium Italiam Galliasque emensum esse, nuptias Constantini et Fauste celebrauisse, rursum in Italiam rediisse post fugam Galerii, tum etiam iterum in Galliam, et hinc in Pannoniam profectum ad Diocletianum. Denique in Epitome uictoris legi Maximinum Dazam Cesarem quadriennio fuisse, Augustum triennio. Cum autem ille factus fuerit Cesar anno 305 kalendis maiis, consequens esse ut Cesaris nomine contentus fuerit usque ed annum 308 exeuntem. Alioqui quadriennio Cesar non fuisset, sed triennio, si Licinius factus fuisset imperator anno superiore. Ista quidem magnum momentum habere statim uidentur. Sed profecto, si consideremus statum reipublice illius temporis, ingenium Galerii ferox,  iracundum, preceps et superbum, instabilitatem et perfidiam ac mobilitatem Herculii, que sane uitia semper eos precipitant, quibus inherent, quia in animis hominum potentiora uirtutibus sunt, ut ait Lactantius in libro primo diuinarum Institutionum, facile intelligemus ea que primo intuitu fere impossibilia uidentur, fieri tamen potuisse ab hominibus inquietis et summum imperium retinere cupientibus. Nam, exempli gratia, Illyricum, ubi Galerius habitabat, Italie adiacet: adeoque facile illi fuit in Italiam uenire, et dein recedere, etiam cum exercitu, intra illud sex mensium spatium quod diximus: presertim cum ex Zozimo et auctore Fragmenti de Constantio Chloro intelligamus illum ex Italia discessisse nullo commisso prelio, hoc est, paruam eius in Italia moram fuisse. Herculium uero, cupidum imperii, quod inuitus deposuerat, quis miretur tanta celeritate tot itinera fecisse, quem dubium non est illa fecisse abiecta omni cunctatione et tarditate? Soluebat a Roma, et mare traiiciens, cum Massiliam peruenisset, cito ad Augustam Treuirorum,  ubi sedes erat Constantini. Que omnia itinera confici profecto possunt intra mensem ab homine diligenti. Postea aliquanto tempore apud Constantinum fuit occasione nuptiarum. Mense dein altero ei opus fuit ad redeundum in Italiam, unde breui pulsus est. Adde alium mensem pro secunda profectione in Gallias, ubi non multum moratus est, et mensem pro itinere ab Augusta Treuirorum usque ad Carnuntum in Pannonia. Patet iam totum hunc numerum mensium satis congruere spatio temporis, quod fluxit a morte Seueri  usque ad diem tertium idus nouembris, quo die Licinius factus est imperator. Imo suspicor Seuerum diu ante kalendas maias occisum esse, nimirum mense februario. Nam in ueteri kalendario quod Herwartus edidit, natalis Constantini notatur pridie kalendas apriles. Quod cum de die quo factus est Cesar interpretari debere putauerit uir eruditissimus, ego crediderim intelligendum esse de eo die quo  Maximianus Herculius eum nuncupauit Augustum; quod quidem euenisse anno 307, nullus, ut opinor, dubitandi locus esse potest. Itaque si Maximianus exeunte Martio Constantinum dixit Augustum, iam pro sex mensibus, quos ab exitu Seueri usque ad imperium Licinii numerabamus, habemus fere nouem, intra quos utrique Maximiano facile fuit hos cursus et has peregrinationes conficere, de quibus antea diximus. Porro natalem Constantini pridie kalendas apriles non posse referri ad diem quo factus fuit Cesar, hinc puto colligi, quod aut factus est Cesar cum Seuero et Maximino, aut cum peruenisset ad patrem, aut certe cum Cesar nuncupatus est a Galerio. Atqui iam ostendimus factum non fuisse Cesarem cum Seuero et Maximino. Quod tamen etsi factum fuisset, tamen natalis ille non posset congruere, cum constet Seuerum et Maximinum fuisse factos Cesares, non pridie kalendas apriles, sed kalendis maiis. Non potest etiam congruere tempori quo patri successit, cum id euenerit exeunte mense iulio. Congrueret  ergo tantum huic tempori quo Constantinus a Galerio factus est Cesar. uerum ne illud quoque incidet in pridie kalendas apriles. Quippe ambigi non potest quin laureata Constantini imago ad Maximianum perlata sit statim atque ille in locum Constantii patris successit, id est, exeunte iulio, non secus ac eius imago Romam statim allata est; quod quidem occasio fuit Maxentio inuadendi imperii, ut Zozimus docet in libro secundo. At si exeunte iulio nuntius accepti a Constantino imperii perlatus est ad Galerium, cum Lactantius non doceat moram fuisse in mittenda purpura ad Constantinum, par est credere, et Cesarem factum, et purpuram missam intra eumdem annum quo imago allata est, atque adeo diu ante mensem martium. Et certe rationi consentaneum est, ut dies accepti summi fastigii annotatus sit in calendario: quem si non referas ad pridie kalendas apriles, nullibi notatus reperietur dies, quo  Constantinus imperator et Augustus dictus est. Quod attinet ad auctoritatem ex epitome uictoris allatam, ea non officit his que hactenus dicta sunt. Nam multa sunt in hac epitome que non coherent, nominatim uero in hoc loco, ubi septem tantum imperii annos tribuit Maximino, quem certum est imperasse per annos octo integros et aliquot menses. Postremo redeundum nobis ad tribunitiam potestatem, que magnum momentum habet in hoc negotio. Quod cum intelligeret uir clarissimus Henricus ualesius, qui contendit Licinium anno tantum 308 factum esse imperatorem, huc descendit in annotationibus ad Eusebium pag. 171, ut fateatur obseruationem de tribunitia potestate incommodare sententie sue de initiis Licinii, coactus etiam edictum illud, in quo quartus annus tribunitie potestatis Licinii annotatus est, reiicere ad exitum anni 311, ut sic inueniret annum illum quartum tribunitie potestatis Licinii. Sed ruit coniectura illa, cum ex Lactantio constet edictum illud propositum fuisse Nicomedie pridie kalendas  maias, et Galerium obiisse paulo post. Itaque etiam ex illa eruditissimi uiri obseruatione colligimus uerissimam esse illorum sententiam, qui Licinium anno Christi 307 putant creatum fuisse imperatorem. Hinc etiam puto confirmari posse Licinium fuisse factum imperatorem anno 307, quod Maximianus Herculius et Galerius Maximianus consulatum simul gessisse reperiuntur anno sequenti, et quod deinceps bellatum non fuit aduersus Maxentium Herculii filium. Concordiam enim, que postea inter eos fuit, illo tempore constitutam fuisse oportet, quo Herculius et Galerius simul fuerunt apud Carnuntum, cum uideamus Galerium tum maxime de bello aduersus Maxentium gerendo consilia agitasse, cum Licinium prouehere destinabat ad principale fastigium, et hunc ardorem statim deferbuisse post promotionem eius. Quod si consulatus ab Herculio et Galerio, quod negari non potest, communi consensu susceptus est post amicitiam inter eos conglutinatam apud Carnuntum, cum  is in annum Christi 308 inciderit, manifestum est Licinium exeunte anno 307 factum fuisse imperatorem. His ita constitutis, reliquum est ut de alia difficultate que heic occurrit, an nimirum Licinius primum factus fuerit Cesar, ac postmodum Augustus, ut placuit quibusdam, an uero uno eodemque tempore Cesar et Augustus, ut alii uolunt, nonnulla dicamus. Res est, que facile decidi potest uel unico Lactantii testimonio, qui imperium Licinio ac primum locum post Galerium datum fuisse scribit, etiam supra Maximinum, quod etiam confirmatur auctoritate Eusebii, ut ostendemus paulo post. Itaque difficultas illa non indiget ampliori examine. Orta autem est ex male intellecto Aurelii uictoris loco, ubi agit de Licinio facto Cesare et Augusto. uide Scaligerum in animaduersionibus ad Chronicon Eusebii.

Utroque presente. Nimirum Diocletiano et Maximiano Herculio, ut mox dicemus. uenerat Herculius ad Diocletianum, ut Zozimus ait, id temporis Carnunti degentem, ut eum impelleret ad resumendum  imperium: sed uenerat e Gallia, ut docet Lactantius, non uero ex Italia, ut putauit Cluuerius, qui in libro de uindelicia et Norico cap. 5 scribit, auctore, ut ipse ait, Zozimo, Herculium e Lucania Italie regione Carnuntum ad Diocletianum profectum fuisse, ac per Rauennam transiisse in eundo et redeundo. Quod utrumque procul dubio falsum est. Nam, ut dixi, Herculius e Gallia profectus est Carnuntum, ubi reperit Diocletianum; et ab eo discedens in Galliam reuersus est, ut etiam colligi potest ex panegyrico quem Eumenius Constantino dixit, ubi uarios Herculii errores recto ordine recenset hoc modo: Fati necessitas tulit ut ille pietati tue hanc referret uicem, quem tu ab urbe pulsum, ab Italia fugatum, ab Illyrico repudiatum, tuis prouinciis, tuis copiis, tuo palatio recepisti. Recte, inquam. Nam cum filium Maxentium denudare ac regno priuare uellet, exactus ab urbe, pulsus Italia, ad Constantinum confugit. Dein  in Pannoniam Illyrici prouinciam profectus est, ut Galerio strueret insidias; ibique Diocletianum, quem antea per litteras frustra tentasse colligi potest ex Eutropio, hortatus ad resumendum imperium, cum nichil suis suasionibus effecisset, impeditis consiliis, ut Lactantius ait, tertiam fugam molitus, rediit in Galliam. Que ita, ut in panegyrico leguntur, gesta esse probat Lactantius. Memorabilis autem in primis est uox Diocletiani imperium respuentis, cum ad illud resumendum eum hortarentur Herculius et Galerius. Epitome uictoris: Dum ab Herculio atque Galerio ad recipiendum imperium rogaretur, tanquam pestem aliquam detestans, in hunc modum respondit: Utinam Salone possetis uisere olera nostris manibus instituta. Profecto nunquam istud tentandum iudicaretis. Itaque ex hoc Lactantii loco habemus, quem antea nesciebamus, annum quo Herculius ad Diocletianum profectus est, eum nempe quo Licinius factus est imperator. Ceterum heic obseruandum est errasse Arnaldum Pontacum Episcopum uasatensem in notis  ad Chronicon Eusebii, pag. 678, et Iosephum Scaligerum in libro quinto de Emendatione temporum, pag. 497, postreme editionis, ubi redarguentes Zozimum, qui dixerat Diocletianum conuentum ab Herculio fuisse Carnunti Celtarum oppido, aiunt id falsum esse, cum Diocletianus post abdicatum imperium nunquam pedem posuerit in Gallia, imo non extulerit Salonis Dalmatie. Prima pars obseruationis uera est, nempe Diocletianum nunquam pedem posuisse in Gallia post abdicatum imperium. Sed tamen fuit Carnunti in Pannonia, ubi eum Herculius conuenit. Et pedem eum extulisse Salonis patet ex responso eius, quod paulo ante retulimus: Utinam Salone possetis uisere olera. Nam si tum cum hec dicebat fuisset Salone, locus non erat huic exclamationi. Itaque longe aberat a Salonis. Grauius etiam errat uir doctissimus Ioannes Morinus in parte secunda libri de Ecclesia per Constantinum liberata, cap. 1, pag. 126, 129; et cap. 3, pag. 153, ubi scribit Maximianum  Herculium ea scripsisse ad Diocletianum, que dicta, non scripta, esse iam uidimus, et longam confingit epistolam ad eum scriptam, cuius nullum uestigium extat apud ueteres, et Diocletianum, post acceptam epistolam illam breui eam responso dignatum esse, quod nos retulimus ex epitome uictoris. His ita constitutis, uidendum est an uera esse possint que a uiro clarissimo Hadriano ualesio in libro primo rerum Francicarum, pag. 22, dicta sunt de profectione Maximiani Herculii in Illyricum, et de discessu eius. Ait ergo Herculium, cum uideret omnes Romani imperii prouincias teneri a Galerio, Maximino, Maxentio et Constantino, adeoque nusquam sibi locum consistendi esse, nec se sine prouinciis et sine exercitu imperatoriam dignitatem tueri diutius posse, iterum cessisse imperio, postquam annos circiter duos insignia principatus retinuerat, cumque se odio esse Maxentio et eius militibus sciret, a Galerio petiisse sibi ut per filium ex Urbe et Italia expulso in Illyrico reliquum uite agere priuato liceret, repudiatumque  ab Galerio, anno secundo post consulatum suum decimum et Galerii septimum, sub specie officii, uelut uisendi Constantini generi sui gratia, in Galliam profectum, a Maxentio se pulsum simulantem. Hec sunt enim omnino uerba uiri clarissimi. Primum illud stare non potest quod ait, Herculium cessisse imperio antequam proficisceretur in Illyricum, quandoquidem Lactantius docet id ab illo factum esse, postquam ex Illyrico rediisset ad Constantinum. Deinde certum est eum ad Galerium profectum intra primum annum resumpti imperii, non uero postquam annos circiter duos insignia principatus retinuerat. Nam purpuram resumpsit anno Christi 306 exeunte, et sequenti profectus est in Illyricum mense, ut tardius, octobri. Quod autem ait eum petiisse a Galerio, ut sibi in Illyrico reliquum uite agere priuato liceret, cum id apud neminem alium reperiam, puto ualesium paraphrastice traxisse ex illis Eumenii uerbis,  ubi legitur Herculium ab Illyrico repudiatum, tanquam si aliter repudiari non potuisset, quam negata ei habitatione Illyrici. uerus autem uerborum Eumenii, ut ego quidem arbitror, sensus hic esse debet, ut ab Illyrico repudiatus dicatur, quia illic, ut diximus, suasionibus suis efficere non potuit ut Diocletianus resumeret imperium. Neque uero repudium illud contigit anno secundo post consulatum decimum Herculii, id est, anno Christi 310, ut putat ualesius, sed statim post collatam in Licinium dignitatem imperatoriam. Siquidem Lactantius de discessu eius ab Illyrico sic scribit, tanquam de fuga desperata, adeoque de discessu subito et precipiti profectione. Denique reditum Herculii ad Constantinum sic narrat ualesius, tanquam si nondum ille Constantinum uidisset post exactionem suam ab urbe Roma, adeoque apud eum conquestus non fuisset de filii sui crudelitate aduersum se; cum tamen certo sciamus ex Lactantio Herculium Roma profugum uenisse primo in Galliam ad Constantinum, et hinc in Illyricum ad  Galerium et Diocletianum, et ab isto repudiatum rediisse in Galliam ad Constantinum.

Utroque presente. Diocletiano nimirum et Maximiano Herculio. Unum heic occurrit examinandum, an istorum presentia trahenda sit ad consensum, presertim cum ista agerentur a Galerio, homine admodum peruicaci ac superbo, et qui stricto uelut ense supplicare suetus erat, et an consensus ille trahendus rursum sit ad ceteros, penes quos reipublice potestas erat. Nam id dicere uidetur Eusebius lib. uIII, cap. 13: . Hunc locum interpretes in uarios sensus traduxerunt. Et Ruffinus quidem ita uertit: Sed et Licinius communi omnium sententia adscitus in imperium, Augustus pronuntiatur. Musculus: Licinius uero communi sententia potentatuum et ipse imperator et Augustus creatur. Christophorsonus: Licinius deinceps communi eorum suffragio et consensu penes quos summa potestas erat,  imperator et Augustus declaratur. Denique ualesius: Licinius communi imperatorum suffragio imperator et Augustus declaratus est. Ruffinus igitur in ambiguo relinquit quos intelligi uelit. Neque clarius se Musculus explicat, quid potentatuum uocabulo significare uelit, incertum relinquens. At Christophorsonus et ualesius aperte pronuntiant id factum esse communi imperatorum, siue eorum penes quos summa potestas erat, suffragio. uerum ista interpretatio plurimum habet difficultatis. Nam cum istud concilium precipitanter, ut palam est, captum a Galerio sit, temporis angustie non permiserunt ut Cesarum, qui in prouinciis erant, consensus expeteretur; et non erat hic mos Galerii. Preterea certo colligi potest ex Eusebio et Lactantio, uti postea dicemus, neque Maximinum, neque Constantinum interrogatos fuisse. Neque probabile item est Maxentii consensum fuisse requisitum, aduersus quem bellum parabatur. Reliquum igitur est ut hic Eusebii locus intelligatur de Imperatoribus, nimirum de Diocletiano  ueterano Rege, de Maximiano Herculio, qui tum imperium resumpserat, et de Galerio Maximiano. Nam hi tres tum erant Carnunti, cum Licinius factus est Augustus. Itaque uerum non est omni ex parte quod heic ait Eusebius, Licinium factum esse imperatorem et Augustum communi eorum consensu, qui tum rempublicam possidebant.

Sex fuerunt. Nimirum Maximianus Herculius, Galerius Maximianus, Maximinus cognomento Daia uel Daza, Constantinus, Maxentius et Licinius.

Generum suum. Constantinum, qui Faustam, senioris Maximiani minorem filiam, paulo ante duxerat, eodem anno nimirum, quo et Seuerus occisus, et Licinius factus est imperator. Incerti panegyricus Maximiano et Constantino dictus in nuptiis Fauste: O diuinum tuum, Maximiane, iudicium, qui hunc tibi iure adoptionis nepotem, maiestatis ordine filium, etiam generum esse uoluisti!

 Generi filium. Nam Constantius Constantini pater, repudiata, ut iussus erat, Helena, Theodoram duxit, quam nonnulli tradunt Herculii filiam fuisse, alii priuignam.

Deponit regiam uestem. Id est, purpuram; et sic iterum ad uitam priuatam rediit. Factum istud ab Herculio scribit Hadrianus ualesius in libro primo rerum Francicarum, p. 21, antequam proficisceretur in Illyrycum, id est, anno 307 exeunte. uerum repugnat Lactantius huic sententie, qui secundam Herculii abdicationem diserte reuocat ad posteriora tempora: sed annum non indicat. Probabile tamen est id factum non ita multo postquam ad Constantinum rediisset ex Illyrico, id est, anno 308 ineunte, ipso decies et Maximiano septies consulibus. Nam nulla deinceps facinorum eius mentio habetur usque ad annum 310 quo interiit; et uir cupidissimus signando annos per consulatus suos, consul deinceps non reperitur fuisse.

Relicta militum parte. In potestate soceri sui Maximiani. Sed homo perfidus eos sollicitauit ad defectionem.  Testis, preter Lactantium, Eumenius in panegyrico quem postea dixit Constantino, ubi cum dixisset Maximianum genero suo peierasse, statim addit: Hec est fides, hec religio palatini sacrarii deuota penetralibus, ut lente et cunctanter, iam scilicet cum illis belli consiliis, itinere confecto, consumptis copiis mansionum, ne quis consequi posset exercitus, repente intra parietes consideret purpuratus, et bis depositum tertio usurparet imperium, litteras ad sollicitandos exercitus mitteret, fidem militum premiorum ostentatione turbare tentaret, secure scilicet usurus exercitu, quem uenales manus habere docuisset. Istius loci sensum Liuineius ait hunc esse, ut Maximianus Herculius intelligatur resumpsisse purpuram Arelati, cum urbe pulsus, Italia fugatus, ac Illyrico repudiatus, a Constantino est exceptus. Recte sane, quantum ad Historiam. Sed nescio ubi inuenerit acta hec esse apud Arelatem. Neque enim id dicit Eumenius, sed tantum se conclusisse in ciuitate Arelatensi, quo eum persecutus  est exercitus Constantini, et inde Massiliam postea fugisse. Mihi certum uidetur Herculium purpuram, quam bis deposuerat, resumpsisse in ipsa ciuitate Treuirorum, aut non multo procul. Id mihi colligere uideor ex his uerbis Lactantii, ubi ait eum paucis post diebus, quam Constantinus profectus erat aduersum Francos, cum thesauros publicos inuasisset, purpuram repente sumpsisse, cum estimaret Constantinum intrasse fines barbarorum. Nam Francorum limes erat circa Danubium. Et thesauri publici, quos tum inuasit Herculius, non alibi potuerunt esse quam in palatio Imperatoris, id est, in ciuitate Treuerensi. Itaque Herculius non potuit intra paucos dies purpuram resumere Arelati, que longo interuallo distat a Treueris.

Quod ipsum non deceret. Eumenius in panegyrico Constantini: Talibus te pro utilitate ac dignitate publica rebus intentum auerterunt in se noui motus eius hominis, quem successibus tuis maxime fauere decuisset.



CAPUT XXX.


Refert ad maritum. Eutropius lib. X: Detectis igitur insidiis per Faustam filiam, que dolum uiro enuntiauerat, profugit Herculius Massiliam; ibique oppressus, penas dedit iustissimo exitu. Fallitur Eutropius. Nam Herculius ante Massiliam profugerat, quam hunc dolum componeret, ut patet ex Lactantio. Grauius etiam errauit Zozimus, aiens Herculium, quod Fausta conatum illius anteuertisset, ac rem totam Constantino indicasset, in desperationem rerum omnium adductum, apud Tarsum morbo extinctum esse. Confudit heic uidelicet Maximianum cum Maximino, qui Orientem tenebat, et qui pulsus a Licinio, apud Tarsum postremo in Cilicia obiit, ut annotabitur infra. Sed neuter dolum explicauit, quem retulisse uidentur ad inuasionem imperii. Unus Eucherius, episcopus Lugdunensis, in historia Martyrum Agaunensium annotauit Maximianum Herculium struxisse insidias Constantino,  ut ei uitam auferret. Cum dispositis insidiis, inquit, genero suo Constantino tunc regnum tenenti mortem moliretur, deprehenso dolo eius, apud Massiliam captus, nec multo post strangulatus, teterrimoque hoc supplicio affectus, impiam uitam digna morte finiuit. Recte sane et consentanee Lactantio. Meminit autem huius Herculii perfidie, ac dein mortis Eusebius, in libro primo de uita Constantini, cap. 47, scribens, alterum eorum qui se imperio abdicauerant, cum insidias in necem Constantini pararet, deprehensum turpissimo mortis genere interiisse. Hec Eusebius, aperte designans Maximianum Herculium. Sed quoniam statim Eusebius tradit, eius quem ita interiisse scribit, imagines et statuas omnes ubique terrarum deiectas esse, et hanc mortem describit longo interuallo post caput in quo egit de profligato Maxentio, huc descendit ualesius, in Annotationibus suis, ut putauerit, corruptum esse locum Eusebii, atque ita emendari debere, ut Maximinus heic intelligatur, qui una cum Seuero factus est Cesar. Maximinus  enim interiit post uictoriam quam Constantinus reportauit de Maxentio, et quidem mortis genere turpissimo, ut ex Eusebio libro octauo et nono colligi posse ait. Et hec quidem uir doctissimus annotauit ad hunc locum, que ego puto contra ueritatem historie pugnare. Nam primo certum est Eusebium loqui de altero eorum qui se imperio abdicauerant. Quod de alio quam de Maximiano Herculio intelligi non potest, qui secundum in imperio locum obtinebat, et cum Diocletiano se abdicauit. Id uero nullo pacto dici potest de Maximino, qui nullibi legitur abdicasse. Deinde ille, de quo loquitur Eusebius, extinctus est, cum deprehensus fuisset insidias parare in necem Constantini. Quam historiam ad Herculium referendam esse nichilominus certum est, quam certum est Constantinum insidiis appetitum ab Herculio fuisse; id quod et Lactantius in hoc libro, et reliqui historici produnt uno consensu. Sane utriusque imagines deiecte post mortem eorum sunt, ut patet ex Eusebio. Narratio porro de cede Maxentii, que precedit Historiam mortis Herculii, nichil  huic sententie officit. Eusebius enim , in libris quos de uita imperatoris Constantini conscripsit, pleraque obiter tantum perstrinxit: quippe cui, ut in encomiis fieri solet, imperatoris laudes et panegyricam orationem contexere magis cure esset, quam res gestas accurate commemorare. At in libro octauo Historie ecclesiastice, cap. 13, ubi ordinem temporum sequitur, et ubi hec eadem de Maximiano narrat, que leguntur etiam in uita Constantini, docet ea non posse, neque debere accipi de alio quam de Herculio, cum statim initio sequentis capitis dicat Maxentium eius filium fuisse, de quo antea locutus est.

Componitur scena. In manuscripto legitur schena. Facilis fuit emendatio. Apud Tacitum, lib XIII Annal., Agrippina Neronis mater sic loquitur: Nunc per concubinum Atimetum et histrionem Paridem quasi scene fabulas componit. Acta purgationis Felicis episcopi Aptungitani: Semper sic falsum per terrorem, per scenam,  per inreligiosam mentem actum est ab his, qui catholice religioni consentire noluerunt.

uiginti annor. uota. Id est, uicennalia, que cum Diocletiano Rome celebrauit.

Eliso gutture. Epitome uictoris: Maximianus Herculius a Constantino apud Massiliam obsessus, deinde captus, penas mortis genere postremo, fractis laqueo ceruicibus, luit. Orosius, lib. uII, cap. 28: Herculius Maximianus in Galliam profectus est, ut Constantino genero eque dolis iunctus auferret imperium: sed per filiam deprehensus et proditus, deinde in fugam uersus, Massilie oppressus et interfectus est. Aberrant autem in hoc loco omnes historici, qui in uiam reducuntur a Lactantio. Pessime Suidas, qui Diocletianum a Senatu iugulatum esse, Maximianum uero se suspendisse scribit. Ista porro Maximiani Herculii mors dicitur in Fastis idatianis euenisse anno secundo post consulatum decimum et septimum, qui congruit cum anno Christi  310. Non est autem occisus a Constantino Maximianus ob purpuram tertium sumptam, ut putauit uir doctissimus Hadrianus ualesius, sed quia post uiolatum iusiurandum, post bellum ciuile commotum, post sollicitatos milites, postremo Constantinum occidere uoluerat, et occidisset, si Faustam sibi consentientem habuisset.



CAPUT XXXI.

Maximianum alterum. Galerium, cognomento Armentarium.

Persecutionis auctorem. Ita etiam Eusebius in libro primo de uita Constantini, cap. 58; Ruffinus lib. uIII, cap. 15: Ille uero, qui ei secundus in honore, postmodum etiam in primis successor fuit, qui et incentor ac signifer nostre persecutionis extiterat. Et cap. 28: Ipsum namque auctorem sceleris ultio diuina corripuit. Fragmentum de Constantio Chloro, p. 472: Tunc Galerius in Illyrico Licinium Cesarem fecit. Deinde illo in Pannonia relicto, ipse ad Serdicam regressus, morbo ingenti occupatus sic distabuit, ut aperto et putrescente  uiscere moreretur, in supplicium persecutionis iniquissime ad auctorem scelerati precepti iustissima pena redeunte. uide Lactantium supra cap. 1 et sequentibus. Frustra ergo Scaliger in Animaduersionibus ad Chronicon Eusebii ait Galerium Maximianum nunquam persecutum esse Christianos, cum bonus et laudabilis princeps fuerit eximius et fortis bellator. Atque heic eum merito reprehendit Petauius in lib. XI de Doctrina temporum, cap. 34, et lib. XIII, p. 714.

Etiam uim maiestatis. In hoc loco desiderantur aliquot littere in ueteri exemplari, in quo ita legitur: ut in eo et . . . im maiestatis ostenderet. Nos ex uestigiis litterarum, que perierunt, coniecimus ita legendum esse, sicuti se habet hec editio. Et coniecturam nostram confirmat ipse Lactantius, cuius hec sunt uerba in libro primo diuinarum Institutionum, cap. 3: Quid quod summa illa rerum potestas ac diuina uis ne semel quidem diuidi potest. Et lib. III, cap. 17: uim maiestatemque ueri Dei non intellexerunt. Alibi uirtutem dixit  pro ui; ut lib. Iu, cap. 26: uirtutem ac maiestatem Dei singularis interpretari. Et lib. uI, cap. 9: uirtutem ac maiestatem Dei singularis enarrat.

De agendis uicennalib. Ad exemplum Diocletiani, cuius imitationem affectabat ita, ut etiam de deponendo imperio aliquando cogitauerit. Sed tamen uicennalia non celebrauit, extinctus antequam eorum agendorum tempus adesset.

uenia non hab. Primo edideramus: ueniam non habentibus nullas abstinendi multiplicis cruciatus. Quanquam autem ita omnino scriptum sit in archetypo, non dubito tamen quin ea lectio uera sit, quam nunc constituimus.

Que quam tol. Hic locus ita habet in uetere codice: Que quam tolerabilia sint, eripi a labore hominum cibos labore questos. Partem ultimam recte, ut opinor, restituimus. Priorem conuellere non sumus ausi, licet olim existimauerimus reponi posse: Quanquam intolerabile sit. Sparkius ita scribendum esse ait: Que cum intolerabilia sint. Coniecturam nostram pretulit  Columbus.

uotum. Sic uocabant festa in quibus uota concipiebantur pro incolumitate et diuturna principum uita, ut sicut uicennalia, exempli causa, celebrabant, sic dii tribuerent, ut tricennalia celebrarent. Sed opus non est me plura dicere de hoc argumento, cum nuper duo eruditissimi uiri Carolus Dufresnius et Henricus Noris hanc materiam abunde tractauerint; ille in dissertatione de numismatibus inferioris eui, que post tomum tertium Glossarii edita est; alter in dissertatione chronologica de uotis decennalibus, que edita est cum dissertatione de nummis Diocletiani et Licinii. uide etiam Casauboni notas in Spartianum.

Quod non erat celebraturus. Hic locus est magni momenti, cum ex eo certo colligatur Galerium Maximianum non peruenisse ad uigesimum annum imperii sui.



CAPUT XXXII.


Maximinus iratus. Eusebius, lib. uIII, cap. 13, cum dixisset Licinium et imperatorem et Augustum factum fuisse, addit: Quod quidem Maximinus egre admodum tulit, qui hactenus Cesar duntaxat ab omnibus appellabatur. Hic ergo pre ceteris tyrannico ingenio preditus, Augustus a semetipso renuntiatus est.

Mittit ergo. Galerius ad Maximinum, ut eum placaret.

Disposit. suam seruet. Quia Licinium ueterem contubernalem et uictorie socium fecerat Imperatorem secundi loci.

Deferat canis. Dictum id propter Galerium, qui senex erat. Nam de Licinio non posse intelligi, hinc patet, quod cum interiit, nondum erat sexagenarius. Epitome uictoris: Hic Licinius anno dominationis fere post quintumdecimum, uite proxime sexagesimum, occiditur. In Fastis idatianis occisus dicitur sub consulatu Paulini et Iuliani, qui in annum 325 incidit. Obiit autem  sub finem anni. In fragmento de Constantio Chloro dicitur regnasse annos 19, filio et uxore superstitibus. Quod uerum ex omni parte non est. Nam ab anno 307 exeunte usque ad annum 324, quo ad uitam priuatam mense octobri rediit uictus a Constantino, numerantur anni tantum 17. Quod si anno 324, cum ageret decimum septimum imperii sui annum, nondum nactus erat annum etatis sue sexagesimum, iam constat eum factum fuisse imperatorem anno circiter etatis sue quadragesimo. Itaque que de canis heic dicuntur ad eum referri non possunt.

Tollit Cesarum nomen. Non quidem ut nomen Cesarum aboleret, quod imperatores semper retinuerunt, sed ut ab eo deinceps abstinerent illi, qui in spem imperii adoptarentur, et sic excluderetur Maximinus. Hunc puto huius loci sensum esse. Contra uir religionis et doctrine laude insignis Antonius Pagius in dissertatione hypatica, p. 138, putat alium esse uerborum Lactantii sensum, eaque ad Galerium  Maximinum cognomento Daiam referenda esse, non uero ad Galerium Maximianum. At Ioannes Columbus, in annotationibus ad hunc locum, mirari se ait Antonium Pagium hec de Maximiano Daia accipere, cum series uerborum et res ipsa doceat intelligenda esse de Galerio Maximiano: istum enim, qui iam ueteranus erat, contumacem dici non posse in nouitium imperatorem Maximinum, cum contumacia sit inferioris in superiorem. Ego uero arbitror recte in hoc loco reprehensum esse Pagium a Columbo.

Maxentium. Aut ualde fallor, aut Maxentii nomen istic, ut in Chronico Alexandrino, perperam positum est pro Maximino. Nulla enim inter hec mentio Maxentii, quem Galerius Maximianus socer eius oderat, et ut hostem publicum paulo ante bello appetierat. At uir clarissimus Ioannes Columbus retinet in hoc loco nomen Maxentii, addit uero Maximini Daie nomen, quod a dormitante librario omissum esse putat, et quatuor imperatores paulo post nominatos ait esse Licinium, Maximinum, Maxentium et Constantinum.  Mihi multo similius uero uidetur ita intelligendum esse hunc locum, ut quatuor illos, quos imperatores nominari iussit Galerius, dicamus hos esse, ipsum uidelicet primo Galerium, ut par erat, tum Licinium, deinde Maximinum, postremo Constantinum. Nam, ut antea dixi, nulla tum mentio Maxentii; et certum est Maximinum non potuisse preteriri. Habebat enim exercitum fortem.

Constantinum fil. aug. Ex hoc precipue loco colligo consensum Constantini requisitum non fuisse, cum Licinius factus est imperator. Quippe probabile non est eum, qui imperator et Augustus dictus ab Herculio fuerat, qui filius et gener Augustorum erat, uirum preterea spectatum militia, fortissimorum exercituum ducem, et uictoriis multis insignem, passurum fuisse sibi preferri hominem nouum. Et sane nescio an ista sic ex omni parte successerint. Nam in edicto anni 311, ubi tres imperatores nominantur,  Galerii quidem nomen, ut senioris principis, primo loco ponitur, tum Constantini, deinde postremo Licinii. Quod indicat dignitatem istius passam esse aliquam contradictionem apud Constantinum, eamque non aliter sopitam, quam reiiciendo Licinium in tertium locum.

Augustum se nuncupatum. Singularis est huicque Lactantii scriptioni plane conueniens locus Ruffini ex lib. IX, cap. 5, ubi loquens de eodem Maximino ait: Et quamuis ei agere cuncta ex sententia liceret, quippe qui iam sibi etiam Augusti concessam presumpserat dignitatem, uideri tamen uult quod aliquibus iustis hec rationibus agat. Confirmat Eusebius, lib. uIII, cap. 13, ubi cum dixisset Licinium imperatorem et Augustum declaratum esse addit: Quod quidem Maximinus egre admodum tulit, qui hactenus Cesar duntaxat ab omnibus appellabatur. Hic ergo pre ceteris tyrannico ingenio preditus, Augustus a semetipso renuntiatus est.



CAPUT XXXIII.

 Dec. et oct. annus. Is est annus Christi 310, ut ostendit tempus mortis Galerii. Nam cum ille inceperit egrotare anno 18 imperii sui, egrotauerit autem per annum perpetem, et obierit anno 311, mense maio, planum est annum octauum et decimum imperii eius congruere cum anno Christi 310.

Insanabili plaga. Lactantius, lib. uII Institut., cap. 15: Percussit Aegyptum Deus insanabili plaga.

In inf. pa. genitalium. uide Eusebium, lib. uIII Hist. eccles., cap. 16, et lib. I de uita Constantini, cap. 57; Ruffinum, lib. uIII, cap. 18; Fragmentum de Constantino Chloro, pag. 472, et Orosium, l. uII, cap. 28.

Inductam iam cic. In codice manuscripto legitur: Sed inducta iam cicatrice, scindit uulnus. Ex quo nos primo confeceramus: Sed inductam iam cicatricem scindit uulnus. Nunc uero uidemus retinendam esse lectionem ueteris libri; pro scindit tamen reponendum esse scinditur. Noster, lib. uI Institut., cap. 24:  Perniciem rescissis uulneribus effundere. Paulo post lacuna, ut olim monuimus, sic forte supplenda est: Rursum leui corporis motu uulneratus. Ubi Columbus legi debere ait uulnerato.

Asclepius. Sic etiam lib. III Institut., cap. 19: Timuit uidelicet ne apud Rhadamantum reciperatorem uoti reus fieret ab Asclepio. Hec est enim scriptura uetustissimorum Lactantii exemplarium, cum in uulgatis legatur, ab Aesculapio. Paulo supra ibidem editum est, pro se sacrarent. Melius, ut arbitror, codex regius 3735, prosecrarent. Ita etiam primo habuit codex 3736 eiusdem bibliothece. Sed postea syllaba sa addita est supra lineam. Et sic constituta est editio uulgata. Infra lib. Iu, cap. 27: Instigantibus iisdem demonibus, quibus prosecrant.

uermes intus creantur. uide Eusebium, lib. uIII, cap. 16, et Orosium, lib. uII, cap. 28. Similem omnino historiam de Iuliano, qui auunculus apostate fuit, narrant D. Ioannes Chrysostomus oratione in sanctum Babylam, Sozomenus, lib. u, cap. 8, et Theodoretus,  lib. III, cap. 13.

Odoritatem. Certum est hunc locum esse mendosum. Itaque conieceram sic restitui posse: Odor teter non modo per palatium. Sparkius deinde faciliori, ut ipse ait, emendatione legendum censet: Odor autem. Cuperus: Odoritas tetra. Columbus: Odor ita teter. Quid, si reponatur: Odoris diritas.

Deum coactus est confiteri. Memorabile est, quod hoc loco narrat Ruffinus, lib. uIII, cap. 18. Referam autem eius uerba: Denique plerosque medicorum, inquit, quod nec morbo aliquid mederi, nec uim fetoris tolerare possent, interfici iubet. In quibus cum quidam iugulandus potius, quam medicaturus assisteret, inspiratus a Deo: Cur, inquit, imperator, erras, et quod Deus infert, ab hominibus putas posse reuocari? Nec humanus est iste morbus, nec a medicis curatur. Sed recordare quanta in seruos Dei egeris, quamque in religionem diuinam impius et profanus extiteris, et intelliges  unde tibi sint poscenda remedia. Nam et ego quidem mori cum ceteris potero; tu tamen a medicis non curaberis. Tunc primum se Maximianus hominem esse intellexit, etc. Eamdem historiam compendio perstrinxit Orosius, lib. uIII, cap. 28, et ex eo auctor Historie miscellanee, lib. XI. At Eutychius in Annalibus tradit Maximianum sponte sensisse ac dixisse se ea pati, quia christianos interfecerit, et litteras in omnes prouincias suas dedisse, ut christiani, qui in carceribus erant, dimitterentur. Sed idem tamen in hoc grauiter errat, quod eum ex hoc morbo conualuisse scribit precibus christianorum, ac postea ad maiorem impietatis gradum, quam antea prolapsum, Christianos ubique iussisse occidi et penitus extirpari. Qui error ei euenit ex confusione nominum Maximiani et Maximini, dum uni tribuit, quod a duobus factum esse constat. Fallitur etiam Sethus Caluisius, qui tum putat persecutionem decennalem quieuisse post edictum illud mortemque Galerii, cum octauus tantum persecutionis annus esset, ut supra diximus.

 Edictum misit. Extat apud Eusebium, l. uIII, c. 17, ex latina lingua translatum ab eo in grecum sermonem, et dein ex Greco uersum in latinum a Ruffino, ut ipse docet: Hec de Latino in Grecum uersa nos rursum transfudimus in Latinum. Quod igitur hodie legimus prima latina, beneficium est Lactantii.



CAPUT XXXIu.

Ad bonas mentes red. Lactantius, lib. u, cap. 19, ad hoc fortassis edictum respiciens: Sed hec ipsa ignoratio efficit, ut in persequendis sapientibus tam mali sint, fingantque illis consulere, illos ad bonam mentem uelle reuocare. Acta sanctorum Saturnini, Datiui et Felicis, cap. 7: Debueras alios ad bonam mentem reuocare, et non contra precepta imperatorum et Cesarum facere.

Ut non uet. inst. seq. Taxat christianos, quod a prisca illa parentum suorum simplicitate defecissent. Eusebius sane, lib. uIII, cap. 1, calamitosum Ecclesie  illius eui statum describens, inuidias, obtrectationes, quasi bella intestina inter Christianos, antistitum aduersus antistites certamina, et cetera que iram Dei aduersus ipsos excitarunt, hinc ortam esse ait persecutionem Diocletiani et Maximiani aduersus Ecclesiam. uide etiam Ruffinum, lib. eod., cap. 1, et Lactantium, initio libri de Opificio Dei.

Significaturi sumus. Male Ruffinus, indicauimus, rem quasi iam peractam narrans, cum ad futurum referatur. Neque istud tribuendum errori typographorum, cum hanc lectionem exhibeant tres uetusti codices manuscripti bibliothece Colbertine. Christophorsonus et ualesius recte uerterunt significabimus.

Ac sua. Hec uerba omisit Ruffinus, que recte alii reposuerunt.

In sedibus. Ruffinus uertit in laribus, quemadmodum legitur in uno codice Colbertino. Sed alii et editiones habent in laboribus. Christophorsonus uertit, in suis familiis; ualesius, in suis domiciliis.



CAPUT XXXu.


Proponitur Nicomedie. Absente nimirum Galerio Augusto, qui apud Sardicam egrotabat. Itaque uerum esse non potest quod ait uir eruditissimus Henricus ualesius in annotationibus ad Eusebium pag. 171, hoc edictum emissum fuisse post initium anni 311, ante mensem martium. Nam anni Galerii imp. consurgebant ex kalendis martiis.

Ipso octies et Maximino iter. cons. In Fastis Maximianus dicitur consul uIII, solus. Quod etiam tradunt auctor ignotus de consulibus, et auctor quoque de pontificibus Romanis, a Cuspiniano citati. At heic additur Maximinus iterum. Quod ualde mirum est, presertim cum de primo illius consulatu nulla uspiam mentio habeatur. uerum dubitare non licet quin is iterum consul fuerit, cum luculentissimum de eo extet Lactantii testimonium.

Apertis carceribus. Ruffinus, lib. IX, cap. 1: Iudices  uero per singulas ciuitates edicta mittentes, legemque preferentes relaxari cunctos qui tenebantur in carcere, quique in metallis, aut quibuslibet uinculis asseruabantur, omnes abscedere liberos iubent.

Coniuge sua. ualeria Diocletiani filia. Hec tamen non mansit in aula Licinii, ob ferociam eius: sed ad Maximinum confugit, ubi pessime habita est, ut uidebimus infra, cap. 39.

Filio. Candidiano, de quo dictum est supra, cap. 20.

Horrenda tabe consumptus. Ruffinus, lib. uIII, cap. 15, ait Galerium tam multis uariisque morbis, et corporis tabe atque insania mentis affectum esse, ut post longos atque inextricabiles languores, scelerum suorum furiis agitatus, sponte uitam nefariam proderet, id est, ut Orosius explicat in capite 28 libri septimi, uim uite sue attulit. Sed hec uera non sunt. Mortuus autem est anno Christi 311, quo inierat nonum et decimum imperii sui annum. Ita enim colligitur in primis ex Lactantio teste luculentissimo. Nam cum ex  capite 33 constet Galerium egrotare cepisse anno decimo et octauo imperii sui, et morbum eius durauisse per annum perpetem, ac postea illum deficientem anno sequenti edictum misisse ut Christianis liceret Deum publice colere, mortuumque esse cum iam futura essent uicennalia, kalendis martiis impendentibus, clarum est eum non peruenisse ad annum uigesimum imperii sui, sed mortuum esse anno decimo nono. Consentit Lactantio Aurelius uictor in libro de Cesaribus, ubi ait Galerium potentiam Cesaris gessisse annos tredecim, quinquennio imperium tenuisse. Huic quinquennii imperium, inquit, Constantio annuum fuit, cum sane uterque potentiam Cesarum annos tredecim gessissent. Quod confirmatur auctoritate Eutropii in initio libri noni, et ex Chronico Alexandrino, pag. 651, ubi scriptum est Constantium, qui Cesar cum Galerio factus est, et eodem die Augustus nuncupatus est, quo Galerius, obiisse Eboraci in Britannia anno decimo tertio principatus  sui, exacto uidelicet, cum ab aliquot mensibus iniisset decimum quartum. Atqui supra, cap. 17, probauimus Diocletianum et Maximianum deposuisse imperium anno Christi 305, kalendis maiis. Itaque qui tum Cesar erat ab annis tredecim, adoptatus fuerat anno Christi 293, kalendis martiis. Quod si addas quinquennium, seu potius sexennium imperii, facile reperies consurgere numerum annorum nouemdecim, quibus eum imperasse colligitur ex Lactantio. Nam et auctor quoque fragmenti de Constantio Chloro, pag. 492, eumdem Galerium tradit imperasse annos nouemdecim. Quod cum uideret uir clarissimus Henricus ualesius, persuasumque haberet illum regnasse per annos uiginti et unum, sic locum fragmenti interpretatus est, ut diceret annos quidem 19 integros ac plenos imperasse Galerium, sed preterea duos semiplenos seu cauos. In constitutione sane, quam Lactantius supra descripsit, que data est paulo ante mortem eius, ipse se uocat imperatorem 19 apud Eusebium et Ruffinum. Scio eumdem uirum cruditissimum, quem  paulo ante nominaui, ista ita interpretari, ut hoc loco uox Imperator non significet dignitatem Augustam; aliud enim illam in titulis imperatorum significare, cum primo loco ponitur, aliud cum subiungitur ceteris titulis. Nam uox imperator, que secundo loco ponitur, designat uictoriam imperatorum; et quoties post partam uictoriam imperatores ab exercitu appellati sint, ostendit, ut docet Dio. Neque ego sane disputare heic uelim aduersus hanc interpretationem uiri clarissimi. Illud tantum uolui monere Galerium imperatorem 19 nominari in titulo illius edicti. Obiit autem Galerius, ut colligi potest ex Lactantio, mense maio apud Sardicam. At Onuphrius Panuinius, in commentario ad librum secundum Fastorum, tradit eum obiisse circa mensem septembrem. Melius Sigonius in libro secundo de occidentali imperio, ubi scribit Galerium uita excessisse non multo post 11 kalendas maias. In hoc tamen errat, quod tum Licinium imperii  consortem et Augustum nuncupatum apud Carnuntum putat a Galerio, cum se imperio gerendo ineptum conspiceret. Quippe neque ea causa fuit assumendi Licinii in consortium imperii, sed quo pluribus munimentis insisteret, et ut eo uteretur in bello aduersus Maxentium. Deinde illud factum non est extremis Galerii temporibus: sed quadriennio ante, ut supra ostensum est. Committendi uero huius erroris hec occasio fuit, quod plerique ueteres Galerii mortem consecutam scribunt post collatam Licinio dignitatem imperialem. Eutropius lib. X: Per hoc tempus a Galerio Licinius imperator est factus; Dacia oriundus, notus ei antiqua consuetudine, et in bello, quod aduersus Narseum gesserat strenuus laboribus et officiis acceptus. Mors Galerii confestim secuta. Zozimus, lib. II: Maximianus Galerius ex societate superiorum temporum familiarem sibi Licinium imperatorem creat, quod huius opera bello Maxentium persequi cogitaret. Posteaquam Galerius hec agitans consilia ex incurabili uulnere uitam cum morte commutasset, imperium Licinius  quoque sibi uindicabat. Orosius quoque lib. uII, cap. 28, et auctor Fragmenti de Constantio Chloro, pag. 472, sic describunt hanc historiam, ut statim post leuatum Licinium subsequatur mors Galerii. Et Aurelius uictor, qui Licinium imperatorem factum ait antequam Galerius iret in Italiam, scribit, eum paulo postquam Italia decesserat, uulnere pestilenti consumptum esse. Et in Epitome uictoris: Hic Licinius annum dominationis fere post quintum decimum occiditur; numerando uidelicet ab excessu Galerii. Et Socrates, lib. I, cap 2, ait Maximianum abiisse e uita, cum Licinium prius imperatorem creauisset. His igitur ducibus errauit Sigonius, quem secutus est Morinus.

Mensis eiusdem. Id est maii.

Kal. martiis. Eo enim die Galerius Maximianus factus fuerat Cesar cum Constantio, adeoque kalendis semper martiis inchoabantur anni eius imperii, et uicennalia celebrari debebant kalendis martiis impendentis anni, qui futurus erat uigesimus imperii  eius. Fasti Idatiani Tiberiano et Dione consulibus: Eo anno leuati sunt Constantius et Maximianus Cesares die kal. mart. Eumenii panegyricus Constantio dictus: O kalende martie, sicuti olim annorum uouentium, ita nunc eternorum auspices imperatorum! Sed heic rursum occurrit difficultas de annis imperii. Nam si uerum est, Galerium factum fuisse Cesarem sub consulatu Tiberiani et Dionis, et illorum consulatum congruere cum anno Christi 311, ut uulgo putant, constabit eum mortuum fuisse anno imperii 21 ineunte. Cum autem contradici non possit argumentis ex Lactantio petitis, querenda aliqua uia est, qua nos expediamus ex his difficultatibus. Et sane optimos illos Fastos Idatianos certum est non carere neuis et erroribus, ut facile probari posset.



CAPUT XXXuI.

Licinio morante. Qui tum erat in Dacia Mediterranea apud Sardicam, aut non multo procul. Nam illic mortuus erat Galerius.

 Fretum Chalcedonium. Hunc itaque limitem Orientalis imperii constituere uolebat Maximinus, ut intra illum esset etiam Bithynia usque ad Chalcedonem, prouincie uero ultra fretum Chalcedonium pertinerent ad imperium Occidentale, ita ut sedes imperii, que tum erat apud Nicomediam, ad se, qui prior factus fuerat Cesar, pertineret, non autem ad Licinium.

Bithyniam. In ueteri codice legitur Bhyaniam. Certam esse emendationem, probat primo iter Maximini, qui ex Oriente ad Chalcedonem properabat; deinde ipse Maximinus, qui in epistola sequenti anno scripta ad Sabinum, quam recitat Eusebius, docet se anno preterito Nicomedie fuisse. Cum anno preterito, inquit, Nicomediam feliciter essem ingressus, ciues eius urbis me illic degentem adierunt. Quare recte obseruatum est ab Henrico ualesio in Annotationibus ad Eusebium, pag. 185 et seq. Maximinum, mortuo Galerio,  Asiam ac Bithyniam occupasse, quas Galerius una cum Illyrico et Thracia sibi retinuerat.

Diuersas ripas. Nimirum Maximinus, ut palam est, ripam Bithynie, Licinius aduersam, in qua Byzantium.

In ipso freto fedus. Haud dubie in faucibus Bosphori Thracii, inter Byzantium et Chalcedonem. Et Bithyniam quidem cessisse in ius et ditionem Maximini, colligitur ex martyrio sancti Luciani Antiocheni, quod enarrat Eusebius, lib. IX, cap. 6.

Indulgentiam. Id est, pacem, cessationem a persecutione. Supra cap. 34, in edicto: Indulgentiam nostram credidimus porrigendam: quam uocem in suis uersionibus recte Ruffinus et ualesius retinuerunt, Christophorsonus male omisit. Lactantius in libro de Ira Dei, cap. 20: Si nobis indulgentia celitus uenerit. Acta sanctorum Saturnini, Datiui et Felicis, cap. 13: Qui uult ex uobis ad indulgentiam peruenire, ut saluus esse possit, profiteatur. Optatus Mileuitanus in libro primo: Tempestas persecutionis peracta et definita est.  Iubente Deo, indulgentiam mittente Maxentio, Christianis libertas est restituta. D. Augustinus frequenter hanc uocem usurpat aduersus Donatistas, cum loquitur de rescriptis principum, quibus libertatem sui dogmatis dederant iisdem Donatistis.

Communi tutelo. Certum est, heic agi de edicto, quod extremis Galerii temporibus editum est in fauorem Christianorum. Communi autem tutelo dixit, pro communi consensu. Hanc uocem non reperi alibi. Fortassis est corrupta. uir doctissimus et summus amicus meus Ioannes Baptista Cotelerius, quem magno rei litterarie et ecclesiastice damno nuper amisimus, tom. III Monumentorum Ecclesie Grece, pag. 662, censet, reponendum esse titulo. Eadem est sententia Cuperi et Columbi. Sparkius uero tutela rescribit, admonens interim, uirum quemdam doctum e suis existimare legendum esse titulo. uir doctissimus Carolus Dufresnius Cangius putat, legendum omnino esse titulo: recte. Respicit enim Lactantius ad constitutionem editam in capite 34,  que pro more tum recepto inscripta erat nominibus Galerii Maximiani et Maximini Daze, id est, communi titulo.

Subornatis legationibus. Hec pluribus explicat Eusebius, lib. IX, cap. 2, initium factum dicens ab Antiochensibus: Sed et alios, inquit Ruffinus, per singulas ciuitates similiter deterrimos ciues ad simile facinus impellit, et ex omnibus prouinciis huiuscemodi legationem dirigi componit. Que uerba ideo retuli, quod apertiora sint, quam Greca Eusebii.

Sacerdotes maximos. Hec confirmantur ab Eusebio, lib. uIII, cap. 14, et lib. IX, cap. 4. uide ualesii annotationes ad eumdem Eusebium, pag. 169.

Candidis chlamydibus ornatos. Eusebius in locis mox commemoratis annotat quidem, addita ornamenta sacerdotibus per prouincias constitutis a Maximino, que cercet ad militare satellitium, id est, ad lictores et apparitores: qua de re uide annotationes ualesii. At Lactantius addit, illum iussisse, ut  Pontifices illi, qui super prouincias erant, incederent ornati candidis chlamydibus. Chlamydem autem heic accipio pro paludamento, ut apud Nonium, seu illa albe tunice specie, auro interdum limbate, qua utebantur soli ministri imperatorum; de quibus plura Salmasius in Notis ad Lampridium, pag. 241. Itaque Maximinus uestes ministrorum palatinorum communicauit cum summis pontificibus, quos per prouincias ordinauit. Et hinc fortassis explicabitur locus ille Trebellii Pollionis in D. Claudio, Chlamydes ueri luminis limbatas duas, ubi Salmasius uerum lumen interpretatur de colore purpureo.

Debilitari iussit. uide Eusebium, lib. uIII, cap. 12 et in libro primo de uita Constantini, cap. 58, ubi in interpretatione ualesii irrepsit nomen Licinii, pro nomine Maximini.

Effodiebantur oculi. Non adnotassem ista, que ab Eusebio quoque commemorantur, nisi admonere  uoluissem, hanc crudelitatem a Suida referri ad Diocletianum et Maximianum, eumque hoc loco, ut sepe solet in rebus historicis, lapsum esse.



CAPUT XXXuII.

Constantini litteris. Constantinus post partam de Maxentio uictoriam, cum apud Mediolanum conuenisset cum Licinio, constitutionem emiserat admodum fauorabilem Christianis, eamque miserat in Orientem ad Maximinum, ut is eam in prouinciis suis proponi curaret. Auctor est Eusebius, lib. IX, cap. 9, illum primum quidem ad hec grauiter ingemuisse; postea tamen, cum nec uideri uellet Constantino ac Licinio cessisse, nec rursum id, quod iussum erat, supprimere, metu eorum qui iusserant, epistolam ad Sabinum prefectum scripsisse, ueluti suopte motu et ex propria auctoritate, in qua eadem ferme de Christianis sanciuit, que in illa Constantini ac Licinii constitutione continentur. Addiderat autem Constantinus litteras ad Maximinum, quarum  mentionem facit Eusebius in postrema parte eiusdem capitis.

A sacerdotibus immolari. Quod heic ait Lactantius de Maximino cibis immolatitiis quotidie uescente, id ab eo publico edicto constitutum ait Eusebius in libro de Martyribus Palestine, cap. 9, ita, ut cuncti tam uiri, quam mulieres, una cum seruulis et infantibus, sacrificare et libare diis immortalibus cogerentur, et immolatis hostiarum carnibus uesci, et ut cuncta in foro uenalia sacrificiorum libationibus inquinarentur. Istud ipsum docent etiam Acta passionis sancti Luciani martyris Antiocheni, quem idem Maximinus morte affecit: Quin etiam ad tantam processit seuitiam, ut ne infantibus quidem parceret, sed ipsos quoque interimeret, quoniam nec poterat quidem eis persuadere, ut gustarent ea, que sacrificabantur demonibus. Secutum in hoc fuisse Maximinum uestigia magistri sui Galerii, docent Acta sanctorum martyrum Agapes, Chionie et Irenes, que Thessalonice  martyrium consummauerunt anno secundo persecutionis, Diocletiano IX et Maximiano uIII consulibus. In illis enim Actis legitur, Cassandrum beneficiarium ita scripsisse ad Dulcetium presidem: Scito, mi Domine, Agathonem, Agapen, Chioniam, Irenem, Casiam, Philippam et Eutychiam nolle his uesci, que diis sunt immolata. Eadem habentur in Actis sanctorum Sergii et Bacchi, qui sub eodem Maximino passi sunt: item in Actis sancti martyris uari et sociorum eius, et in Actis Theodori Amaseni cognomento Tyronis. Imo diu ante hanc superstitionem usurpatam esse, reperio in Actis sanctorum Terentii, Aphricani et sociorum, ubi scriptum est, Decium imperatorem in uniuersas Romani imperii prouincias edictum misisse, ut omnes Christiani ad immolandum et comedendum ea, que Idolis essent immolata, pertraherentur. Quare quod ait Lactantius, Maximinum hoc primum inuenisse, ut animalia omnia, quibus uescebatur, non a coquis, sed a sacerdotibus ad aras immolarentur, intelligendum non est  de edicto seu generali lege, cum multis ante annis id constitutum fuisset a Decio et Galerio Maximiano: sed de priuato palatinorum ciborum usu. Porro hunc usum in regiones quoque extra limitem Romanum positas penetrasse, docent Acta sancti Sabe Gothi qui martyrium consummauit in Cappadocia pridie idus aprilis, Modesto et Arintheo consulibus id est, anno Christi 372. Ceterum ab istiusmodi cibis immolatitiis, quos idolothyta uocabant, semper abhorruisse Ecclesiam, notius est, quam ut necesse sit ueterum testimoniis comprobari.

Perfusum mero. Lactantius lib. uI Institut. cap. 1: Homines autem, neglecta iustitia, cum sint omnibus flagitiis ac sceleribus inquinati, religiosos se putant, si templa ac aras hostiarum sanguine cruentauerint, si focos odorati ac ueteris uini profusione madefecerint. Quin etiam sacras dapes apparant, et exquisitas epulas, quasi aliquid inde libaturis offerant. Et cap. seq.:  Mactant igitur optimas ac pingues hostias Deo quasi esurienti, profundunt uina tamquam sitienti.

Hinc fames. Crudelitatem istius famis describit Eusebius lib. IX, cap. 8. uidendus etiam Ruffinus, qui non nulla habet, que apud Eusebium non leguntur. Meminit et huius famis Eutychius Alexandrinus in suis Annalibus.

Dono suis dabat. Ruffinus, lib. uIII, cap. 16: Unde et montes auri, ut ita dixerim, congregatos familiaribus suis ac satellitibus largiebatur.

More clem. latronum. Saluianus in fine libri octaui de Gubernatione Dei, pag. 191: Latrones quidem hoc prouerbio uti solent, ut quibus non auferunt uitam, dedisse se dicant.



CAPUT XXXuIII.

uincit officium. Eadem omnino uerba habentur in libro sexto diuinarum Institutionum, cap. 23.

Nobilibus feminis. Ruffinus libro uIII, cap. 17:  Cui etiam inter cetera hoc singulare studium erat, ne ullam non dico urbem, sed uel breue oppidum, absque adulterio nobilium matronarum, que per loca fuissent reperte, uel corruptione uirginum, preteriret.

Pregustator. Metaphora ducta a cibo et potu, qua etiam usus est Cicero in oratione pro domo sua: Scilicet tu helluoni spurcissimo, pregustatori libidinum tuarum, homini egentissimo et facinorosissimo Sexto Roscio, etc. Pregustator itaque est, qui cibos potusque gustu explorat, apud uiros principes precipue, ne forte uenenum cum cibo potuque hauriant. Ea de causa Antonius timens sceleratam Cleopatre Solertiam, nonnisi pregustatos cibos sumebat, ut docet Plinius, lib. XXI, cap. 3, Historie naturalis. Suetonius, in Claudio, cap. 44: Et ueneno quidem occisum conuenit: ubi autem, et per quem dato discrepat. Quidam tradunt epulante in arce cum sacerdotibus per Halotum spadonem pregustatorem. Tacitus, lib. XIII Annalium: Illic epulante Britannico, quia cibos potusque eius dilectus ex  ministris gustu explorabat. Gregorius papa XI, in epistola scripta ad Carolum u, regem Francorum, et Iohannam eius uxorem, edita in tomo quarto Spicilegii Dacheriani, pag. 300: Et insuper, ut hi, qui huiusmodi oua, lac, butyrum et caseum, seu fercula ex eis parabunt, et etiam illi, qui de eis uobis seruient, duntaxat pro proba facienda, gustare de ipsis ualeant, concedimus per presentes. Quod heic Gregorius dicit pro proba facienda, nos dicimus hodie, pour faire l'essai. Euodius Upsalensis in libro secundo de Miraculis sancti Stephani, cap. 3: Iubet illi pregustatori uini sui.

Imminutas. Putabam olim, hunc locum esse corruptum, et conieceram rescribendum esse inuitas. Postea uiri clarissimi Sparkius et Columbus admonuerunt, retinendam esse lectionem, que habetur in codice ueteri, quia uox imminutas nichil aliud sonat, quam pregustatas, seu prefloratas; quod exemplis aliquot ostendit item Columbus, et isto presertim Lactantii libro primo Institut., cap. 10: Omitto uirgines quas imminuit.

 Cubilia impune uiolabant. Ruffinus, lib. uIII, cap. 17, Deliciis, luxu atque omni dissolutionum genere fluitans turpissima suis militibus prebebat exempla. Denique quidquid lasciue, quidquid petulanter, quidquid luxuriose gestum a rectoribus uel militum, uel prouinciarum fuisset, inultum cedebat ob imperatoris exemplum.

A Gothis pulsi. Cum Diocletianus Italiam petiisset uicennalia celebraturus, Gothi, siue populi ripam Istri fluminis incolentes, ea occasione usi, aliquam partem uicine prouincie inuaserunt, et indigenas expulerunt. Hi uero pulsi sedibus suis ad Galerium Maximianum Cesarem confugerunt, et postea se Maximino, quem Galerius adoptauerat, adiunxerunt, et in numerum satellitum ac protectorum eius allecti sunt.



CAPUT XXXIX.

Ne ab Augusta quidem. ualeria, Galerii uidua, que post mortem mariti in aulam Maximini concesserat,  spreto Licinio, cui eam Galerius commendauerat.

Patris eius. Galerii, qui Maximinum adoptauerat, et Cesarem fecerat.

Ipsam cum matre. Diocletiani uxore, de qua pluribus actum est ad caput 15. Eam Octauius Strada mortuam esse ait aliquot annis ante maritum. Sed errare Stradam, probat auctoritas Lactantii, qui dicet infra, eam anno 313, capite plexam fuisse, cum Diocletianus uita iam excessisset anno superiore.



CAPUT XL.

Eratineo. Locus corruptus. Presidis nomen est. Quid, si Flaccini nomen heic reponatur, quem noster cap. 16 non pusillum homicidam uocat?

Non minus. Ea emendatio non est mea, sed Columbi. Nam uetus codex habet nimis. Certum est autem, sepe uoces illas consuesse permutari in antiquis libris.

Quidam Iudeus. Non hoc primum a Maximino inuentum. Preiuerat enim illi uir boni exempli D. Nero,  cum Octauiam uxorem repudiare uellet in gratiam Poppee. Qua de re uidendus Tacitus in libro XIu Annalium.

Instructi uelites. In ueteri codice scriptum est instructibile mens essagitari. Certum mendum: sed non statim obuia certa emendatio, que tandem reperta est post absolutam editionem. Columbus tamen mauult uigiles, quam uelites.



CAPUT XLI.

Augusta uero. ualeria. Ubi notandum est, nichil nunc de matre eius dici, neque repetitam a Diocletiano, cum ualeria repeteretur. Et tamen illa uiuebat adhuc, ut patet ex capite 31.



CAPUT XLII.

Senis Maximiani statue. Ruffinus, lib. uIII, cap. 16, ait, Maximianum Herculium turpiter deprehensum in insidiis, quas Constantino struebat, turpius periisse,  ita ut post interitum statue eius atque imagines auferrentur, et in edibus publicis uocabula eius nominis mutarentur. Apud Eusebium lib. uIII, cap. 13, hec historia sic describitur, tamquam si Herculius primus fuisset, cuius statue et imagines disiecte fuissent. Quod cum falsum esse uideret Christophorsonus, ita Eusebium uertit, ut uelit, illum dixisse eam contumeliam irrogatam uiuenti. Quod non esse uerum, patet ex sequentibus Lactantii uerbis, ubi ait, nulli imperatorum ante Diocletianum contigisse, ut imagines uiuentis deiicerentur. Itaque Henricus ualesius alio se conuertit, non quidem Herculium fuisse primum omnium imperatorum, qui a primordio imperii fuerunt, cui inustum sit hoc dedecus: sed primum eorum, qui etate illa rempublicam administrauerant. Sic Trebellius Pollio in triginta tyrannis cap. 28, ait, imaginem Celsi nouo iniurie genere sublatam esse in crucem: cum tamen, ut heic annotat Casaubonus, soliti fuerint Greci Latinique damnatorum imagines deiicere, lutare, frangere, scalis Gemoniis inferre,  omni denique contumelie genere afficere; quod probat etiam auctoritate Plutarchi.

Cum uideret uiuus. Diocletianus, cuius uiuentis imagines deponebantur, quia coniuncte erant cum imaginibus Herculii.

Suspiria. Cuspinianus in Diocletiano: Quidam dicunt, stupore mentis et longa egritudine confectum, animam inter suspiria efflasse; quod puto illum accepisse a Cedreno.

Fame atque angore confectus. Alii Diocletianum alio mortis genere extinctum tradunt: quidam morbo aque intercutis, alii ueneno, Suidas suspendio. uide etiam que infra dicuntur ad caput quinquagesimum. Obiit autem haud procul Salonis in Dalmatia, in uilla sua Aspalato, ubi et sepultus est. uide Henrici ualesii notas ad Ammianum Marcellinum, p. 112. uarie porro sunt doctorum uirorum opiniones de anno, quo Diocletianus interiit, aliis censentibus id euenisse  anno 313, aliis triennio serius. Istos in hanc sententiam impulit auctoritas Fastorum Idatianorum, in quibus scriptum est, Diocletianum diem functum esse in Salona 3 nonas decembris, Sabino et Rufino consulibus. Sed horum Fastorum auctorem falso ea scripsisse iam constat, cum Lactantius doceat, Diocletianum esse mortuum ante nuptias Licinii et Constantie, et ante Maximinum Dazam. Cum ergo mortuus sit post Galerium et ante Maximinum, exeunte anno, manifestum est, decessisse anno 312 exeunte. Nam Maximinus periit anno sequenti, ut ostendam. Itaque uerum non est quod legitur in Epitome uictoris, Diocletianum annos prope nouem egisse in communi uita. A kalendis enim maiis anni 305, usque ad 3 nonas decembris anni 312, sunt tantum anni septem et menses septem cum aliquot diebus. Sed aduersus hec dici potest id quod quibusdam placuisse uideo, Diocletianum non potuisse dici mortuum anno 312, cum in l. 2 cod. Theodos. De censu, que data est anno 313, kalendis Iuniis, Constantinus eum uocet  dominum et parentem, diuum uocaturus, si mortuus fuisset. uerum eam argumentationem falsam esse, probat epistola Maximini Aug. ad Sabinum apud Eusebium, lib. IX, cap. 9, ubi is Galerium Maximianum, quem ab anno superiore mortuum fuisse constat, uocat tamen dominum ac parentem suum; qui tamen in edicto, quod ibidem apud Eusebium extat, eumdem Maximianum et Diocletianum uocat diuos parentes suos. Ceterum cum ex hoc Lactantii loco constet, Diocletianum mortuum esse ante nuptias Licinii et Constantie, consequens est, falsum esse quod legitur in Epitome uictoris, nimirum eum morte consumptum esse, ut satis patuit, per formidinem uoluntariam: Quippe cum a Constantino atque Licinio uocatus ad festa nuptiarum, per senectam, quominus interesse ualeret, excusauisset, rescriptis minacibus acceptis, quibus increpabatur Maxentio fauisse ac Maximino fauere, suspectans necem dedecorosam, uenenum dicitur hausisse. Parum autem probabile est, qui noluerat  iterum accedere ad regimen reipublice, et qui uitam priuatam imperio anteposuit memorabili et sapientissimo apophthegmate, quod supra p. 73, ex eadem Epitome retulimus, suspectum fuisse habitum, quod Maxentio et Maximino faueret, precipue uero Maximino, a quo sciret, grauissimas contumelias irrogatas filie ualerie coniugique Prisce, et a quo contemptum illum fuisse, dum ualeriam repeteret, recentius erat, quam ut obliuisci tam cito potuerit.



CAPUT XLIII.

Unus supererat. Nimirum Maximinus cognomento Daza. Aduersarios Dei Lactantius appellat Diocletianum, Herculium, Galerium et Maximinum. In eodem numero non ponit Maxentium, quia, licet crudelis ac seuus fuerit, uisus tamen est fauere Christianis. Inter eos item non numerat Licinium, quia tum cum hec scribebat Lactantius, ille uidebatur esse amicus Christianorum. Postea se prodidit.

 Nuper amicitiam. Id est, eo tempore, quo pax inter Licinium et Maximinum constituta est in Bosphoro Thracio, paulo post mortem Galerii.

Constantini sororem. Constantiam, que postea sic Arrio fauit, ut etiam fratrem suum ad eum defendendum impelleret.

Misit occulte. Eusebius lib. uIII, cap. 14, istud ipsum commemorat, nimirum Maximinum iniisse clam fedus cum Maxentio.

Bellum Constantino indixerat. Ex hoc loco et ex libro secundo Zozimi apparet, consilia agitandi belli a Constantino profecta non esse, sed a Maxentio; atque adeo Constantinum uelut inuitum ad arma prosiliisse, tum etiam inuitatum postea a Romanis tyrannidem Maxentii egre ferentibus. Et tamen uir clarissimus Hadrianus ualesius in libro primo rerum Francicarum, p. 23, bellum istud imputat arrogantie  Constantini, qui statuas suas Rome iussu Maxentii euersas adeo iniquo tulerit animo, ut eam iniuriam armis uindicandam putarit; eiusque memoriam acriter ac contumeliose sugillat, quod cum Maximiani soceri sui statuas subuerti iussisset in Galliis, parem sibi a Maxentio eius filio factam iniuriam ferre non potuerit. ueri amor et magni principis memoria postulant, ut heic obseruemus, immensum esse discrimen inter hec duo facinora. Constantinus euerterat statuas inimici sui, sed mortui, et qui propterea contumeliam sibi irrogatam ulcisci non potuit. At Maxentius deiecerat uenerandas, ut ait Nazarius, imagines principis uiuentis ac fortissimorum exercituum ductoris, qui propterea et potuit, et debuit eum castigare, a quo cum tanta ignominia lesus esset. Sane Diocletianus, ut infra scribit Lactantius, adeo commotus est cum uideret statuas suas euerti, que cum statuis Herculii coniuncte erant, tamen etsi ista aduersus eum non fierent consilio, sed necessitate, ut hinc acceperit magnum atque incredibilem dolorem,  ac propterea moriendum sibi esse decreuerit. At Constantinus iniuriam illam, qua erat magnitudine animi, remittere Maxentio paratus erat, si is ad equas pacis conditiones descendere uoluisset. Sed ille Constantinum aspernatus est: appetitum eius  refugit, auersatus est, horruit; et cum uoluntas pacificandi alienata esset, eo dementie processit, inquit idem Nazarius, ut ultro etiam lacesseret, quem ambire deberet. Unde constat, arrogantie immerito argui Constantinum in hoc loco: qui si iniuriam suam ultus non fuisset aduersus hostem ferocem ac bonitati eius illudentem, profecto maiorem ignominiam ex ea iniurie obliuione reportasset, quam ut uerbis ullis explicari possit.

Necem patris sui. Maximiani Herculii, quem Constantinus strangulari iusserat apud Massiliam. Zozimus, lib. II: Maxentius occasiones gerendi aduersus Constantinum belli querebat, seque dolere propter obitum patris sui simulans, cui mortis causam Constantinus  prebuisset.

Intestabilem uel exitiabilem. Hoc in loco desunt aliquot littere in ueteri exemplari, ubi hec tantum leguntur, xtabilem. Ex quo collegimus reponendum esse intestabilem. Intestabilis autem idem ualet, ac detestabilis et inuisus.

Finxisse discordiam. Eutropius, lib. X: Inde ad Gallias profectus est, dolo composito, tamquam a filio esset expulsus.



CAPUT XLIu.

Inter eos. Maxentium et Constantinum.

Responsum acceperat. Incerti panegyricus Constantino dictus post deuictum Maxentium: Stultum et nequam animal nusquam extra parietes egredi audebat. Ita enim aut prodigiis, aut metus sui presagiis mouebatur.

Sextum kal. Nou. Hic ergo dies primus Maxentium uidit imperatorem; contra quam alii scribunt, qui ad diem 8 kal. Octobris eum imperium inuasisse scribunt,  pridie extinctum: quorum neutrum uerum est. Cesus enim est die natali suo, ut docent Lactantius et auctor panegyrici paulo ante laudati. Sed iste tamen in hoc fallitur, quod ait, Maxentium diem natalis sui cede sua signasse, ne septenarium illum numerum sacrum et religiosum uel inchoando uiolaret. Nam si cesus est ipso die natalis sui, manifestum est, cesum eo die, quo imperium inierat. Hunc quippe diem antiqui uocabant natalem imperatorum. Occisus est igitur Maxentius anno Christi 312, 6 kal. nouembris, sexto imperii sui anno exacto, in ipsis initiis septimi. Atque ita intelligendi sunt Aurelius uictor et auctor Chronici Alexandrini, cum aiunt, eum periisse anno tyrannidis sue sexto. At Eutropius ait, Constantinum quinto imperii sui anno bellum commouisse aduersus Maxentium. Commouit sane, sed non perfecit. Itaque uerba illa ueteris kalendarii a Bucherio editi: Quinto kal. nouembr.  euictio tyranni, 6 kal. ingressus Diui, capienda quidem sunt de Maxentio et Constantino, ut recte censuerunt eruditissimi uiri Petrus Franciscus Chiffletius et Henricus Noris; sic tamen, ut dies 5 kal. non referatur ad diem quo Maxentius periit, ut illi arbitrati sunt; sed ad posterum, quo corpus eius inuentum est, ut docet auctor fragmenti de Constantio Chloro, quo certa fuit uictoria, 6 uero kal. ad diem quo Constantinus uictor urbem Romam ingressus est. Et hec quidem certa atque extra omnem omnino controuersiam posita esse uidentur. Et tamen uir clarissimus Petrus Lambecius in libro quarto Commentariorum de bibliotheca uindobonensi, pag. 298, euictionem illam tyranni refert ad tempus illud, quo Licinius a Constantino pulsus Byzantio et Chalcedone, Nicomediam, se recepit, ibique etiam obsessus, rebus desperatis, ut Zozimus ait, quod sciret, nullas sibi restare iustas et satis amplas ad dimicandum copias, egressus urbe, supplex Constantino factus est, et allata purpura, imperatorem et Dominum clamauit,  ueniamque preteritorum poposcit. Que omnia contigere anno Christi 324, Crispo III, et Constantino III, consulibus, ut est in Fastis Idatianis. uerum hec Lambecii sententia uera esse non potest, cum constet, uerba illa ueteris kalendarii accipienda esse de Maxentio profligato. Preterea nullibi adnotatum est, deditionem Licinii incidisse in diem quintam kalendarum nouembrium. Quod in primis necessarium esset demonstrare. Immo eam factam aliquanto ante, colligi posse uidetur ex eo, quod Zozimus ait, Licinium, fuso deditoque exercitu, cum equitibus reliquis et paucis peditum millibus Nicomediam se recepisse post captam Chalcedonem, id est, 14 kal. octobris, ut legitur in Fastis. Quam exiguo autem temporis interuallo uictor exercitus peruenire potuerit Nicomediam, nemo est rei geographice uel tenuiter peritus, qui non satis intelligat. Quare profectionem Diui, que in ueteri kalendario notatur ad diem u kalendas octobris, ualde suspicor accipi debere de  Constantini digressu ab urbe Chalcedone, ut Nicomediam proficisceretur. Itaque cum hinc uia sit certa neque longa, non absurda coniectura erit, si dicamus, deditionem Licinii factam esse paucis post diebus, id est, sub initium mensis octobris; cum ex Zozimo liqueat, eum non tolerasse diu obsidionem Nicomedie, et ex fragmento de Constantio Chloro, quod Henricus ualesius edidit, colligi possit, Constantiam uxorem Licinii in castra Constantini fratris uenisse sequenti die post aduentum eius. Neque magnum momentum habet, quod idem uir clarissimus adnotat heic, ut in codice Theodosiano, Licinium , siue per excellentiam appellari tyrannum. Nam et Maxentium quoque tyrannum dictum legimus in panegyrico quem Nazarius dixit Constantino; ubi agens de his que post deuictum Maxentium acta Rome sunt a Constantino, addit: Quarum rerum miraculo sic omnes deuinciebantur, ut non tam omnes dolerent quod illum tyrannum ita diu tulerant, quam quod tali principe tam sero fruerentur. Et supra de eodem  Maxentio: Illum ipsum tyrannum non mors uirilis, sed fuga turpis prodidit. Item: Sequebatur hunc comitatum suum tyranni ipsius teterrimum caput. Fragmentum de Constantio Chloro. pag. 475: Interea Constantinus apud ueronam, uictis ducibus tyranni, Romam petiit. uetus inscriptio posita Constantini memorie post uictoriam de Maxentio: Quod instinctu diuinitatis, mentis magnitudine, cum exercitu suo tam de tyranno, quam de omni eius factione uno tempore iustis rempublicam ultus est armis. Prudentius libro primo aduersus Symmachum: Muluius exceptum tyberina in stagna tyrannum precipitans. Immo in codice quoque Theodosiano per tyrannum intelligitur Maxentius in l. un. De ingenuis, qui tempore tyranni seruierunt, et in l. I De cohortalibus.

Quinquennalia terminabantur. Certum est, Maxentium quinquennalia celebrauisse. Manifesta est enim auctoritas Lactantii. Sed preterea extat apud Occonem,  pag. 541, nummus Maxentii, in cuius auersa parte hec scripta sunt: uICTORIA DD. NN. AUG. ET CAES. uOT. u. MULT. X. Quin ergo celebrata a Maxentio sint quinquennalia, et quidem post exactum annum quintum, ambigi non potest. Illud tantum quero, quomodo fieri possit, ut que secundum morem acta sunt die prima anni sexti, terminata fuerint in fine eiusdem anni. Scio uota illa magno apparatu celebrata fuisse: festa hec per multos dies durasse; et non solum in urbe regia usurpata, sed etiam in prouinciis. uerum illa non soluunt difficultatem. Nisi si dicamus hominem uoluptarium et desidie amatorem, cuiusmodi fuisse describitur Maxentius, uoluisse nouo more quinquennalia sua commendata facere, ac propterea per annum integrum ea continuasse: quod parum probabile uidetur. uel fortassis, sicut primus anni dies, quo quinquennalia celebrabantur, ludis ac sacrificiis transigebatur, sic eadem solemnia repetebantur in ultimo die eiusdem anni, ut sic quinquennalia eo modo terminarentur quo ceperant, pari  fere modo, quo processiones consulum septem erant per annum, ut patet ex nouella 105 imperatoris Iustiniani. Quid si natales imperatorum festi erant, cum per unumquemque mensem recurrebant? Nam in Actis sancti Marcelli centurionis, qui passus est in ciuitate Tingitana sub imperio Diocletiani, reperio diem 12 kalendarum Augusti fuisse festam in imperio Romano: Iam die duodecimo kalendarum augustarum, inquit, apud signa legionis istius, quando diem festum imperatoris uestri celebrastis, publica uoce respondi, me Christianum esse. Diocletianus quippe factus est imperator 12 kal. Decembris. Sic quidam olim natali Epicuri uicesima luna sacrificabant, feriasque omni mense custodiebant, quas Icadas uocabant, ut Plinius ait, libro XXXu Historie natur., cap. 2.

Celeste signum. Immortale signum, ut alibi dicit Lactantius, id est, signum crucis. Iste porro locus est magni momenti. Signat enim et locum, et diem, quo crux, in qua uinceret, ostensa est Constantino.  Nam cum ex testimonio Eusebii, qui se accepisse ait ab ore Constantini, constet uisum ad eo crucis tropeum in celo horis meridianis, sole in occasum uergente, et addubitanti quidnam hoc spectrum sibi uellet, nocte sequenti Christum Dei dormienti apparuisse cum signo illo, quod in celo ostensum fuerat, precepisseque ut militari signo ad similitudinem eius quod in celo uidisset, fabricato, eo tamquam salutari presidio in preliis uteretur, certum est, utramque uisionem uno in loco et intra spatium aliquot horarum contigisse. Quod si ita est, ut certe est, habent uiri docti unde finem tandem imponant nobili controuersie de loco, ubi signum crucis ostensum est Constantino, et unde fides adstruatur auctori uite sancti Artemii ex duce Aegypti, cuius auctoritatem uir eruditissimus Petrus Franciscus Chiffletius circuitione et anfractu infregere et eleuare conatus est. Hec sunt uerba Artemii memoriam Constantini defendentis coram Iuliano imperatore: Ad Christum autem declinauit ab illo uocatus, quando difficillimum commisit prelium  aduersus Maxentium. Tunc enim ei in meridie apparuit signum crucis radiis solis splendidius, et litteris aureis belli significans uictoriam. Nam nos quoque ipsi signum adspeximus, cum bello interessemus, et litteras legimus. Cum etiam totus quoque id est contemplatus exercitus, et multi huius rei testes sunt in tuo exercitu. Apud Surium die 20 mensis Octobris. Mirum uero fortassis cuidam uidebitur quod heic ait Artemius, multos huius rei testes tum fuisse in exercitu Iuliani imperatoris. Nam si ista dicebantur anno Christi 342 exeunte, effluxerant anni quinquaginta a morte Maxentii, et difficile est multos milites superfuisse ex eo exercitu, qui tum aduersus eum pugnarunt. uerum id mirum nequaquam uideri debet. Nam in dialogo de claris Oratoribus, cuius auctorem esse Quintilianum plerique censent, alii Tacitum, quidam Suetonium, in dialogo, inquam, illo, qui scriptus est anno sexto principatus uespasiani, testatur auctor uidisse se in  Britannia senem, qui se fateretur ei pugne interfuisse qua Cesarem inferentem arma Britannie, arcere littoribus et pellere aggressi sunt: quod contigerat ante annos fere centum uiginti. Et sanctus Hieronymus in dialogo aduersus Luciferianos, quem Baronius putat scriptum circa annum Christi 382, ait tum superfuisse homines, qui synodo Nicene interfuerant, raros tamen propter antiquitatem. Itaque, ut ad rem nostram redeamus, ita constituendum est, uisionem illam crucis Constantino ostense contigisse in castris dum Romam obsideret, 7 kal. Nouembris anno Christi 312. Audax enim uero nimium fuit Iacobus Oiselius, qui in Thesauro numismatum antiquorum pag. 463, ait, eum qui totum hoc negotium de cruce ostensa Constantino ad pias ueterum fraudes retulerit, parum a rei ueritate aberraturum. Quid enim deinceps uerum censebitur, si historiam hanc, que Lactantii, Publii Optatiani Porphyrii, Eusebii, ac ueterum etiam numismatum testimonio nititur, inter fabulas et pias, ut ille ait, ueterum fraudes connumerare  fas fuerit? Religiosius ista tractanda sunt, et irreligiosa illa temeritas procul abesse debet a pectoribus christianorum.

Circum flexo, Christum. Hec ita intelligenda sunt, ut Christi monogramma circumflexum fuerit in capite Labari, ut uidemus in nummis ueteribus.

Libros Sibyllinos inspici. Zozimus lib. II: Maxentius inclusus diis hostias immolat, et extispices de belli euentu consulit, ipsis quoque Sibyllinis oraculis peruestigatis. Cumque reperisset oraculum quo significaretur in fatis esse, ut qui ad detrimentum populi Romani spectantia designaret, miserabili morte periret, de semetipso id oraculum accipiebat, quasi qui Romam adortos eamque capere cogitantes propulsaret. Euentus autem comprobauit id, quod uerum erat. Hec uero prorsus congruunt cum narratione Lactantii.



CAPUT XLu.

Hyeme proxima. Id est, hyeme que mortem Maxentii  statim subsecuta est. Atqui Maxentius periit anno 312, 6 kalendas Nouembris. Igitur Constantinus Mediolanum profectus est eo anno exeunte, aut sub initium sequentis: quod magis credo. Quippe Nazarius in panegyrico quem Constantino dixit, sic de mora, quam ille Rome traxit, loquitur, ut plane constet, eum illic fuisse per duos menses. Quidquid mali, inquit, sexennio toto dominatio feralis inflixerat, bimestris fere cura sanauit. Probabile autem non est, eum qui sic proximus erat kalendis Ianuariis, Romam reliquisse illis impendentibus, ut alibi potius quam Rome, procederet consul. Preterea extat in codice Iustiniani imp. lib. XI, tit. 57, lex a Constantino data Rome 15 kalend. Febr. ipso et Licinio tertium consulibus, id est, mense Ianuario, qui proximus fuit post extinctum Maxentium, ex qua colligi posse uidetur, Constantinum Roma digressum non esse ante diem, qua lex illa data dicitur. Quod si ita est, sic accipienda uidentur uerba Nazarii, ut illa bimestris fere cura, quam componendis rebus  urbanis Constantinum impendisse tradit, eo modo intelligatur, quo sanctus Augustinus in libro ad Donatistas post collationem cap. 33, ait, Aelianum proconsulem causam Felicis episcopi Aptungitani audiuisse 15 kalendas Martias, post menses ferme quatuor, quam Cecilianus a Melchiade fuerat iudicatus; cum tamen a die 6 nonas Octobris, quo ille iudicatus est, usque ad 15 kalendas Martias, quo causa Felicis audita est, intercesserint menses quatuor cum dimidio. Eadem ratione sanctus Leo papa in epistola quinquagesima secunda ad Rauennium Arelatensem et ceteros Galliarum episcopos scribens ait, synodum Chalcedonensem constitisse ex sexcentis fere episcopis, cui interfuisse 630 episcopos constans est omnium ferme scriptorum sententia. Accessit ergo Mediolanum Constantinus sub finem mensis Ianuarii. Eo uero uenit etiam Licinius, uxorem ducturus Constantiam Constantini sororem. Eadem commemorat  et Zozimus, recte adnotans, hec acta post deuictum Maxentium, et antequam bellum esset inter Maximinum et Licinium. Quare lapsum esse patet uirum doctissimum Ioannem Morinum, qui in libro de Ecclesia per Constantinum liberata, pag. 328, scribit, Licinium uenisse Mediolanum ad Constantinum post deuictum extinctumque Maximinum, ibique Constantiam in matrimonium duxisse. Eo peracto, inquit Zozimus, Constantinus ad Celtas reuertitur, Licinius in Illyricum, ut tradit auctor Fragmenti de Constantio Chloro, pag. 473. Sed antequam Mediolano discederent, legem pro Christianis ediderunt, que paulo post recitabitur.

Existimant uiri quidam doctissimi, nuptias Licinii et Constantie celebratas fuisse Mediolani mense Martio, argumento petito ex lege prima codicis Theodosiani De bonis uacantibus, que scribitur data a Constantino 6, idus Martias Mediolani, Constantino Aug. III, et Licinio consulibus. Quanquam mensem Martium in Maium esse mutandum in hac constitutione  censet Morinus in libro de Ecclesia per Constantinum liberata, pag. 329, quia, ut inquit ille, Constantinus mense Martio illius anni aduersus barbaros pugnauit in Germania. Sane, quod semel heic obseruasse sufficiat, nichil certi colligi potest ex subscriptionibus legum codice Theodosiano comprehensarum; adeoque ex eis concludi non potest, Constantinum eo tempore in iis locis fuisse, in quibus date dicuntur. Nam si id certum esset, certum quoque esset, eum intra sex dierum spatium fuisse Heraclee in Macedonia, aut in Thracia, et Mediolani in Italia, cum lex, de qua diximus, data legatur Mediolani 6 idus Martias, et lex prima, De actoribus, Heraclee 3 non. Mart. sub iisdem consulibus. Fortius urget exemplum, quod sumi potest ex l. 2, De penis, et ex l. 1, Si petitionis socius sine herede defecerit: quarum prima data dicitur Cabilluno, altera Antiochie, utraque 12 kal. April. Constantino Aug. Iu et Licinio Iu, consulibus. uir doctissimus Iacobus  Gothofredus uidit, difficultatem esse in subscriptione posterioris istius legis, et aut eam pronuntiauit tribuendam esse Licinio, qui Orientem, cuius uertex Antiochia, tenebat, aut reponendum esse nomen Antigonie prope Stopis in Macedonia, que Constantino cessit, cum pax inter eum et Licinium constituta est post pugnam Cibalensem. Sed hec non soluunt difficultatem. Nam semper difficile erit istam discrepantiam componere, cum certum sit, Constantinum non potuisse uno eodemque die esse in Gallia et in Macedonia. Rursum quomodo fieri potest, ut idem, qui Cabilluno et Antiochie fuerit 12 kal. Aprilis, eodem anno 8 idus Martias, fuerit Thessalonice, et biduo post, id est 6, idus Martias, Rome? Nam id colligitur ex subscriptionibus l. 1, De diuersis officiis, et ex l. 2, Ad l. Iuliam de ui pub. et priuata. Idem deinde idibus Septembris eiusdem anni censendus esset fuisse Rome, et sexto post die apud Naissum in Dacia. Quippe lex prima De iure fisci data dicitur idibus Septembris Rome, et lex prima De Centonariis  14 kal. Octobris Naisso. Denique idem Constantinus, si hec regula certa esset, fuisset anno sequenti 12 kal. Maias Sardice, Rome uero ipsis kalendis Maiis, intra spatium dierum duodecim, cum id colligi possit ex subscriptionibus l. 2 et 3 De donationibus. Possent et alia exempla afferri. Sed ista sufficiunt. Unde colligi debet, id quod antea dicebamus, ex subscriptionibus legum codicis Theodosiani nichil colligi posse certi ad signanda loca, in quibus Constantinus habitauit per uaria tempora imperii sui; adeoque infirma esse argumenta, que uiri doctissimi hinc sumpserunt, ad confirmandas et constabiliendas coniecturas suas historicas.

Ad huiusmodi casus. In ueteri codice legitur, ad huiusmodi causa Licinio collocati. Nostra emendatio bona est. Et sepe in antiquis codicibus reperitur scriptum causa pro casus, ut apud S. Ambrosium epist. 43: In natura casus est, in electione iudicium:  pro quo in uetustissimo codice ms. ecclesie Bellouacensis scriptum est causa, quamuis non bene.

Perintho. Id est, Heraclea. Sic enim uocatur Heraclea Thracie, ad differentiam aliarum eiusdem nominis urbium, ut recte notauit Henricus ualesius ad librum XXII. Ammiani Marcellini. Menologium Grecorum ad diem decimam Maii: Perinthum urbem Thracie, que nunc Heraclea dicitur. Apud Canisium tom. XI, antique lectionis pag. 768.

Millia decem et octo. Circa Resiston, qui locus primus occurrit in Itinerario Antonini euntibus ab Heraclea Hadrianopolim, quamquam ibi dicitur abesse M. P. 22 ab Heraclea.

Secundam mansionem. Representanda est rursum scriptura ueteris exemplaris, que sic habet: Secunda mansione tenente destante militibus totidemque collectis. Nos olim conieceramus legendum esse: Secundam mansionem tenente distantem militibus totidem atque collectis. Postea animaduerti coniecturam Britannicam non solum distinctiorem esse, sed ueram; ideoque  illam transtuli in textum. Quamquam Columbus non probat ex ea emendatione quod a nobis prolatum fuerat.



CAPUT XLuI.

Summe Deus. uir clarissimus Ioannes Columbus putat, ad hanc orationem respicere Eusebium lib. Iu de uita Constantini cap. 19, dum scribit, illum militibus, qui diuine fidei doctrinam nondum susceperant, lege lata precepisse, ut dominicis diebus in campum purum procederent, et precationem, quam antea didicissent, simul omnes signo dato ad Deum funderent. Et mox in capite sequenti formulam eius describit. uerum illa multum diuersa est ab ea, quam Angelus edocuit Licinium; et ualde probabile est, illam a Constantini militibus sepe antea fuisse recitatam, cum ex libro secundo de uita eius cap. 4 et 12 constet, eum preces semper ad Deum fudisse, antequam ad manus atque ad pugnam ueniret.

 Kalendarum Maiarum. Hoc enim die factus fuerat Cesar anno Christi 305 ut supra uidimus. Ex quo etiam confirmantur que a nobis dicta sunt de anno, quo Diocletianus deposuit imperium. Nam si kalendis Maiis anni 313 complebatur annus octauus nuncupationis Maximini, ut ait Lactantius, necessarium est, illum nuncupatum fuisse Cesarem anno 305 kalendis Maiis. Errant ergo qui putant, eum per annos tantum septem imperium tenuisse, et quadriennio quidem Cesarem, triennio Augustum per Orientem fuisse. Imperauit enim per annos octo integros et aliquam partem noni.

Sicut ille. Id est, Maxentius, qui uictus est ipso die natali suo.

uocant serenum. Circa Resiston, ut diximus, locum Thracie inter Hadrianopolim et Heracleam. Campus sane hac pugna illustris, que pacem afflicte Ecclesie peperit. Fallitur ergo Zozimus, qui pugnam illam in Illyriis pugnatam putat. Hec sunt eius uerba: Bellis ciuilibus inter Licinium et Maximianum accensis,  acrique facto prelio in Illyriis, ab initio quidem superari uisus est Licinius: sed confestim redintegrata pugna, Maximianum in fugam uertit.

Tenax. Auarum fuisse Licinium multis exemplis probat Eusebius lib. I de uita Constantini cap. 55. Fragmentum de Constantio Chloro pag. 474: Licinius scelere, auaritia, crudelitate, libidine seuiebat.



CAPUT XLuII.

Deus summus. Martyrium sancti Basilei episcopi Amasee: Licinius igitur omnipotente Domini nostri Iesu Christi manu adiutus, uictoriam de Maximino reportauit.

Sumpta ueste seruili. Confirmat hanc narrationem Eusebius lib. IX Hist. eccles., cap. 10 et lib. I de uita Constantini cap. 58.

Fretum traiecit. Pugnatum est igitur in ea parte imperii, quam Licinius tenebat, id est, inter Heracleam  et Hadrianopolim in campo quodam uocato Sereno, ut in capite superiori dixit Lactantius. Aberat autem M. P. 60 a Nicomedia.

Petiuit orientem. Zozimus: Per Orientem in Aegyptum discedens, spe cogendarum copiarum quante gerendo bello sufficerent.

uestem resumpsit. Nimirum purpuram, signum imperatorie maiestatis.



CAPUT XLuIII.

Nicomediam ingressus. Meminit aduentus Licinii Nicomediam Ioannes presbyter Nicomediensis in uita sancti Basilei episcopi Amasee, ex quo discimus, Constantiam quoque Licinii uxorem uenisse cum eo Nicomediam post uictum Maximinum: Itaque post iustam Maximini penam et diuinitus inuectam iram Licinius, cum totum Orientem sub se haberet, magno cum apparatu ad nostre regionis urbem Nicomediam uenit una cum coniuge sua, ut in regia domo habitaret, et Orientis imperium gubernaret. Iam uero  primum summa quedam pax repente per totum regionis orbem, post uehementes illas insanientis idololatrie commotas fluctuationes ac pugnas, Licinii arbitrio atque opera inuecta est. Quanquam sint, quibus hec Basilei Acta uidentur esse falsa et supposititia, in hoc loco sincera esse, satis manifestum est.

Die iduum Iuniar. Ista non sunt intelligenda de die, quo datum est edictum: sed de die, quo Licinii iussu propositum est Nicomedie.

Constantino atque ipso ter consul. Id est, anno Christi 313.

Litteras. Eas descripsit Eusebius lib. X, cap. 5, sed e Romana lingua in Grecum sermonem translatas, ut ipse ait. Quod ergo eas nunc habemus latine, ut edite primo sunt, unius Lactantii diligentie debemus. Sed iste omisit prefationem, quam Eusebius habet.

Ut possit nobis summa diuinitas. Eusebius uertit . Ait autem  ualesius, hanc lectionem non esse sanam. Certe non congruit cum uerbis edicti.

Cuius religioni liberis mentibus obsequimur. Hec Eusebius non reddidit Grece.

Dicationem. Id est, dignationem. Hec enim uocabula promiscue et indifferenter usurpari uideo. Paulo post in hac epistola legitur: Intelligit dicatio tua. Eadem uox reperitur in collatione prima Carthaginensi, cap. 10 et 19, et in relatione Anulini proconsulis ad Constantinum Augustum, in collatione tertia, cap. 220 et apud sanctum Augustinum, epist. 68. Plura exempla si quis requiret, consulat Glossarium Dufresnii.

Conditionibus. Eusebius uertit . Que uox multum laboris attulit hominibus eruditis, ut patet ex ualesii Annotationibus ad hunc locum. Nunc itaque facilis erit loci istius intellectus. Nam iuris periti apud Grecos hereses uocarunt, quas nos conditiones appellamus, ut uidere est in uariis locis Basilicorum, precipue uero in libro XLIu, tit. 19,  30, et sequenti, in codice iuris Greco-Romani et alibi. Constantinus Harmenopulus lib. u, tit. 8: , . Quem locum sic recte uertit Ioannes Mercerus: Conditiones, que contra leges uel derisorie sunt, in institutionibus et legatis pro non adiectis habentur, atque adeo hec absque eiusmodi conditione prestantur. In codice Theodosiano l. 9 et 10 de Prediis nauiculariorum heresis significat functionem, siue conditionem naualem: Naualem heresim in omnibus uolumus custodiri, ut usque ante uiginti annos quecumque possessiones subhastarie sorte distracte sunt, et propter contractum publicum nauali fuerant heresi separate, si huic oneri ante eas subiacuisse constiterit, rursus ad debitam functionem teneantur obnoxie.

Quia . . . . . honori. Hec corrupta sunt apud Eusebium, ubi sic legitur ex interpretatione ualesii: Atque  id a nobis eo factum est, ut ne cui diuino cultui atque honori quidquam a nobis detractum esse uideretur. Melius sane, quam Musculus et Christophorsonus.

Datis litteris. Loquitur de priore Constantini et Licinii constitutione, que lata erat paulo post deuictum Maximinum. uide annotationes ualesii.

Qui emerunt. Hanc constitutionem renouauit Constantinus post partam de Licinio uictoriam, ut patet ex libro secundo Eusebii de uita eius, cap. 41, in editione ualesii.

uicarium. Cum Eusebius Grece loqui uellet, nec uerbum haberet, quo uicarii dignitas significaretur, interpretatione et circuitione usus est. Deinde Eusebii interpretes prefectum uerterunt, qui in illa prouincia seu regione ius dicit.---

Hortatus est. Nempe Licinius.

Anni decem. Hic locus ostendit, et supra diximus, persecutionem cepisse die 7 kalendas Martias, quo die euersa est Ecclesia Nicomediensis. Nam si numeres  a die uigesima tertia Februarii anni 303 usque ad diem tertiam decimam mensis Iunii anni 313, qua propositum est Nicomedie edictum de restaurandis ecclesiis, reperies effluxisse annos decem, menses tres, dies uero nouemdecim; id est, ut heic ait Lactantius, annos decem, menses plus minus quatuor.



CAPUT XLIX.

Tauri montis angustias. Siue fauces, ut alii loquuntur. Sunt autem inter Cappadociam et Ciliciam. Nam Maximinum fugientem transiisse per Cappadociam, docet Lactantius cap. 47. Et certe uenienti e Bithynia in Ciliciam rectum iter est per Cappadociam. Itaque angustias illas eo loci positas reor, ubi porte Cilicie notantur in tabulis geographicis.

Tarsum confugit. Lactantius in capite 47 testatur, Campum Serenum, ubi Maximinus uictus ac fugatus est ab exercitu Licinii, abfuisse a Nicomedia M. P. 160. In Itinerario autem Burdegalensi notatum est,  a Nicomedia usque Ancyram Galatie numerari M. P. 258, ab Ancyra Tarson usque M. P. 343. Fiunt M. P. 761. Scio Maximinum fugisse cum summa diligentia donec Nicomediam peruenisset. Sed postea puto conquieuisse aliquatenus animum eius, et deferbuisse aliquantisper ardorem fugiendi. Itaque cum ei superfuerint peragranda M. P. 601 ut Tarsum Cilicie urbem perueniret, collectis autem ex fuga et ab Oriente militibus, in Cappadocia primum substiterit, dein in Tauri montis angustiis, ubi munimenta ac turres fabricauit, ad arcendos insequentium Licinianorum impetus, fieri non potuit, ut is, qui kalendis Maiis peruenit Nicomediam, Tarsum peruenerit ante mensem Iulium sequentem. Quod ideo heic adnotare uisum est, quod uideam, plerisque placere, Maximinum hunc Iunio mense extinctum fuisse, et uirum alioqui eruditissimum Henricum Noris in dissertatione de numismate Licinii cap. 2 contendere, mortem ei euenisse anno 314, ineunte uere. Sed de anno postea uidebimus. Interim obseruare oportet,  non statim mortuum esse Maximinum, ac Tarsum peruenit: sed aliquanto tempore superuixisse ignominie sue, grauissimosque dolores perdiu sustinuisse ita, ut affirmare fas sit, non esse mortuum ante mensem Augustum.

Insania percitus. Ita nos emendauimus, cum in codice ueteri scriptum sit, insania percutis. Lactantius lib. I Institut. cap. 9: Idem furore atque insania percitus uxorem suam cum liberis interemit. D. Ioannes Chrysostomus in oratione de sancto Babyla, loquens de mortibus persecutorum, ait, uni ex illis adhuc uiuenti pupillas ex oculis exiliisse, id est, Maximino, alium furore percitum, alium alio oppressum incommodo mortem oppetiisse. Quod autem heic de furore dicitur, Henricus ualesius interpretatus est de Diocletiano, quem ex Eusebio et Constantino colligit dementem periisse. uerum id non dicunt Eusebius et Constantinus: sed tantum illum de mentis statu  ui morbi deturbatum extremo anno imperii sui. Et sane Lactantius, qui morbum eius describit, nichil adnotat de dementia ac furore. Quod si Chrysostomus se non explicasset, facile crederem, ea, que de imperatore furore percito ab eo dicuntur, ad Maximinum referenda esse, propter hunc locum Lactantii.

Caput parietibus infligeret. Hoc est unum ex detestabilibus, ut in tertia Tusculana Cicero uocat, generibus lugendi. uide Casauboni Notas in Iulium Capitolinum.

Exilierunt oculi. Idem scribit Eusebius lib. IX Hist. eccles. cap. 10; lib. I de uita Constantini, cap. 59, item Eutychius, Theophanes, et Anastasius. Meminit etiam D. Chrysostomus oratione in sanctum Babylam, et sanctus Hieronymus in Zacariam; ut uidebimus paulo post.

Tamquam cremaretur. In Annalibus Eutychii scriptum est, Maximinum in morbum incidisse, quo adustum est corpus ipsius adeo, ut carbonis instar esset,  et ita tostum fuisse, ut rumperentur uiscera eius pre calore, quem intus sentiebat, et excidentes ipsius oculos in terram decidisse, adustamque carnem ab ossibus separatam esse. Sed ista melius explicat Anastasius bibliothecarius in Historia ecclesiastica, his uerbis: Diuina preueniens ira comprehendit eum. Flamma enim de medio uiscerum et medullarum succensa cum dolore intolerabili pronum super terram anhelantem prostrauit ita, ut uterque oculus eius exiliret, et cecus, ut reuera scelestus, relinqueretur. Porro cum carnes eius putrefacte pre innumerabili ossium incendio caderent, ipse impugnantem Deum proiecit animam. Sumpsisse autem ista Anastasium ex Theophane, manifestum est.

Nocentem spiritum efflauit. In Epitome uictoris scriptum est, illum simplici morte periisse, id est naturali, seu fato suo. Et Eutropius tradit, eum uicinum exitium fortuita morte preuenisse. Quod utrumque uerum est. Communis doctorum uirorum  sententia est, eam mortem euenisse anno Christi 313. Petauius tamen l. XI de Doctrina temporum cap. 34, scribit, auctore, ut ipse ait, Eusebio in Chronico, adstipulantibus uictore et Eutropio, Maximinum extinctum fuisse anno altero, quam Galerius Maximianus periit, id est, anno Christi 312. uerum cum certum sit, illum obiisse anno sequenti post cedem Maxentii, iure hoc loco Petauium reprehendit Henricus Noris. Sed ipse tamen in hoc errare conuincitur, quod secutus Baronium contendit mortem Maximini contigisse anno 314, ineunte uere. Nam cum ex postremis Lactantii capitibus constet, illum periisse eo anno, quo pax data est Ecclesie, quo etiam Lactantius finem imposuit huic operi, et persecutionem ostenderimus cepisse anno 303, exeunte Februario, luce clarius est, Maximinum extinctum fuisse anno 313, qui decimus erat a cepta persecutione. Nititur sane uir doctus probabili in speciem argumento, iis nimirum Maximini uerbis ex edicto, quod paulo ante mortem dedit in gratiam Christianorum  apud Eusebium, lib. IX, cap. 10, ubi ait, se superiore anno datis ad singulos prouinciarum presides litteris statuisse eadem, que in Constantini et Licinii litteris continebantur. Cum itaque ea Constantini ac Licinii constitutio lata fuerit anno 313, ineunte, euidentissime lucere istam, que sequenti anno data est, in annum 314 reiiciendam esse, adeoque eo anno tyrannum imperium cum uita amisisse. Grauis sane argumentatio, si constaret, Maximinum numerasse annos suos a kalendis Ianuariis. Sed cum octauus imperii eius annus impletus fuerit kalendis Maiis anni 313, ut docet Lactantius, edictum ab eo post aliquot menses datum ad sequentem, id est, nonum imperii eius annum refertur; sed non ad annum Christi 314, presertim cum ex narratione Eusebii constet, datum esse paulo postquam a Licinio uictus erat. Itaque Baronius et uictoriam Licinii, et exitum Maximini coniungens, ista contigisse scribit  anno Christi 314, unius anni errore. Nam que de sexto anno Maximini Augusti addit ex nummis uir doctissimus Henricus Noris, ea sane non officiunt opinioni eorum, qui anno Christi 313, assignant mortem Maximini, cum is, qui titulum Augusti sumpserat exeunte anno 307, aut sub initium sequentis, sextum imperii sui annum numerare potuerit anno 313. Quo anno mortuum esse illum, probari potest etiam auctoritate Aurelii uictoris, qui scribit, eum post biennii augustum imperium, id est, biennio post mortem Galerii, fusum fugatumque a Licinio, apud Tarsum periisse. Nam cum Galerius extinctus sit anno 311, mense Maio, Maximinus moriens anno 313, recte scribitur biennium in Oriente regnasse; qui si anno tantum 314 mortuus fuisset, excessisset biennium, quod illi tribuitur ab Aurelio uictore.

Ista ego putaueram uera esse, aut uero similia, quod nullam aliam emergendi ex ea difficultate uiam inuenirem preter rationem numerandi annos Maximini a kalendis Maiis. Postea uir plurime lectionis  limatique iudicii Henricus Dodwellus hanc meam explicationem censuit non esse bonam, eo quod seculi illius usu receptum non esset, ut anni imperatorum arcesserentur ab eorum die natali, testatus tamen, se pronum esse in eam sententiam concedere, si idoneo aliquo probateque fidei exemplo usus ille posset confirmari. Aliam ergo uiam sequitur, edictumque superioris anni commemoratum a Maximino reuocat ad annum Christi 312 exeuntem, argumento sumpto ex lege Constantini edita in Codice Theodosiano, quam Rome edidit sub initium Decembris, inquit, sed Roma statim discessurus. Itaque existimat, edictum Constantini et Licinii de pace Ecclesie datum Mediolani medium circiter Decembrem peruenisse eodem mense ad Maximinum, eumque prius illud edictum in secundo commemoratum emittere potuisse eodem anno. Addit deinde, non esse quod quis miretur ista sic constitui, si ueredariorum celeritatem, ipsiusque Maximini preceps ingenium  exploratum habuerit.

Arbitror eam esse uiri modestiam et equabilitatem, ut non egre passurus sit, si heic adnotauero difficultates, que mihi occurrerunt eius uerba serio examinanti, non quod ei me preponere, aut equi parare uelim: sed ut per amicas uelitationes ueritatem queramus inuicem; qui esse debet unicus scopus studiorum nostrorum. Primo fateor, non fuisse tum in usu, ut anni numerarentur a die natali imperatorum, sed a kalendis Ianuariis, a processione consulum, qui fastos signabant, et annis nomen imponebant, ut uerbis Lactantii utar e libro sexto Institutionum, cap. 4. Quod si quis tamen heic contendere uellet, afferri aduersum ista posset obseruatio illustrissimi cardinalis Baronii, qui in Annalibus ecclesiasticis adnotat, Diocletianum instituisse, ut anni deinceps numerarentur a prima die sui imperii, eoque exemplo Maximinum, qui ei successerat, annos suos eodem modo numerauisse. Sed missa ista faciamus, que testimoniis ueterum non fulciuntur.  Ait uir clarissimus, Constantinum Romam ingressum esse die 29 Octobris, illicque duos menses non expleuisse; quod accepit ex panegyrico, quem Nazarius Constantino dixit. At si sub initium mensis Decembris Romam reliquit, ut ex lege superius adducta colligi posse putauit uir eruditissimus, perit illa bimestris cura, quam laudat Nazarius. Quippe eo modo Constantinus uix mense integro fuerit Rome. Sed quod iugulum petit, extat, uti diximus, in codice Iustiniani imp. lib. XI, tit. 57, lex a Constantino data Rome declinante mense Ianuario, qui proximus fuit post extinctum Maxentium, que manifeste, ut reor, ostendit, Constantinum Roma digressum non esse ante mensem Ianuarium exeuntem. Preterea immensum est spatium ab urbe Roma Mediolanum, quod exiguo temporis interuallo confici non potest, cum M. P. 528 numerentur in Itinerario Antonini, a Mediolano autem Nicomediam quatuordecies  centum et septuaginta sex millia passuum. Impossibile est, legem, que data est Mediolani circa medium Decembrem, perferri potuisse Nicomediam eodem mense, quantumuis expediti cursores fuerint, aut equi celeres et ueloces. Neque heic quicquam facit Maximini preceps ingenium, cum econtra tarditatem eius in hoc negotio culpet Eusebius lib. IX cap. 9 Historie ecclesiastice. His ita rite constitutis, puto ambigi deinceps non posse, quin redeundum sit ad explicationem nostram, cum constet, primum Maximini edictum fuisse datum anno 313, mense, ut uidetur, Aprili, posterius uero, in quo prioris uelut anno superiore dati meminit, emissum circa mensem Septembrem. uel certe, quod probabilius uidetur, dicendum est, Maximinum numerauisse annos Greco more, adeoque initium anni ipsi fuisse mensem Septembrem. Que explicatio si admittitur, iam difficile non erit intelligere, quomodo Constitutio data mense Aprili anni Romani 313 dicatur data anno superiore ab eo, qui annum  inciperet a Septembri, secundum morem Grecorum.



CAPUT L.

Persecutores debellauit. Lact., l. uII Instit. c. 26: Illi enim, qui, ut impias religiones defenderent, celestis ac singularis Dei cultum tollere uoluerunt, profligati iacent. Eadem obseruant Eusebius in libro primo de uita Constantini, c. 3, et auctor Fragmenti de Constantio Chloro, p. 475. Hieronymus in caput XIu Zacarie: Legamus ecclesiasticas historias, quid ualerianus, quid Decius, quid Diocletianus, quid Maximianus, quid seuissimus omnium Maximinus, et nuper Iulianus passi sint; et tunc rebus probabimus, etiam iuxta litteram prophetie ueritatem esse completam, quod computruerint carnes eorum, et oculi contabuerint, et lingua in pedorem et saniem dissoluta sit. Scaliger in animaduersionibus ad Eusebium, p. 248, sic interpretatur hunc locum, ut Hieronymum putet Maximinum inter eos posuisse, quorum carnes computruerint. Sed ego puto, hunc non esse sensum uerborum Hieronymi.  Loquitur primo de miserabili morte ualeriani et Decii: sed mortis genus non explicat. Nam uerba prophetie, que susceperat interpretanda, non poterant trahi ad genus mortis, quo duo illi principes perierunt. Deinde putredinem carnium refert ad Maximianum, tabem oculorum ad Maximinum, lingue pedorem et saniem ad Diocletianum, si uera sint, que de eo narrant Eutychius Alexandrinus et Georgius Cedrenus, nimirum eum morti propinquum ex faucibus multitudinem uermium ipsa cum lingua, que computruerat, eiecisse.

ualeriam. Cum uiderem diserte in ueteri libro scriptum esse, ualerium quem, non ausus sum mutare in prima libri istius editione, ueritus scilicet, fortassis aliquis homo istius nominis alicubi lateret. Postea uero animaduerti, dubium non esse, quin uetus liber mendosus sit in hoc loco, et ualerie nomen heic reponendum esse. Itaque reposui.

Ut eum uixisse. Columbus suspicatur, scribendum esse, ut eum, id est, Licinium, edixisse cognouit.  Mihi autem uidetur, nichil omnino esse mutandum. Sensus enim hic est. Licinius Candidianum necari iussit. Quia uero non statim mandato est satisfactum, ualeria, ut eum uixisse tum cognouit, cum necari iussus erat, comitatui se Licinii miscuit, ut fortunam Candidiani specularetur.

Mater eorum. Id est, uxor Maximini, cuius nomen se nescire fatentur eruditi.

In Orientem. Plerique coniecerunt, rescribendum, in Orontem, quia constat, fluuium in hoc loco signari; quod pluribus argumentis erudite profecto ostendit clarissimus Cuperus. Quia tamen et ipse tradit, nonnullos ueteres Orientem uocasse eum fluuium, quem reliqui uulgo dicunt Orontem, nolui textum mutare; licet idem uir clarissimus non dubitet, quin Lactantius scripserit Orontem et Orientem in locum ueri nominis irrepsisse per librarios ea etate, qua ita loquebantur.



CAPUT LI.


Corrumperet ueritatem. Lact., lib. III Inst., c. 1: Deus hanc uoluit esse rei naturam, ut simplex et nuda ueritas esset luculentior; quia satis ornata per se est, ideoque ornamentis extrinsecus additis fucata corrumpitur.

Iouior. et Herculior. Sic uocate familie Diocletiani, qui se Iouium dicebat, et Maximiani senioris, qui Herculius dictus est, tamquam si a Ioue et Hercule genus ducerent, ut obseruatum est a uiris eruditissimis. Annotat Aurelius uictor, hinc militaribus auxiliis in exercitu prestantibus nomen impositum, id est, ut Herculiani uocarentur. Unde apud Ammianum Marcellinum, l. XX et XXII, mentio Iouianorum et Herculianorum.

Atque heic tandem finis esto notarum nostrarum ad librum Lactantii de mortibus persecutorum. Eiusdem argumenti opus, si uera fides, scripserat Aurelius  uictor, historiam comprehendens persecutionum Ecclesie usque ad Diocletianum, quod in bibliotheca uaticana extitisse sua etate, testatur Marianus uicctorius ad epistolam XXI Hieronymi, que inscripta est Paulo Monacho Concordiensi, a quo Hieronymus postulabat: Commentarios Fortunatiani, et propter notitiam persecutionum, Aurelii uictoris historiam. Multum tamen ambigo, an uere dici possit, Aurelium uictorem, hominem minime christianum, scripsisse historiam istius modi, cum locus ille Hieronymi corruptus sit in uulgatis editionibus, adeoque intricatus, ut uirum doctissimum Andream Schottum in horrendas ambages impulerit, dum Aurelium uictorem persecutionum Ecclesie Scriptorem querit, huc descendere coactus, ut existimaret plures uictores historie auguste scriptores fuisse, et unum etiam Christo nomen dedisse. Nam si historia illa extitisset in bibliotheca uaticana, qua tempestate uictorius scholia sua scribebat in Hieronymum, certe non euasisset  eruditas ac diligentes Baronii manus, neque tot doctissimorum et antiquitatis ecclesiastice amantissimorum hominum, qui post Pii u pontificatum et Mariani uictorii tempora Rome uitam egerunt, et in edendis recensendisque ac emendandis Scriptorum, in primis uero ecclesiasticorum, lucubrationibus laudabilem operam posuerunt. Profecto concors illud ac perpetuum tot prestantissimorum uirorum silentium de re tanti momenti, qui ne uerbo quidem ullam istius Aurelii uictoris historie mentionem uspiam faciunt, me uel inuitum ac reluctantem suspicari cogit, aut memoria lapsum esse uictorium, aut impositum illi fuisse, presertim cum ex uerbis Hieronymi colligi non possit, Aurelium uictorem scripsisse historiam persecutionum; sed tantum eius historiam, in qua tractatur de uita Imperatorum usque ad Iulianum, utilem esse ei, qui uelit habere notitiam persecutorum, id est, eorum imperatorum, qui persecuti sunt Ecclesiam Dei. Persecutorum enim heic legendum esse, non uero persecutionum, docent in primis  codices 173 et 2789 bibliothece Regie, uetus alter codex eiusdem bibliothece, qui fuit olim uiri clarissimi Claudii Puteani, tum codex 305 bibliothece Colbertine, prima editio Romana anni 1468, ueneta anni 1488, et Lugdunenses annorum 1508, 1513 et 1518. Primus omnium Erasmus reposuit persecutionum, auctoritate haud dubie uetusti alicuius exemplaris, cum in codice quoque 4110 eiusdem bibliothece Colbertine ita legatur. Hunc secutus est uictorius. Sed profecto ex his, que dicta hactenus sunt, satis constat, hanc lectionem non esse bonam, et eam retineri debere, quam ueteres libri et editiones exhibent, cum nullam habeat difficultatem. Agamus autem gratias immense Dei optimi maximi benignitati, qui istum Lactantii librum nobis post tot secula redonauit, eoque utamur ad maiorem ipsius gloriam et sancte Ecclesie utilitatem, in cuius gratiam susceptus est hic labor.





STEPHANI BALUZII EPISTOLAE DUAE, IN QUIBUS EXPLICANTUR ET ILLUSTRANTUR DUO LOCA EX LIBRO LACTANTII DE MORTIBUS PERSECUTORUM. 





[SENTENTIA.]

 Illustrissimi uiri Petri ualeri Diazii, consiliarii regis Hispaniarum in supremo consilio Aragonum, sententia de quodam loco Lactantii corrupto.

In libro Lactantii de Mortibus Persecutorum, quem litteratus orbis restitutum nuper uidit studio et uirtute illustrissimi Dom. Stephani Baluzii, locus est pre aliis ualde corruptus pag. 43, ubi sic editum uidemus : Etiam uel hi, qui emerunt, uel qui dono erunt consecuti, si putauerint de nostra beneuolentia aliquid, uicarium postulent, quo et ipsis per nostram clementiam consulatur.

Ego uero tribus emendationibus repurgandum esse hunc locum, et in hanc formam scribendum, censeo: Et iam uel hi qui emerunt, uel qui dono erunt consecuti, si optauerint de nostra beneuolentia aliquid uicarium, postulent, quo et ipsis per nostram clementiam consulatur.

Ac primum quidem etiam non congruere huic  parti, manifestum satis est, ac leui diuisione substituendum et iam, quod idem significat, ac tum, uel mox, aut postquam, ut Plautus in Truculenti scena ultima dixit: Iam abis postquam aurum habes. Mens enim imperatorum in proposito edicto hec erat, ut bona Christianis restituerentur sine ullo pretio quantocius, ac deinde de indemnitate, ut postea dicunt, tractaretur, si eam cuperent. Secundo loco illud putauerint facili errore inductum est ex permutatione transpositioneque litterarum o et u. Ratio autem sermonis optime constat, legendo optauerint. Nam in eadem constitutione inferius dicitur, de nostra beneuolentia sperent. Hec uero duo optandi et sperandi uerba coniuncta sepe occurrunt, et Cicero orat. 27, ad Quirites dixit: Multa preterea a diisim mortalibus optata consecuti sumus.

Precipua autem animaduersio nostra est circa uicarium, quod uerbum dominus Baluzius maiuscula littera initiali curauit imprimi, fortassis quia in manuscripto Colbertino exemplari sic repererat, uel,  quod magis puto, de suo adscripsit, uicarii dignitatem significari hoc loco existimans, secutusque Eusebii antiquam lectionem et sententiam; quam et priorem interpretem Christophorsonum, et nouissimum, eumque longe doctiorem accuratioremque Henricum ualesium, suis uersionibus expressisse uiderat. Ceterum errauit Eusebius  aliosque in errorem induxit, quem Lactantii locus hic nobis detexit. Nam in imperiali hoc edito, quod Latine, ut fuerat conceptum, transcripsit, non de gubernatore, uicario, aut iudice alio prouincie mentio facta est: sed aliquid uicarium, ualet rem aliquam uicariam, seu uice et loco illius, que restituta fuisset Christianis, reddendam ab imperatoribus; id quod sequentibus rationibus euincitur. Nam Lactantius diserte dixerat has litteras imperiales ad Presidem datas, non ad uicarium; et illarum sermo totus directus est ad eumdem, cui executio restitutionis faciende committebatur: ut absurdum plane esset, ad alium quempiam prefectum, qui in illa prouincia ius diceret, uerba imperatorum conuerti.

Iam uero hec loquendi ratio, aliquid uicarium optare  et postulare, Latine scribentibus eleganter usurpatur. Quin et aliquid uicarium reddere dictum legimus in sancta Scriptura, Leuitici cap. XXIu, uersu 19, ibi: Qui percusserit animal, reddet uicarium, id est, animam pro anima; et inferius uersu 21: Qui percusserit iumentum, reddet aliud. Quo loco Cornelius a Lapide, ut alios criticos sacros omittam, interpretatur animal uiuum uice animalis a se occisi. Lorinus uero ait: uicarium animal significat aliud, quod suppleat uicem percussi, siue occisi. Ac deinde subiungit: Hoc tantum loco usum reperio interpretem nomine uicarii.

Illustrissimo doctissimoque uiro Petro ualero Diazio, consiliario regio, Stephanus Baluzius Tutelensis.

Ex litteris a te superiore anno datis ad illustrem notique nominis abbatem camerarium intellexi, bene te agere, illustrissime domine, et mei mentionem facere, nec iniucundam, nec inutilem; quippe qui non solum amice et honorifice de me studiisque meis  loqueris; sed etiam admones, quid tibi uideatur emendandum in quadam constitutione Constantini M. que extat in libro Lactantii de Mortibus persecutorum. Amplector utrumque cum ea reuerentia et cum ea grati animi testificatione, que tibi a me debentur, eruditissime uir; ideoque officii mei esse putaui has ad te litteras dare, tum ut tibi gratias agam pro hac animi tui in me propensione, tum ut per eam occasionem utar familiaritate eius uiri, quem is, cum quo meliorem uite mee partem exegi, uir immortalis memorie Petrus de Marca, archiepiscopus Parisiensis, plurimi faciebat, et cum Antonio Augustino conferre solebat. Reuoco te, ut uides, ad scopulos Bresconis, illustrissime uir, unde initium commercii tui cum summo uiro; quo in celum postea sublato, et tu magno amico orbatus es, et ego optimo patrono.

uenio nunc ad locum Lactantii, cuius a te tentata emendatio est. Obscurum esse illum ac mutilum, satis  constat, propter defectum nimirum unius uocis; que si semel suppleta fuerit, nulla, ut ego quidem arbitror, difficultas remanebit. Que autem illa sit, ipsa quidem Lactantii uerba satis indicare uidentur, clarius uero uersio greca Eusebii, ex qua colligimus, uocem poscendum, aut aliquam similem addendam esse in hoc loco, et sic legendum: Etiam uel hi, qui emerunt, uel qui dono erunt consecuti, si poscendum putauerint de nostra beneuolentia aliquid, uicarium postulent, quo et ipsis per nostram clementiam consulatur. Hanc restitutionem confirmant uerba legis prime codicis Theodosiani de Officio rectoris prouincie: Si de ciuilibus causis quicquam putauerint esse poscendum. Tu uero, uir eruditissime, censes, ita legendum et interpungendum: Et iam uel hi, qui emerunt, uel qui dono erunt consecuti, si optauerint de nostra beneuolentia aliquid uicarium, postulent, quo et ipsis per nostram clementiam consulatur. Et coniectura quidem tua docto et erudito uiro digna est, et plurimam habet ueri similitudinem. ueteres quippe eleganter dicebant uicariam operam, manus uicarias, amorem uicarium, penam uicariam, mortem uicariam, et alia huiusmodi. Opinio tamen illa tua, si  me permittis libere loqui, non uacat difficultate. Nam preterquam quod tu non supples uocem, que illic deest, uocemque putauerint mutas in optauerint, quod non licet absque euidentissima necessitate, sensus postulare uidetur, ut Princeps designet personam, cui prouinciales spoliati porrigant preces suas. Cum uero uicarium totius collationis ac transmissionis cura constringeret, ut legitur in titulo Codicis Theodosiani de Officio uicarii, nichil alienum ab eius officio fecit Constantinus, cum iussit, ut qui putarent aliquid ab eius beneuolentia poscendum pro bonis, que coacti reddidissent corpori Christianorum, uicarium adirent, nimirum ut is ad Principem referret quicquid illud esset.

Sed tu, uir doctissime, ais, Lactantium diserte dixisse, has litteras imperiales ad presidem datas esse, non ad uicarium, et totum illarum sermonem directum esse ad eumdem, cui executio restitutionis faciende committebatur; absurdumque plane esse, ad alium quempiam Prefectum, qui in illa prouincia  ius diceret, uerba imperatoris referri. Sed heic, ni fallor, obseruandum est, nomen presidis non fuisse positum in fronte constitutionis, cum edicta generalia consueuerint inscribi nominibus Prefectorum pretorio, quamuis ad eum missa fuerit a Licinio. Hic enim, cum manifesto diuini Numinis auxilio uictoriam de Maximino reportasset, cum primum postea Nicomediam ingressus est, gratiam summo Deo relaturus, litteras illas misit ad presidem, ut eius cura proponerentur in ea urbe. Cum autem presidis nomen generale sit, et ad omnes pertineret, qui prouincias imperii Romani regebant, uidetur Lactantius isthic per Presidem intellexisse, aut uicarium Pontice dieceseos, aut consularem Bithynie, quam fuisse constat sub dispositione eiusdem uicarii. Itaque cum summus post prefectum magistratus in ea regione esset uicarius Pontice, uideretur censendum, seruatam ei fuisse suam auctoritatem in edicto, quod iussum est proponi in urbe Nicomediensi,  adeoque retinendam lectionem uulgatam istius loci Lactantiani. Ego tibi, uir doctissime, mentem meam aperio, et coniecturas meas committo, facile amplexurus opinionem, quam tu probaueris esse ueram. Iamdudum ausculto de epistolis Antonii Augustini, quas fama erat te uulgaturum. Magna est inter nos uiri istius reuerentia et auctoritas lucubrationesque eius auidissime arripimus. Itaque si nondum ea editio facta est, oro te, uir illustrissime, nomine eorum omnium, qui bonas litteras amant, ne diutius protrahas expectationem nostram. Non dubito autem, quin inter epistolas Latini Latinii plures legeris datas ad eumdem Antonium, alias de eo loquentes, unam etiam ipsius ad Latinium. Ceterum disquirendum est, uerane sit suspicio Latinii ad Metellum scribentis, alienatum nimirum ab eo fuisse animum Antonii, quod ad ipsum interdum scribens, amplissimos illustrium reuerendissimorumque titulos, quibus Hispani ualde delectarentur, ei non tribuerit. Ego enim Augustinum animaduerti  fuisse inanium contemptorem; ac proinde suspicor, alias fuisse causas, ob quas ille interrupit litterarum commercium, quod ipsi erat cum Latinio. Tui iudicii facio totum illud negotium, eruditissime uir, tibique longam ac felicem uitam opto.

Lutetie-Parisiorum, kal. Maiis 1683.

Clarissimo uiro Henrico de Noris, Augustiniano, Stephanus Baluzius Tutelensis, S. P. D.

Cum ante hoc biennium uir tui meique ac communium studiorum nostrorum amantissimus, idemque doctissimus Antonius Magliabecus ad me misisset opus tuum, eruditissime uir, quo Cenotaphia Pisana Caii et Lucii Cesarum illustrasti, constitueram ad te scribere de controuersia, quam uideo inter nos  ortam esse propter uerba quedam obscura Pauli iurisconsulti; sic tamen ut totum illud negotium facerem tui iudicii. uerum quoniam eo tempore multum occupatus eram in edendo primo tomo meorum Conciliorum, adeoque laborabam otii penuria, coactus sum deserere consilium illud meum, aut saltem in aliud tempus differre. Interim magnus ille studiorum meorum fautor et altor Ioannes Baptista Colbertus excessit e uiuis; eoque cadente, fateor, ita merore abiectum ac profligatum esse animum meum, ut cum in libris meis quererem perfugium ac solatium, nichil minus cogitauerim, quam ut ludicri certaminis speciem preberem; adeoque memoriam quoque ipsam perdidi istius nostre concertationis, de qua paulo ante memoraui. Reuocata est autem occasione litterarum, quas amicus ille noster ad me dedit 15 kalendas Februarias huius anni; quas accepi tardiuscule, nimirum 18 kal. Aprilis. Mentionem quippe in illis faciens noue lucubrationis a te emisse, quam se missurum pollicetur, excitauit memoriam Cenotaphiorum  Pisanorum, et tue mecum disputationis. Accedo itaque tandem bone, ut reor, cause qualiscumque patronus, eam apud te acturus, uir eruditissime, te, inquam, iudicem habiturus, quem ante expertus sum aduersarium. Neque enim mihi metuendum est sub tali iudice; qui preterquam quod amicus meus est, iustus et recti tenax, tres personas, ut Cicero de se aiebat, unus sustinebit summa animi equitate, suam, aduersarii, iudicis.

Igitur hec sunt uerba Pauli in editionibus per typographos uulgatis, que manibus nunc eruditorum teruntur: Anniculus amittitur, qui extremo anni die moritur. Et consuetudo loquendi id ita esse declarat. Ante diem decimum kalendarum, post diem decimum kalendarum. Neque utro enim sermone undecim dies significantur.

Hunc ego locum sic interpretatus sum in Annotationibus ad librum Lactantii de Mortibus persecutorum, ut existimauerim, eumdem diem significari  duobus loquendi modis adductis a Iurisconsulto. Tu contra, uir clarissime, putas priore modo intelligi debere dies decem, qui kalendas antecedunt, posteriore, decem qui subsequuntur easdem kalendas, id est, decimum diem mensis sequentis. Quamuis autem Rebuffus scripserit, hanc questionem plus subtilitatis, quam utilitatis habere, putauerintque Budeus et Alciatus, Paulum ludere potius et morari lectorem hoc grypho uoluisse, quam docere, adeoque inutile uideri possit ultra perscrutari uerum uerborum illorum sensum; enitar tamen pro uirium mearum modulo ostendere, quid dicere uoluerit Iurisconsultus, simulque confirmabo opinionem meam de uerbis Lactantii.

Duplex antiquitus fuit editio uerborum Pauli, in quibus tota consistit difficultas, et que crucem fixerunt uiris eruditissimis. Quidam enim codices habent: Aeque utroque enim sermone undecimus dies significatur; alii contra: Neutro enim sermone undecimus dies significatur. Prior editio, quam Paulus de Middelburgo,  ualla, Budeus, Alciatus, Rebuffus et Dionysius Gothofredus amplexi sunt, nititur auctoritate ueterum exemplarium manuscriptorum, quorum unum est bibliothece Regie, reliqua Colbertine; cum quibus congruit etiam codex Germani Colladonii laudatus ab eodem Gothofredo. Altera, quam Cuiacius, Antonius Augustinus, Marcellus Francolinus et Dionysius Petauius sequi maluerunt, suffragatores habet duos ueteres libros bibliothece Regie, quorum unus fuit olim Aemari Ranconeti uiri doctissimi; neque eam alibi reperi. An illam adiuuet auctoritas Pandectarum Florentinarum, uidebimus postea. Interim expendamus utramque editionem, affirmatiuam uidelicet et negatiuam, ut eas quidam uocauere.

Affirmatiuam habent, ut dixi, octo uetera exemplaria bibliothece Regie et Colbertine. Et in Regio quidem signato 4673, sic legitur: Aeque enim utro sermone undecima dies significatur. Codices uero Colbertini  notati 524, 529, 2608, habent: Aeque utroque enim sermone undecimus dies significatur. Codex 743: Aeque utroque sermone undecimus dies significatur. Codices 397 et 461: Utroque enim sermone undecimus dies significatur. Codex denique 583: Utroque sermone 11 dies significatur. Contra in codice Regio notato 4672, scriptum est: Neutro enim sermone undecima dies significatur. In eo uero, qui fuit Aemari Ranconeti, sic: Neutro enim sermone undecimus dies significatur. Ubi illud admonendum est, supra lineam istius ultimi codicis scriptum esse antiquitus alibi legi utro pro neutro; que lectio propius accedit ad eam, quam codex Florentinus exhibet, in quo sic legi etiam tu ipse testaris: Neque utro enim sermone undecim dies significantur.

Inuestigandum nunc est, utrum illa codicis uestri lectio bona sit, et utrum negatiuam, ut nonnulli putant, adiuuet, an potius reuocari debeat ad eam, quam tot uetera exemplaria preferunt. Prima sane  fronte codex ille uester, omnium, qui hodie extant, sine controuersia uestustissimus, uidetur ostendere, neutro horum loquendi modorum, ut etiam scriptum est in libris Regiis, et ut in uestro legisse se ait Antonius Augustinus, significari diem undecimum kalendarum, atque ita confirmare censendus est lectionem, quam uocant negatiuam. At si consideremus, uerissimum illud esse, quod uir doctissimus Nicolaus Rigaltius obseruauit ad Tertullianum, ueterum librorum auctoritate falsissimas interdum lectiones asseri, ac preterea ex aduerso statuamus, consensum tot ueterum codicum, qui lectionem affirmatiuam preferunt, dubitare iure meritoque licebit, an huic uestro exemplari insistendum sit, an uero amplectenda lectio, quam reliqui codices exhibent, quam negari non potest sumptam esse ex antiquioribus exemplaribus. Neque fortassis aberrauerit, qui putabit, in uestro per errorem scriptum esse neque, pro eque; sicut in Fragmento sancti Ambrosii relato in gestis prime Synodi Ephesine, codices 1363 et 1600 bibliothece  Colbertine, et antiquissima exemplaria ueteris uersionis latine eiusdem synodi habent, Nec ipsa littera, pro eo, quod in editionibus Operum eiusdem sancti Ambrosii legitur, Hec ipsa littera, et apud Marium Mercatorem, et in editione Contiana eiusdem Synodi, Et ipsa littera, ut monui nuper, dum recenserem eamdem antiquam uersionem.

Preterea quis in animum inducere queat, uirum grauem Paulum iurisconsultum uti negatione uoluisse ad eam rem confirmandam, que maxime egebat probatione affirmatiua? Probandum enim erat, eum censeri anniculum, qui extremo anni die moritur, siue incipiente, siue exacto. Similitudine igitur istud ostendere uolens Iurisconsultus, ait eo modo, quo idem dies significatur, siue dicas ante decimum kalendarum, siue post decimum kalendarum, id est, siue ante absolutum, siue post absolutum diem, eodem modo anniculum esse censendum eum, qui extremo anni die extinguitur, siue dies ille sit absolutus,  siue non sit absolutus. Porro dum uiri docti hec uerba, Ante diem decimum kalendarum, sic interpretati sunt, ut significare docerent rem actam ante diem decimum absolutum et finitum, nobis documentum dederunt, ut ista, Post diem decimum kalendarum, interpretemur de ipso die decimo kalendarum, sed tamen exacto et finito. Quoniam autem hi duo loquendi modi promiscue et indifferenter a populo usurpabantur, consuetudine factum est, ut utroque sermone idem dies ita intelligeretur, ut quicquid intra uiginti quatuor horas diei et noctis actum esset, perinde existimaretur quasi quauis hora lucis actum esset, ut docet idem Paulus, lib. XIII, ad Sabinum: More Romano, inquit, dies a media nocte incipit, et sequentis noctis media parte finitur. Itaque quicquid in his uiginti quatuor horis  actum est, perinde est quasi quauis hora lucis actum esset. Confirmat Censorinus, cap. 23, cuius  uerba transcribo: Romani, inquit, a media nocte ad mediam noctem diem esse existimauerunt. Indicio sunt sacra publica, et auspicia etiam magistratuum: quorum si quid ante medium noctis est actum, diei, qui preteriit, adscribitur; si quid autem post mediam noctem et ante lucem factum est, eo die gestum dicitur, qui eam sequitur noctem. Idem significat, quod qui a media nocte ad proximam mediam noctem in his horis quatuor et uiginti nascuntur, eumdem diem habent natalem.

Hinc colligi posse mihi uidetur, Romanos, quamuis diem ordirentur a media nocte, in uulgari tamen sermone diem dixisse illud spatium, quod est inter ortum solis et occasum, id est, diem naturalem, et quod agebatur summo mane, siue ante lucem, ut ante me obseruauit Iosephus Scaliger , uocauisse initio ante kalendas, quod post recessum solis, post kalendas: sed deinde paulatim utroque loquendi modo idem tempus significatum, quia tum populus, quem penes arbitrium est et ius et norma loquendi, non attendebat ad discrimen,  quod olim ita loquendo ponebant inter diem incipientem et exactum. Itaque Cicero ad Tironem scribens, cuius tu locum, uir eruditissime, attulisti ad confirmandam opinionem tuam, ait se nonis Nouembris fuisse apud Alyziam, indeque ante lucem proficiscentem, ante diem octauum idus Nouembris has litteras dedisse ; quod etsi de quauis hora diei capi possit, procliuius est, ut interpretemur de die incipiente, cum Cicero scribat, se litteras illas dedisse cum Alyzia proficisceretur, quod fuit ante lucem. Eodem modo Seneca Claudium imperatorem, quem animam agere cepisse ait, cum sol ad occasum festinaret, hora inter sextam et septimam, tradit mortuum esse ante tertium idus Octobris, quem Suetonius scribit, defecisse prope lucem, id est sub initium diei naturalis. Quod confirmari quoque potest ex uerbis Taciti; qui cum docuisset, celatam aliquandiu fuisse mortem eius, addit, Neronem egressum esse ad cohortem medio  diei eiusdem.

Itaque ut ad id reuertamur, unde digressi sumus, cum ueteres dicebant, Ante decimum kalendas, Post decimum kalendas, utroque sermone significare uolebant diem decimum kalendarum, ipsis kalendis numeratis. Hanc interpretationem ex lectione quoque codicis uestri hausit doctissimus conterraneus meus Simeo Bosius, qui in animaduersionibus ad epistolam primam Ciceronis earum que date sunt ad Atticum, ait, utroque loquendi modo diem ipsum decimum kalendarum significari. Contra Cuiacius , existimat quidem utroque loquendi modo significari diem decimum, sic tamen, ut decimum diem, qui uocatur post kalendas, interpretetur de decimo die mensis, qui sequitur post kalend. Quo loco, ne quid dissimulem, consentaneam habet Cuiacius ueterem glossam interlinearem codicis 524 bibliothece Colbertine; in quo supra hec uerba, Ante diem decimum kalendarum, scriptum est, scilicet kalendas precedentem; supra uero ista, Post  diem decimum kalendarum, itidem scriptum est, Scilicet kalendas sequentem. uerum et uetustum hunc glossatorem, et Cuiacium ipsum, aliosque, quia destituti erant exemplo simili, quod habetur apud Lactantium, ad hanc interpretationem adegit obscuritas huius loci; qui si exemplum illud Lactantii habuissent, attenteque considerassent, ueteribus Romanis in usu positum non fuisse, ut dies, qui sequuntur post kalendas annecterent kalendis, sed nonis, aut idibus, numquam eo modo detorsissent sensum uerborum Pauli. Nam si fas esset ita interpretari ueteres, ex coniectura tantum, absque ullo exemplo, absque auctoritate, mallem dicere, aut Paulum existimasse utroque loquendi modo intelligi diem undecimum kalendarum, ut habent pleraque uetera exemplaria, aut librarium, qui primus hunc locum rescripsit, a quo ceteri acceperint, errore undecimum posuisse pro decimo, potius quam lectores in eam  sententiam trahere, cui omnis retro antiquitas aduersatur. In obscuris enim, ut docet idem Paulus, inspici solet quod uerisimilius est, aut quod plerumque fieri solet.

Scio uti uos solere quodam loco Ciceronis, seu potius M. Celii ad Ciceronem scribentis, ex quo colligitis, eum tempora diuisisse in ante et post kalendas, quia is refert, dixisse Pompeium, se ante kalendas Martias non posse sine iniuria de prouinciis Cesaris statuere, post kalendas Martias se non dubitaturum . uerum cum locus ille sit temporis indeterminati et indefiniti, nullo pacto iuuat opinionem uestram, neque eam labefactat, quam ego tueor. Nemo enim diffitetur, quin dici optime possit, rem quampiam non posse agi ante kalendas, posse agi post kalendas. Sed istud non probat, dies qui sequuntur post kalendas, consuesse coniungi cum kalendis, ita ut exempli causa que acta sunt 41 idus Ianuarias, dici quoque possint acta post 10 kalendas Ianuarias.

 At Plutarchus in uita Ciceronis ait, eum natum , idque Franciscus Fabricius uertit post diem tertium kalendarum Ianuarii, quia ex Cicerone ipso et A. Gellio constat, eum natum tertio nonas eiusdem mensis. Ergo dies tertius nonarum est etiam tertius kalendarum. Fateor, diem tertium nonarum eumdem esse cum tertio post kalendas. Sed quamuis Fabricius locum Plutarchi sic interpretatus sit, ut dixerit, Ciceronem natum esse post diem tertium kalendarum Ianuarii, istud cause nostre non officit, quia Fabricius non habet auctoritatem antiquitatis, adeoque nullius momenti est ad ostendendum, dies qui sequuntur post kalendas, adiungi solitos kalendis in computatione dierum. Plutarchus, homo Grecus, Greco more locutus est, Cicero et Gellius Latino; et Ciceronem Latine de se scribentem sequi malo, quam Plutarchum Grece de Cicerone loquentem. Quamquam nec ipsa Plutarchi uerba admodum fauent uestre opinioni, cum ex ipsis  nichil aliud colligi possit, quam Ciceronem natum esse die tertio nouarum kalendarum, que ceperant, seu potius desierant prima die mensis Ianuarii.

Obiicitur etiam nobis auctoritas Caii iurisconsulti, cuius hec sunt uerba: Post kalendas Ianuarias die tertio pro salute principis uota suscipiuntur. Quo loquendi modo intelligi tertium diem nonarum ianuarii, tu recte obseruas. uerum huic obiectioni iam satisfactum a me est in disputatione de die natali Ciceronis, et certum preterea est, hec Caii uerba non pertinere ad hanc nostram controuersiam. Non dicit enim, Post tertium kalendas Ianuarias, ut necesse esset eum dicere ad fulciendam opinionem uestram: sed Post kalendas Ianuarias die tertio. Quod nos ultro concedimus uerum esse.

Antequam huic disputationi mee finem imponam redeundum esse mihi uideo ad postremam partem loci Paulini, quam satis scio mihi posse opponi etiam post omnia illa, que a me dicta huc usque sunt. Nam tamenetsi  mihi concedatis, his duobus loquendi modis, Ante diem decimum kalendarum, Post diem decimum  kalendarum, unum eumdemque diem demonstrari, semper tamen uerum erit, neutro eorum significari diem undecimum kalendarum; hincque colligetis, ueriorem esse lectionem, quam uocant negatiuam. Fateor, hanc difficultatem esse magnam, eique facile responderi non posse. uerum cum illa nullum detrimentum afferat cause nostre, sed illam potius confirmare uideatur, in eam ultra inquirere non est animus; cum, si negatiuam lectionem ut ueram assumimus, sic capienda putem uerba Pauli, ut dicere uoluisse uideatur, hinc colligi posse, his duobus loquendi modis intelligi diem decimum kalendarum, prout Romani numerare consueuerant, quia neutro undecimus significatur. Et sic propositio negatiua conuertetur in affirmatiuam.

Abunde, ni fallor, ostendi, quenam sit uerior explicatio uerborum Pauli, que uiros doctissimos exercuerunt. Ut uero probationes meas cumulem, afferam etiam auctoritatem Lactantii; et quemadmodum testimonio Pauli usus olim sum, ut ostenderem  discrepantiam uerborum Lactantii nullam importare repugnantiam, ita nunc Lactantii uerbis utar, ut euincam nullam esse contradictionem in uerbis Pauli. Nam cum utriusque par omnino similisque sit sermo, manifestum est, eos lucem a se inuicem mutuari, et que obscura in uno eorum sunt, alterius ope posse fieri clariora. Ait ergo Lactantius in libro quarto diuinarum Institutionum, c. 10, Christum cruci affixum fuisse a Iudeis ante diem decimum kalendarum Aprilium; in libro uero de Mortibus persecutorum, eum cruciatum fuisse ab iisdem Iudeis post diem decimum kalendarum Aprilis. Tu uero, uir clarissime, censes horum loquendi modorum sensum esse diuersum, et priore quidem intelligi debere diem uigesimam tertiam Martii, posteriore decimam Aprilis. Ego uero a te peto, utrum probabile sit Lactantium, uirum doctum et eruditum, sibimetipsi contraria et contradicentia scripsisse; presertim cum eius etate persuasum uulgo esset, Christum passum esse die decimo kalendarum  Aprilis, nullus hactenus scripsisset, passum esse die decima Aprilis? Huic argumento non puto quemquam posse obniti, cum sit robustissimum et ualidissimum, adeoque affirmari posse credo absque ullo periculo, Lactantium his duobus loquendi modis eamdem omnino rem exprimere uoluisse, nimirum Christum cruci affixum die uigesima tertia mensis Martii. Quod si ita est, ut certe est, iam constat, uerborum quoque Pauli unum eumdemque debere sensum esse, et priore posterioreque modo intelligi debere diem decimum, qui antecedit kalendas, nullo modo decimum, qui subsequitur kalendas.

Hec apud te, doctissime uir, ad defensionem opinionis mee peroraui quanta potui breuitate. Tui deinceps, ut initio dicebam, iudicii erit constituere, quid censendum sit de toto isto negotio; meque pro tua humanitate in uiam reuocabis, ueriora monstrando, si forte me limitem ueritatis excessisse cognoueris. Interim uale, et me semper ama tui nominis  studiosissimum.

Lutetie-Parisiorum 4 idus Apr. 1684.




[NOTAE IOANNIS COLUMBI IN LIBRUM DE MORTIBUS PERSECUTORUM.]





IOANNIS COLUMBI NOTAE IN LACTANTIUM.

Perillustri et amplissimo uiro D. Gisberto Cupero, ab ordinibus Transisalanie ad illustrissimorum et prepotentium federatorum Belgii ordinum generalium conuentum delegato, inclyte reipublice Dauentriensium consuli, Ioannes Columbus. S. P. D.

Licet in patria quoque mea gaudeam dari magnas  et illustres animas, que bonas litteras ament et recipiant perbenigne, modisque multis conatus etiam meos foueant atque ornent; presens tamen hoc opusculum sua sponte ab hoc solo, trans mare nimirum, et in sinus tuos, uir amplissime, euolare dicam, an redire festinabat. Ego certe nisi hoc, quicquid est, tibi misissem primo, nomenque tuum  illustrissimum frons ipsa ut preferret, curassem, grauia quidem crimina aliquot effugere uix posse mihi uidebar. Nam aut plagiarius forem, qui debito tibi corpori iniecissem manus; aut peculatu quodammodo tenerer, uel etiam sceleri quadruplatoris adfinis existerem, si tot preclaras res tuas, publicis destinatas usibus, priuatum sub titulum auertissem. Animi quidem ingrati notam, bonis omnibus eque inuisam ac detestabilem, nequaquam euitassem, tibi, opereque et auxilio tuo profectus hic meos nisi referrem acceptos. Nondum mihi satis certum fixumque erat editionis consilium, cum tu modo scriptum hoc Lactantii laudans, modo emendationes meas, alias probans, alias regens et reducens in uiam, obseruationes denique tuas communicans, que per se etiam ac sole quantumuis editioni mee conciliarent pretium, ut insisterem ceptis perfecisti. Atque hec inter maximas curas et negotia, quibus populorum salus continetur, quibusque te muneris amplissimi partes plerumque distringunt, mei causa facere non  grauatus es. Denique editionis Britannice exemplum, diu, sed frustra nostris a bibliopolis expectatum, a publico tabellario mihi ut afferretur, per consuetam tibi beneficentiam effectum est. Non mirum igitur, si nemini priusquam tibi qualescumque has curas meas, imo et tuas multo feliciores, totumque adeo opusculum hoc constitui mittere. fas etiam et equum fuit, primo ex aditu lectores, quid cuique debituri sint, ut cognoscerent. Ceterum editio ipsa si minus elegantie tue satisfacit, oro absentie mee condones; per quam preterea uereor factum esse, ut quedam serius missa dilata sint in tempus aliud. Hoc uero fore propediem, quo liceat et illa proferre in lucem, spei nonnichil superest. Nihil certe eorum uitio meo periisse, quorum me participem facere dignata est summa bonitas tua, dum uiuam, notum testatumque facere, Deo bene iuuante, laborabo. uale, uir insignis, et conatus meos consule boni. Scrib. Upsalie, prid. kal. Iul. ann. 1684.

 LECTORI BENEuOLO S.

Ex quo tempore uir quidam illustris hoc opusculum, cui Lactantium auctorem non dubie uidebatur inscribere, libros inter publicam in lucem tunc prodeuntes non grauabatur mihi indicare, arsisse me fateor studio non leui penitius illud cognoscendi. Cumque tandem, ut una cum ceteris a Cl. Baluzio editis uoluminibus afferretur, perfecissem, res expectationi non male respondere, nec a candido illo et terso orationis Lactantiane filo scriptio hec abhorrere uisa est; multaque alia, presertim uero raritas rerum, et cum narrationibus aliorum uel fida conuenientia, uel discrepantia etiam minus nonnunquam suspecta, fidem aliquam faciebant, mercem non uanam tanto sub nomine uenditari. Sed et genus hoc apud antiquos usurpatum reperisse me putabam; ut in tribus illis C. Fannii libris, quibus ille narrauit exitus occisorum, aut relegatorum a Nerone, quos C. Plinius minor lib. u Epist. 5, subtiles, diligentes, et Latinos  uocat, atque inter sermonem historiamque medios Idque genus Trebellius Pollio secutus etiam uidetur, qui scriptos sibi libros plures, non historico, nec diserto, sed pedestri eloquio ait, satis quidem modeste. Agnoui preterea quedam desumpta ex libris biblicis, secundo presertim Macchabeorum ; item ex B. Cypriano Patrumque aliis, que pro facultate mea passim indicare studui. De eodem hoc opusculo, quod B. Hieronymus simplice titulo De persecutione designat, quomodo et Tertulliani librum memorat; quem ipse paulo fusius De fuga in persecutione inscribit, agam, si Deo uisum fuerit, prolixius olim; presertim si meas in manus peruenerint subsidia, hactenus quidem frustra quesita, uti Ioannis Sarisberiensis opusculum argumenti eiusdem, de quo ipse Polycratici, seu de  Nugis Curialium lib. uIII, c. 20, p. m. 648: Libellus, inquit, qui de exitu tyrannorum inscriptus est, quid de tyrannis sententiam plenius poterit aperire, diligenti tamen compendio, etc. Sed ille libellus an exstet, satis liquido me non scire fateor; si exstat, spero inde lucis nonnichil accessurum huic presenti. Contendenti mihi preterea hec cum Lactantianis iam olim uulgatis pluscula fateor occurrisse, que conuenire uiderentur: ex quibus ea, que minus operose poterant excerpi, locis apposui  aptis et perquam similibus; ut horum syluula, uel iudicium ex collatione facere uolentibus presto esset, uel iuuentuti prodesset, una cum rebus memorabilibus sermonis ubique purioris uenanti uestigia. Nequeo tamen dissimulare, usque et usque oggessisse auribus sese ueterem Epimarchi cantilenam, . Imprimisque optabam, uti me de manuscripto tantum seruante thesaurum plura docuisset C. Baluzius; presertim ubi latuerit antehac, et cuius hominis, aut societatis armario relicto, in illustrissimi  Colberti migrauerit bibliothecam. Obuersabantur animo etiam cogitationes alie huc fere ducentes. Illam orationis Lactantiane imaginem forsitan labore summo adumbratam; illos rerum insignes apparatus, quasi scenam quamdam ad captandos applausus, uideri posse compositos. In ipso codice quedam arte sordidata, arrosa, pertusa, omnia ad ementiendum uetustatis habitum. Iam olim similes fabulas dedisse ambitionem illorum, qui otio abundantes, uel effingere aliena ingenia et facultates, uel sub eorum nominibus illudere aliorum credulitati gestiebant. Hec et alia huius generis prope uicta tamen fateor ab iis, que parti fauebant aduerse. uidebam Cl. Baluzii fidem et candorem, non minus quam eruditionem, a uiris emuncte naris laudari. uiros dein laudis rare huc magis propendere deprehendi, ut ludos hic tales fieri minus credant. Plurimum quoque ualuit rerum alibi non temere inueniendarum  prestantia, aliaque non leuis momenti. Quibus fultus erectusque institi ceptis, et ut aliquid etiam  his quod haberent, darem, qui sublatas uetustatis maculas, et alia eius generis, pene eodem loco ponunt, quo reduuiarum et presegminum curam. uerum hec celerius deproperata, postquam illustrissimi D. Cuperi epistole aduenere, tandemque etiam Oxoniensis editio, saltem paucos, et harum rerum magis gnaros, criticas uelitationes non reiecturos confisus, ea perfeci, que hic uides. Fruere his, si uidetur, mi lector; maiora autem et magis exquisita ab his expecta, quibus senescentia iam litterarum studia maiore successu reducere ac reformare datum est. Quos inter celeberrimum Greuium habes, cuius in hoc opusculum emendationes promissas auide et prope impotenter expecto. In memorata editione Britannica non tam doleo quedam D. Cuperi meisque coniecturis prerepta, quam letor, et his ipsis, concurrentibus magnorum hominum studiis, accedere robur et fidem, scriptoque ipsi auctoritatem. Emendationes illas nunc excerpere non uacat; fiet hoc, uti spero, prope diem,  alioque in schedio pluribus eas impertiar. Adolescentes uero ne quid erroris ex his imbibant, si quando hic auctor nimium in studium armorum et militie, quod in Diocletiano necessarium fuit, inuehitur, meminerint, Lactantium alibi grauissimo errore bella inter Christianos in totum damnare. uide lib. uI, cap. 20, p. 648. Quis igitur eum in re tam absurda sequi uelit ducem? Sed de his fortasse alibi agam pluribus. Interim uale, mi lector, et quam expectas ipse ab aliis, mihi, sicubi lapsus sum, ueniam indulge.




DE LIBRO HOC TESTIMONIA ET IUDICIA ALIQUOT.

Hieronymus in eccles. scriptorum Catalogo.

Inter cetera Lactantii opera, memorat De Persecutione librum unum. Sequuntur Hieronymum Freculphus,  Honorius Augustodunensis, Abbas Trithemius, et alii.

Ex litteris Nicolai Heinsii, datis uiane ad Leccam, anno 1680, a. d. 20 Ian., ad I. C. Upsaliam:

»E Gallia libros complures haudquaquam contemnendos nuper accepi, atque in his elegantissimum Lactantii libellum de ferali ac uiolento exitu Cesarum Romanorum, qui ab imperio Neronis ad sua tempora Christianos essent persecuti. Hunc Cl. Baluzius Miscellaneorum suorum uolumini insertum primus publicauit.«

Ex litteris Gisberti Cuperi ad Constantinum Hugenium, celsissimo ac serenissimo Arausionensium principi a secretis, a. d. 3 Cal. Ian. anno 1682:

»Lactantii ille liber elegans admodum est; et quia nouitate rerumque clarissimarum diuersitate mihi placebat mirum in modum, cepi uaria loca diligentiori examine excutere, etc.«

Idem in litteris ad I. C. scriptis Hage Com. 5 non. Oct. anno eodem:

 »Quod de Lactantio edendo cogitas, recte facis; est enim libellus eius dignus qui ab adolescentibus legatur etiam, ut iam a teneris uideant, Christum Deum ter optimum et ter maximum, uerum esse Sospitatorem, Defensorem, Propugnatorem, Tutatorem et Conseruatorem (qui tituli ementitis Gentilium diis dantur immerito (Ecclesie, quam sanguine suo redemit.«

Stephanus Baluzius in Prefatione Miscellaneorum libri secundi:

»Damus, Lector, secundum Miscellaneorum nostrorum librum, in quo primum iure meritoque locum obtinet liber Lactantii de Mortibus persecutorum,  nunc primum editus ex uetustissimo codice manuscripto bibliothece Colbertine; de cuius libri prestantia non opus est plura dicere in presentiarum, cum abunde huic argumento satisfactum sit in Notis ad illum nostris.«

Idem initio notarum:

»Inter multos ac uarios codices manuscriptos, quos uir litterarum ac litteratorum amantissimus, et in omni genere laudis excellentissimus, Ioannes Baptista Colbertus, in publicam studiorum utilitatem ex omni Europa, Asia, Africa comparauit, repertus est unus auro contra estimandus, in quo continetur Lucii Cecilii Firmiani Lactantii liber de persecutione, etc.«

Ludouicus Moreri in Lexico Historico, edito Gallica lingua Lugduni, anno 1681:

»M. Baluze a publié dans le 2e uolume de ses Mélanges un traité de Lactance, que nous auions perdu. C'est le liure à Donat Confesseur, De Mortibus persecutorum. II y a aiouté de très-belles Notes de sa  façon.«

Antonius Pagi in Dissertatione Hypatica seu de consulibus Cesareis, huius libri testimonia passim uocat ad partes, neque usquam quin sit Lactantii dubitat.

Ex Prefatione ad lectorem, in editione Oxoniensi:

»Exhibemus scilicet Lactantii nostri librum de Mortibus persecutorum, auro contra estimandum, quem per plus mille annos desideratum eruditissimi Baluzii studio nuperrime recepimus. Eumque male multatum et lacunis sepius hiulcum, partim ex nostris, partim doctissimorum uirorum, episcopi Asaphensis et Isaaci uossii, coniecturis subinde restituimus, etc.«





NOTAE IOANNIS COLUMBI IN LIBRUM DE MORTIBUS PERSECUTORUM.



IN TITULUM.


L. Cecilii Lact. Firm. Secutus hic sum, ut in plerisque ceteris, editionem Parisiensem, in qua auctor non L. Celius quemadmodum in uulgatis antehac operibus, sed L. Cecilius Lactantius Firmianus appellatur. Hoc ita mutatum est a Cl. Baluzio, uetusti illius codicis bibliothece Colbertine auctoritate, qui scriptum hocce nobis seruauit; titulum autem hunc prefert: Lucii Cecilii incipit liber ad donatum Confessorem, de Mortibus persecutorum. Suffragatur eiusdem bibliothece codex alius, in quo cetera Lactantii, que quidem habemus, opera extant, ubi similiter uocatur L. Cecilius Lact. Firmianus,

Ad Donatum Confessorem. Cui liber etiam de Ira Dei, a B. Hieronymo impense laudatus, inscribitur. Ceterum quis hic fuerit ex tanta multitudine eorum, qui memorantur hoc nomine apud ueteres, difficile dictu est. Cum tamen infra cap. 16, et 35, nouies  tormenta cruciatusque uarios ob celestem ueritatem passus, sex item annorum carcere detentus, nec tamen uictus dicatur, illustris temporum illorum confessoris laude merito eum a Baluzio celebrari constat. Confessores enim appellabantur ea tempestate martyres, ut Tertullianus uocat, designati, nempe qui diris uexati modis, in confitendo nomine Christi fortiter persistebant, nondum tamen ad mortem rapti. Unde B. Cyprianus epist. 52, ad Antonianum, Presbytero, Moyse, inquit, tunc adhuc confessore, nunc etiam martyre subscribente. Hodie Pontifici Romano addicti Confessores uocant, nullis quidem persecutionum  turbinibus agitatos, pre reliquis tamen mortalibus, ut isti quidem autumant, uite sanctitate conspicuos.

De Mortibus persecutorum. Mortes in numero multitudinis Tullio ceterisque note optime scriptoribus esse frequentatum, uossius de Analogia, lib. I, c. 40, et Baluzius initio notarum ad hunc librum, exemplis docuere plurimis. Quibus addi possent haud pauca, si foret opus; ut illud Prudentii . hymno u:

Nil ista uis exercita
Tot noxiorum mortibus
Agone in isto proficit;
Ars et dolorum uincitur.
Imo et illud Lactantii lib. uII, c. 10: Nam sicut due uite proposite sunt homini, quarum est altera anime, ac altera corporis, ita mortes due proposite sunt.



IN CAPUT PRIMUM.

 Audiuit Dominus orationes tuas. Respexit, ut opinor, illud II Macchab. I, 5: Exaudiat orationes uestras, et reconcilietur uobis.

Pro fidei sue meritis. Ioan. uorstius ad Sulpicii Seueri sacram historiam, quem librum Sulpicii recte et utiliter lectitant adolescentes, lib. I, c. 23, et quidem ad uerba, merito fidei noctem auertit, hec annotauit: Quot auctor Ep. ad Hebr. toties dicit, , fide, itemque . , per fidem, id noster dicit, merito fidei. Et uox merito fere , ut in illo cap. 12: Benedictionis merito maiorem minori preposuisset, id est benedictione, uel per benedictionem.  uide et notas eiusdem in c. 47. Illud fidei merito usurpat Sulpicius etiam Dial. II, c. 11. Nempe mereri sepe accipitur pro nancisci, adipisci, sortiri, ita ut euentum potius, quam ius et dignitatem, uel euentum etiam, non solum ius et dignitatem notet, auctore magno illo Gronouio, Obs. ad Script. eccles. c. 7, p. 76, ubi uide que ex Plauto, Terentio, Cicerone, aliisque affert. Sic in precibus Ecclesie ueteris, Ut per eius aduentum purificatis tibi mentibus seruire mereamur. Nihil in scriptis horum temporum frequentius.

Addetur his omnibus aduersarius. Paganis, qui uidebantur antehac impune grassari in Christi gregem, apponitur ultor, qui eos cerceat. Sic uirg. Georg. II:

An memorem portus, Lucrinoque addita claustra,

Et Aen. uI, in uerbis Sibylle:

. . . . Nec Teucris addita Iuno
Usquam aberit.
 uide illic Seruium, imprimisque Macrob. Saturn. uI, c. 4.

Profligata nuper. Sic Lactantius, Instit. u, c. 2: Quippe cum sapientie professor  profligare sapientiam niteretur. Cap. 4: Ut omnes, qui ubique idem operis efficiunt, uno semel impetu profligarem. Idem uerbum Lactantio reddendum est lib. uI, c. 23: Animas ad sanctitatem genitas, uelut in ceni gurgite demersit, pudorem extinxit, pudicitiam profligauit. Sic aliquot et scripti, et editi codices, teste Seruatio Galleo, cuius tamen editio habet, flagitauit; ipse mallet, flagitiauit: quorum neutrum sat firmis illic adstrui potest tibicinibus. De recto usu uerbi huius adeant adolescentes Gellium, lib. uI, cap. 23.

Nunc placatus seruorum suorum Deus. Excidisse uidetur uox precibus, aut alia similis; quam si restituas, plenior sermo erit, multoque concinnior. Sic lib. de Ira Dei, c. 21: Itaque Deus non thure, non hostia, non pretiosis muneribus, sed morum emendatione  placatur. Moysis precibus placatum Dominum cladem auertisse, ait Sulp. Seuerus. Nonnichil dubitationis tamen iniicit II Macch. I, 2. Qui liber quo loco habeatur a doctis, haud nescio: assidue tamen eum legisse uidentur Christiani temporibus persecutionum, ob argumenti conuenientiam. Huius certe scripti auctorem aliquot locis ex illo quedam uerba retulisse, satis constabit infra. Obscurior est series uerborum: sed ita iungenda tamen ea puto, ut seruorum suorum fidelium Deus dicatur, quomodo et alibi in sacris Litteris frequentissime Deus Abraham, Isaac et Iacob dicitur. Inspice sodes; et utrum putes eligendum, ipse, mi lector, statue.

Distulerat penas eorum Deus. Grauiter in argumento simili Gregorius Nazianzenus, Inuect. III, in Iul.: , , , , .  , . , , . uerum hanc doctrinam ex diuinis Litteris, et fidelibus earum interpretibus antiquis nouisue tradere, non est instituti mei. Preter eas tamen, unde precipue peti illa debet, non contemnenda sunt penitus, que ducti lege conscientie data, aut ab aliis edocti pronuntiarunt . Qualis illa interrogatio Andromaches ad Menelaum, apud Euripidem:

,

Item illa chori, in alia eiusdem tragedia:

,
.
Quam eximia etiam illa, que ex Antiopa eiusdem conseruauit nobis Stobeus:

 .
. . . .
,
.

Hoc est, interprete Grotio, uiro illustri,

Ius sero ueniat licet,
Ius est, attamen impio
Penas quas decet, irrogans,
Tamquam ex insidiis latet.
Ubi Dice, seu Iustitia, paganorum deam notat; estque eadem que Astrea, Themis, Erigone, Nemesis, Adrastia, aut certe non ualde diuersa. De qua fusius agit uir eruditionis rare prorsusque copiose, Samuel Bochartus, Hierozoici part. II, lib. u, cap. 2, ubi preceps illud Melitensium de S. Paulo iudicium, , Act. XXuIII, 4, docte periteque expendit et illustrat. Cuius note plura cum et alibi, tam in diuerbiis, quam in choris, ubi partes suas agere solet peta, passim apud Euripidem exstent,  mirum non sine causa uideri possit, cur Plutarchus, et forsitan Sextus Empiricus, in uersibus quos emendatiores nobis dedit Petrus Petitus, uir doctissimus, impiam et sacrilegam sententiam, quam ex persona Sisyphi protulit, ipsi Euripidi, tam solerti et perito rerum humanarum rimatori, tribuere non dubitent. Sed in hec penitius nunc inquirere nichil attinet. uigilat utique, uigilat sempiternus ille iustitie uigor, uigilat oculus arbiter et uindex rerum perpetuus; aliquoties serus, sed scrupulosus quesitor recte gestorum uel secius, ut fere ait Am. Marcellinus. Quam autem lento gradu ad uindictam sui procedit, tarditatem supplicii grauitate compensat, ut habet ual. Maximus. Qua de re clarius et prolixius theologi. Nec penitus tamen contemnenda sunt, que scripsere de hoc argumento extranei, presertim Seneca et Plutarchus; nec que ex diuersis congessere eamdem in sententiam uarii, ut Erasmus in Adagiis, Dii laneos habent pedes; Reperit Deus nocentem: Morneus de uerit. Rel. Christ.  c. 12, et 24; Lipsius de Constantia lib. II, c. 13, 14, 15; Barthius Aduers. p. 2907; Christoph. Ad. Rupertus ad ual. Max. p. 31, etc.

De quo exitu. uerba que exciderunt, ita forte supplenda sunt, ait uir amplissimus Cuperus: De quo exitu imperiorum testificari placuit, ut omnes qui procul moti fuerunt, uel qui post nos futuri sunt, scirent quatenus uirtutem ac maiestatem suam in perdendis delendisque nominis sui hostibus Deus summus ostenderet. Idem paulo post: Auctores . . . . Excidit forte, inquit, tantorum scelerum, uel, persecutionis. Ego de ceteris assentior uiro amplissimo: pro eo autem quod subiicit imperiorum, commodius substitui arbitror crudelium principum, aut tyrannorum; quomodo et postea librum edidit Ioannes Sarisberiensis, de Exitu tyrannorum; nec multo aliter uir illustris, Nicolaus Heinsius, ut ex uerbis allatis colligere est, presens hoc opusculum appellasse, aliisque forsitan appellandum putasse uidetur. Paulo aliter etiam sequentia fateor me antehac accepisse. Nam per motos  procul, intellexi procul a ueritate motos, siue dimotos; ut in Plalmis [Figure: [Hebrew Text] 2Kb] et affinia uerba solent reddi: quomodo etiam lapsos appellarunt Christiani, qui defecerunt in grauissimis illis persecutionum certaminibus, et uel penitus rediere ad paganismum, uel semel deliquerunt, thure in aram idolorum iaciendo. Et huic quidem coniecture si quid tribuendum, locus totus sic fuerit constituendus: De quo exitu seuissimorum principum testificari placuit, ut omnes qui procul moti fuerunt, uel posthac aberraturi sunt, scirent quatenus uirtutem ac maiestatem suam in perdendis delendisque nominis sui hostibus Deus summus ostenderet. Recte autem et ordine sermo meus processurus est, si a principio qui fuerint auctores persecutionis, et quibus penis, etc.

Qui fuerunt auctores. Et ratio syntaxeos, et sequens uerbum uindicauerit, ostendunt scriptum fuisse a Lactantio, qui fuerint auctores, non fuerunt,

 In eos uindicauerit. Lactantius, lib. II, c. 4: Atenim sepe ipsi quoque in sacrilegos uindicauerunt. Similiter idem c. 4 eiusdem libri, et lib. Iu, c. 17, item Hegesippus  et ecclesiastici Patres Latini, nec non uegetius, Gellius, Iulius Capitolinus, aliique passim.



IN CAPUT II.

Cruciatus est. Glosse Labbei Cruciat et crucificat, . Lactant. Instit. I, c. 16: Ab hominibus insigni supplicio affectum et excruciatum. Et mox, impium consilium de eo tollendo cruciandoque ceperunt. c. 18: Et cruciauerunt eum in humilitate magna. c. 21: Mirari desinet Deum ab hominibus esse cruciatum.

Post diem X. kal. apr. Elliptica locutio, quam supplere possis, post exortum diem decimum kal. apr. siue post eum diem inceptum. Ita uerba Christi, , a plerisque doctioribus exponuntur, postquam uenerit dies tertius. Sic apud  Marcum c. II, u. 2, post sextiduum, ualet, sexto die inchoato. Hec et plura, post Antonium Augustinum et quosdam alios interpretes iuris, ad legem 122, de uerb. signif. Scioppius, Wisembachius, et nuper ad intelligenda ueterum scripta utili opere de intercalatione Philippus Munckerus, quem ad lib. I, c. 2, num. 4.

Duobus Geminis consulibus. Problema chronologorum de anno, mense, et die, quo Christus Dominus salutifera passione genus humanum redemit, mei quidem propositi non est explicare; hoc enim agere si quis instituerit, ut ueterum pariter diuersas excutiat sententias, et recentiorum etiam calculos subducat, opus est. Suffecerit in presens monuisse, multorum e Patribus opinionem hanc fuisse, quam Lactantius sequitur; Tertulliani nempe, Iulii Africani, Hieronymi, Augustini, nec non Sulpicii Seueri, et Pauli Orosii; imo et recentiorum, Glareani atque Haloandri, uno tantum anno Christum predicasse  Euangelium solemnius, eoque peracto, proximo inde, C. Rubellio Gemino et Fusio Gemino consulibus, passione ac morte functum esse. Eorum autem, qui hoc tempore cum cura questionem hanc agitant, illis uidetur pre ceteris accedendum, qui consentiunt quidem in hoc cum ueteribus, quintodecimo anno Tiberii imperatoris Christum baptizatum esse, cum hoc dicat Lucas diserte, c. III, nimirum Appio Iunio Silano et P. Silio Nerua consulibus: ex eo autem quatuor paschata egisse, aut certe ante quartum, ingens illud, et omnibus omnium temporum hominibus piis uenerandum sacrum obiisse; atque adeo hoc Sergio Sulpitio Galba et L. Cornelio Sulla consulibus fuisse peractum. Et hec sententia est Scaligeri, cui se adiungunt ex nostris, qui felicius horum temporum rationes componunt. His proximum assecuti uidentur gradum, qui unum addunt annum, ante pascha quintum rati Filium Dei mortem illam generi humano salutarem occubuisse: ceteri abeunt longius. Ad mensem et diem quod attinet,  satis constat ex historia sacra Christum passum et mortuum esse die quarta decima mensis Nisan, primo post equinoxium plenilunio; hoc est, si Scaligerum sequimur, Aprilis die tertia. Sin unum adiiciendum Scaligeriane summe putauerimus annum, lunarem nempe , dies fuerit, X. kal. apr. in quo, aut circa quem, plurium e ueteribus uel computatio uel secuta priores narratio conquiescit. Sed hec plenius ac limatius elaboranda lubens aliis relinquo.

Quo officio repleto. Eleganter officii uoce utitur, pro administratione. Nihil notius aut usitatius de comitibus palatii, presidibusque et iudicibus prouinciarum, imo et de apparitoribus: afferam tamen nonnulla forsitan infra. Greci quoque Patres ministerium Christi uocant.

Procella nubis. Monet optime perillustris Cuperus,  a diuinarum ductu litteratum non fuisse recedendum. Certe externas istas tenebras cum celesti luce temere interdum miscuisse, non parum obfuit quibusdam Ecclesie prisce Patribus. Ita hic quoque uereor, ne istud, quasi Christus repentine interuentu procelle sit ereptus oculis suorum, obheserit Lactantio ex iis, que de Romulo apud Liuium ceterosque historicos Romanos leguntur: ut de Homeri aut uirgilii nubibus, quibus illi deos suos aut heroas abscondunt, nichil dicam. Haud multo melius lib. Iu, c. 21, nubem illam repente se circumfudisse dicit; cum tamen ex diuinis Scripturis placide ac leniter, ut pleraque Christi acta in terris, res gesta colligatur. B. Cyprianus prope finem libelli de uanitate idolorum, paulo simplicius et rectius: Tunc in celum, inquit, circumfusa nube sublatus est.

Fundamenta miserunt. Sidonius Apollinaris lib. II, epist. 11: Neque iam semel missa fundamenta certantis amicitie, diuersis honorum generibus extruere cessarem. Non multo secus agrarie rei scriptores dixerunt,  lineam aut limitem mittere, secundum fundi litterariam normam mittere, et similia. Radicem mittere habes apud ueterem Bibliorum interpretem, II Reg. XIX: Murum aut uallum mittere, apud Lampridium in uita Sept. Seueri, c. 12, pro quibus uetustiores, agere radicem, ducere murum, dixerunt.

Petrus Romam aduenit. Historie illius ueritas adhuc in dubio est, qua Petrum attinet.

Ac stabile. Solet ita etiam Lactantius ipse; ut lib. Iu, c. 24: Habeatque radicem et fundamentum, stabilisque apud homines et fixa permaneat; et lib. uII, c. 10: Cum uero sibi domicilium stabile collocauit, etc. Fidele uero quod uocat, idem est; alterum enim interpretatur. Existimo autem hebraismum esse, et respici uerba Dei, quibus per Ahiam prophetam Ieroboamo, sub conditione si pie ageret, Deique legibus insisteret, firmam ac stabilem domum promittit, I, Reg. X, u. 38: Ero tecum, et edificabo tibi domum fidelem, quomodo edificaui Dauid domum.  ueram autem Dei Ecclesiam, ut annotauit ad superius caput illustris Cuperus, sancti Patres passim domum aut templum Dei uocant, sacrarum nempe litterarum ductu. Et sic Lactantius quoque multis in locis: ut lib. Iu, c. 10, ait: Filium Dei descendisse in terram, ut constitueret Dei templum, doceretque iustitiam. Sic cap. 11: uolens igitur Deus metatorem templi sui mittere in terram, noluit eum in potestate et claritate celesti mittere; cap. 13: Ecclesia est uerum templum Dei, quod non in parietibus est, sed in corde ac fide hominum, qui credunt in eum, ac uocantur fideles; illud uero Solomonium templum, quia manu factum est, manu cecidit. Adde initium capitis 14, ubi multa et preclara. Item lib. de Ira, c. 2, ubi similiter Christum uocat diuini et immortalis templi conditorem. Ex aliis plura colligere uitande prolixitatis gratia supersedeo.

Ad religionem nouam. Dicam hanc ubique Christianis impegisse homines e pago uerum est; ac idem facit etiam Galerius in edicto, quod Grece apud  Eusebium et Nicephorum, latine infra huius libri capite 34, legitur. De sensu uerborum Iulii Capitolini, si omnino et mihi eundum est in partes, Casaubono me accedere fateor; alter uir summus in nodo, quem ipse fatetur difficilem, sic ad emendationem confugere uidetur, ut Peta non optimus ad machinam. Sed hoc amor ueritatis excuset dictum de uiro, quem alioquin, uti par est, admiror et suspicio.

Ad excidendum celeste templum. Sic Lactantius lib. u, c. 3: Cum ueritatem penitus excidere connixus esset. Ita excidere uitia lib. III, c. 26, quomodo illic duo uetustiores codices; item lib. uI, c. 15, et de Ira Dei, c. 17.

Nusquam repente comparuit. Hoc ita ab auctore huius opusculi paulo minus mirabimur tradi, si meminerimus a Tacito lib. II Hist., c. 8, narrari, diu post mortem eius uagatam de eo quasi uiuo famam. Sub idem tempus, inquit, tenente scilicet rerum  summam uespasiano, Achaia atque Asia falso metu exterrite, uelut Nero aduentaret: uario super exitu eius rumore, eoque pluribus eum uiuere fingentibus credentibusque. Persequitur dein, quas turbas dederit Neronem se fingens uilis quidam homuncio; de quibus ipsum adi Historicum, aut Casauboni notas ad Suetonium. Firmatum uero falsis hisce rumoribus errorem, qui adhesisse uidetur multis temporum illorum Christianis, Neronem aut superstitem, aut nouissimis temporibus reuicturum, ut aduersus Christianum nomen omne seuiat, cum Lactantio nostro tangunt et refutant quidam Ecclesie ueteris Patres; ut Hieronymus in c. XI, Danielis, Augustinus de Ciuit. Dei lib. XX, c. 119, Ambrosius ad I Cor. Iu, u. 9; alii et ipsi Neronem aut Antichristi typum, aut ipsum Antichristum fuisse ac futurum esse, suspicati sunt. uide Chrysost. in II Thess. II, homil. 4, p. m. 1504, et serm. de Eleemos., Seuer Sulp. Sacr. Hist. lib. II, c. 29, et Dial. II, c. ult., etc.

Cum descendere ceperit . . . . . Formulas ueteres elegantiasque  sermonis amare Lactantium uident, qui eum legunt; optimeque notat uir insignis, idem in uoce descensoris, aut descendere factum. Adeantur insuper, si placet, Adr. Turnebus Aduers. I. IX, c. 9, Interpretes uirgilii ad Georg. II, u. 326, et Torrentius ad illud Horatii Epod. 13.

Et imbres niuesque deducunt Iouem.
In his, que ad pertuse a blattis, aut uetustate lese pagine defectus circa hunc locum supplendos spectant, nichil habeo quod adiiciam, nisi quod existimem legi posse minori mutatione, et in ultima etate; et sic porro, ut preit amplissimus Cuperus: aut et in ultima secula, initium Christi sanctum ac sempiternum cum descendere ceperit, redituros pronuntiant. Enochum uero cum Elia reuersurum, quidam ueterum putauere, teste Augustino lib. IX, de Genesi ad litteram, cap. 6. Cuius uerba attulere iam alii, qui quid Gregorius Magnus eadem de re existimauerit, etiam  ostenderunt. Inclinare huc uidetur etiam Andreas Cesariensis, commentario in Apocalypsin, p. m. 45, quem edidit una cum quibusdam Chrysostomi libris Sylburgius; ut iam his multo antiquioris Tertulliani uerba omittam aliorum opera item nota, que leguntur apud ipsum lib. de Anima, c. 50, ubi plura ex eodem, prope eiusdem sententie, collegit Pamelius. Imo hoc ipsum e Syr. c. 44, u. 11, firmare quidam nostrorum temporum heterodoxi sunt conati, quibus non tam uerba Syracide Greca, quam interpretis latini uersio fauet: Henoch placuit Deo, et translatus est in Paradisum, ut det gentibus penitentiam. In Greca Heschelii editione, quam ad uetustissima exemplaria emendauit, legitur: , , . uerum de his multo satius fuerit adire celebratissimi nominis theologum Helmestadiensem D. Georgium Callixtum, tractatus de supr. Iud. parte ea, qua de signis agit decretorium illum diem precessuris. Ab eo refutatum esse hunc errorem egregie, iudicium est Ioan.  Henr. Becleri, uiri celeberrimi et doctissimi, Histor. Uniu. pag. 210.



IN CAPUT III.

Non minor tyrannus. Is fuit Domitianus, quem dixit caluum sua Roma Neronem, ut ait Ausonius; Portionem Neronis de crudelitate uocauit Tertullianus in Apologetico; et in lib. de Pallio, Subneronem.

Incubauit ceruicibus. Lactant. Instit. lib. u, cap. 9: Qui autem cultores Dei se non abnegauerint, in eos totis carnificine sue uiribus incumbunt. L. uII, c. 19: Siquidem capto mundo eum magnis latronum exercitibus incubabit.

Etiam memoria nominis eius erasa est. Meminerunt huius ritus Dio Cassius, Herodianus, et latini scriptores historie Auguste, multis in locis. Imo et Lactantius huius opusculi capite ultimo ad eum alludit.

Opera fabricasset. Symmachus lib. I, epist. 52:  Urbana opera summis fastigiis excitabam. Spartianus in uita Hadriani, c. 19: Cum opera ubique infinita fecisset, nunquam ipse, nisi in Traiani patris templo, nomen suum scripsit. Sed hoc uulgatissimum est. Opera autem Domitiani recensentur a Suetonio, Eutropio, plenissimeque ab Eusebio in Chronico, num. MMC. Capitolium refectum, Odeum, Forum transitorium, Stadium, Horrea piperatoria, et plura: de quibus adi uiros maximos, qui memoratos scriptores illustrarunt notis.

Nomen eius persecutus. Tertull. de Patientia, c. 2: Nomen cum familia ipsius persequentes. Aur. uictor de Cesaribus, c. 3: Gentem omnemque affinitatem armati persequuntur.

Manus porrexit. Lact. lib. uII, c. 15: Sublata enim Carthagine, manus suas in totum orbem terrarum terra marique porrexit.



IN CAPUT Iu.

Quis enim iustitiam, nisi malus persequatur? Tertullianus  Apologet. cap. 5: Tales semper nobis insecutores, iniusti, impii, turpes: quos et ipsi damnare consuestis, et a quibus damnatos restituere soliti estis. Confer. lib. I aduersus Nationes, c. 7, et alia aliorum dicta huius sensus plurima. Nam pii quorumlibet temporum homines uere sic gloriantur, solis se malis odio esse: sed uerba eorum afferre prolixe foret opere.

Profectus aduersus Carpos. Auctor huius libri Carpos nominat solos, cum constet adfuisse cum Carpis populos alios multis partibus numerosiores; Boranos puta, Gotthos, urugundos, ut eos uocare solet Zozimus; imo et Astringos, Taphilos et plures, quos recenset in hac Historia Iornandes. Solos tamen Carpos Lactantius nominat, quippe qui crebris incursibus in Romana ceteris essent notiores. Idem Iornandes de rebus Geticis c. 16: Sed et Carporum tria millia accessere, genus hominum ad bella nimis expeditum, qui sepe Romanis infesti sunt. Adde que notarunt eruditissimi uiri, Cellarius ad Zozimum  lib. I, c. 28, et Baluzius ad hec Lactantii. Factum uero esse non raro, ut a gente uixdum uicta, nedum perdomita, cognomen assumpserint imperatores, notum est; item tyrannos ab iis populis titulos habuisse quos ne lacessiuissent quidem bello. uerum de his pluribus fortasse alias.



IN CAPUT u.

Illud esse uerum dicebat. Ambigebam nonnichil, excidissetne hic uox aliqua, iugum uidelicet, aut tropeum, aliaue similis. Sed consultus ea de re amplissimus et doctissimus Cuperus, hunc scrupulum mihi exemit. Quod autem res suas per picturas, aut incisos lapides, memorie prodere solerent Romani, uitio uertendum non puto. Quot res pulcherrimas haberemus notiores, si studium hoc fuisset gentibus etiam aliis! Legantur, si lubet, que Plinius lib. XXXu, c. 4, de Messala, L. Scipione, Hostilio Mancino, imprimisque de Augusto narrat, item que Aur. uictor de L. Aemilio triumphum de Liguribus in tabula  pictum proponente publice, et alia apud alios passim. Nec pingebant modo: sed marmoribus item incidebant res gestas frequentissime; quod ex tropeis marmoreis Marii, que supersunt etiam nunc, ex arcubus Constantini aliorumque triumphalibus, monumentisque aliis, docet Cesar Bulengerus in commentario de triumphis. Nummi quoque, ut iam monuit illustris Cuperus, ostendunt passim, uictorias suas quanto studio posteris notas reddere laborauerint; in quibus non modo plurimi occurrunt, Cesarum qui referant tropea, sed nonnulli libera quoque ciuitate facti, in quibus uictor premit uicti ceruicem, aut terga. Exemplo sit ille Pauli Aemilii apud Goltzium, in quo non multo secus ac Sapores insultat uicto uictor.

Usque ad uitium tamen laborasse Romanos de suis omnibus pictura similibusque exprimendis artibus, temporis presertim eorum, qui hic memorantur, imperatorum,  non dissimulat Casaubonus ad uitam Pescennii Nigri, cap. 6, quem uelim adiri. Sed iam exigit  lector, ut laudata superius ab amplissimo Cupero Nazianzeni uerba exhibeam. , ,  , . , , , . , ,  . , ,  ,  . , , ,   . , , [ ]  . ,  . uere hec sanctus ille Scriptor; foretque facillimum hec omnia singulatim illustrare. Sed cum quiuis idem possitnon nimium ignarus rerum Romanarum, contentus ero notasse in presens, originem conculcandorum a uictoribus collorum, aut tergorum, uideri ab Oriente profectam, et perantiquam esse. Ita Iosue ducis iussu, primores Isrelitarum colla regum deuictorum calcant pedibus, Ios. X, 24. Ab hac tam ueteri, tam nota consuetudine, phrasis illa uidetur orta, , siue conculcare: significare autem subigere, sen domare, aut in ordinem redigere hostem, modumque  illi ponere, ne noceat in posterum. Habes eam Genes. III, 15; ps. CXIX, CXuIII; Rom. XuI, 20. Quibuscum aliquot alia dicta Biblica conueniunt. Que omnia licet sanctissima sint, planeque mystica, consuetudinem tamen Orientalium ostendunt. uerum de his alii pluribus.



IN CAPUT uI.

uesanus et preceps. Id inter alia satis ostendit usurpatus Domini ac Dei titulus, de quo uide illustr. Spanhemium in de Prest. et usu num. p. m. 729. De persecutione ab eodem instituta, uide que collegit Ant. Pagius in dissertatione erudita de consulibus Cesareis, p. 380.

Cenofrurio. uocat Peanius; ideoque per AE scribendum esse, ne Scaligerum quidem monere piguit.

Ab amicis interemptus. Amicos dici regum, quos ad interiorem admissionem et consilia secretiora sibi habent proximos, et hanc esse illam Aristotelis,  , docuerunt homines eruditionis laudatissime. Aureliani uero, sanguinarii principis, minas ut occuparet Mnestheus, unus libertorum eius , plures in necem eius, partim ueris, partim falsis terroribus concitauit: prorsus ut postea Commodus in se irritauit suos, apud Spartianum in Commodo, c. 9. uide uopiscum in Aurel. c. 36; Aurelium uict. Ces. c. 35, Epit. c. 50; Eutropium lib. IX, c. 9.

Contra Deum fecerunt. Celius apud Ciceronem ad Att. lib. X: Nunc te contra uictorem Cesarem facere, summe stultitie est. Ita indignus ille loco suo antistes, seu episcopus, apud Optatum Mileuitanum: Et hunc occidi, et quicumque contra me fecerit, occidam.



IN CAPUT uII.

Ut firmet id, quod upra dixit, Christianos non nisi  malis odio fuisse, de Diocletiano imperiique eius participibus dicturus, multa eos peruerse docet egisse; inque mores et instituta eorum grauiter inuehitur. Quanquam uero tyranni isti seuissima et atrocissima Christianorum laniena omnis eui, quod exinde fuit, et posthac, si sic Deo uisum, futurum est, odia meruerint; uideant tamen gnari illorum temporum, seruiatne hic in nonnullis Lactantius proposito suo, idque sic, ut nonnunquam ea carpat, quorum ratio diuersa est, multoque secus ab aliis narrantur et explicantur.

Scelerum inuentor et malorum machinator. Lact. Diu. Institut. uII, c. 24: Princeps demonum, qui est machinator omnium malorum. Ita scelerum inuentor Ulisses Maroni, Ruffinus Claudiano appellatur.

Tres enim participes regni. Idem Claudianus 2, in Ruf.:

Increpat Augustum, scandat sublime tribunal,
Participem sceptri, socium declaret honoris.
 Sic apud Am. Marcellinum lib. XXuI, dicitur ualentinianus fratrem ualentem produxisse participem legitimum potestatis, sed in modum apparitoris morigerum. Et auctor uite Sept. Seueri. c. 8: Cumque Seuerum ad participatum uocaret  contemptus est. Porro ut de instituto hoc Diocletiani in adolescentie gratiam summatim aliquid dicam, nichil notius est illo Homerico, , . Hoc plurimis comprobatum est assensibus aliorum, ut Euripidis Androm. Act. II, choro:

, .
Senece item, et Philosophi lib. I de Clementia, c. 4, et Pete in Medea, Lucani lib. I, et quorum ibi illustris Grotius meminit. Quin Hieronymi quoque ad Rusticum Monachum hec sunt uerba: Etiam muta animalia et ferarum greges ductores sequuntur suos. In apibus principes sunt: grues unam sequuntur ordine litterato. Imperator unus, iudex unus prouincie, et reliqua.  Quibus adde Cyprianum, de Idolorum uanitate, p. m. 289, et eius uerba mutuantem Minucium Felicem, ex quo simul Fuluii Ursini emendatio firmatur, pro discessit, legentis desiit; ubi habes plures in hunc sensum laudatos a clarissimo doctissimoque Ouzelio, p. 139. Nec preterire decet Lactantium nostrum Inst. l. I, c. 3 et 5. Horum aliorumque iudicia ipsa probat ueritas; fecissetque haud dubie prudentius imperator Diocletianus, si non tam equando sibi paulatim Maximiano, ceterisque dein adiungendis, aperuisset in futura tempora latam intestinis discordiis fenestram, quam legendis idoneis ubique ministris et uicariis; summaque imperii per omnes partes retenta, quieti suorum ratione tutiore consuluisset. Ita certe iudicat Firmianus noster, et recte. Alios tamen quosdam haud nescio abire in alia omnia. Laudat profecto ualentinianum Ammianus, lib. XXuI, quod magnitudine urgentium negotiorum se superari considerans, nichil morandum putaret, quin fratrem Augustum pronuntiaret. Idem de Diocletiano  pronuntiat Zonaras Annal. t. 2: , . , . At Mamertinus nimium uos, qui imperium non terre, sed celi regionibus terminatis, tantam uim, tantam potestatem mutuo uobis impartire, diuine profecto immortalisque fiducie est, quam cupiditas perturbet: Paneg. ad Maximianum, c. 10. Quibus paria, aut etiam ampliora habes in Genethliaco, cap. 6. Quid dicemus igitur de tetrachordo hoc a Iuliano Parabate aliisque non parum laudato? Respondet noster etiam hic scriptor, non fuisse sinceram illam concordiam, sed temporum causa seruatam utcumque societatem: non amicitiam uirtute matre natam et cultam, sed qualis inter latrones et in mutuam opem fit, conspirationem. Nec profecto indignum est obseruatu, uultus quoque simillimos habuisse , quos natura ingeniis, fortuna, sorte, uita, institutis et actionibus tam apte comparauerat. At si ceteros duos spectamus, Constantius ob ingenii lenitatem ac comitatem, non probauit paris istius crudelissimi mores: sed tulit utcumque, cum emendare non posset. In Galerio autem tetrachordum nimis discrepabat, qui et alias terrori fuit duobus illis senioribus, et ad extremum cegit imperio se abdicare socerum Diocletianum, quem et Herculius dein est imitatus. Sed hec hactenus; nam si quis seria paret opera excutere, non iniucunde, fors nec inutili dissertationi argumentum hinc nascetur.

Indictionum. Indictiones initio uidentur extra ordinem facte, ad arbitrium uictoris, aut ad necessitates Reipublice; atque id sensisse uidetur Asconius, cum has a canone et oblatione diuersas faceret. Postmodum tamen et he tempori certo sunt assignate. Sed uide Iurisconsultos. Etiam interpres Bibliorum, II Reg. Xu: Indixitque Manahem argentum super Isrel cunctis potentibus et diuitibus; et cap. XuIII: Indixit Rex  Assyriorum Ezechie Regi Iude trecenta talenta argenti, et triginta talenta auri. Adde capitis XXIII partem extremam.

Multi presides. Attingit hanc rem leuiter Eutropius, lib. IX, cap. 15, simulque ostendit, qua fuerit occasione usus ad hec perficienda Diocletianus, bellis scilicet ac uictoriis; his enim potitus, suo nutu et arbitrio prouincias singulas temperauit composuitque. Exemplum est Aegyptus, prostrato in ea Achilleo: uictoria, inquit, acerbe usus est; totam Aegyptum grauibus proscriptionibus cedibusque fedauit. Ea tamen occasione ordinauit, prouide multa et disposuit, que ad nostram etatem manent. Clarius et magis apposite Peanius:  , , , , .  , , . Quare omnia cum his belle consentiunt; indeque apparet, non ita semper esse, que Metaphrastes ille habet pleniora, siue ea de suo adiecit, siue Eutropio copiosiore usus est, quam utimur hodie nos. Rei uero, qua de hic agitur, uestigia obseruasse uideor in legibus etiam istorum et sequentium deinceps temporum: sed ad ea colligenda nunc satis otii non est. Recte autem presides noster uocat, quia ab imperatore missi constitutique erant. uide Lips. Excurs. ad Tacit. Annal. lib. I, cap. 75; lib. XII, cap. 60; Salmas. ad Spart. Hadrianum, c. 13 et 33; Spanhem de Prest. et usu numis. p. m. 572. Per officia, hoc quidem loco intelligit Presidum Iudicumque apparitores, minores nempe magistratus cum militibus; quo loco fere fuerant, quos antiquior etas accensos, statores  et, si summis apparerent magistratibus, lictores, posterior, communi nomine officiales appellabat. Nihil frequentius  in Actis Martyrum, in Legibus illius eui, in notitia utriusque imperii, scriptisque aliis. Imo et Suetonium in uespasiano sic locutum ostendit Gronouius in Obs. ad Scriptores Ecclesiasticos. Sic Orientis quidam comes 600 homines habebat in officio: prefectus pretorii Africe, 388; alii plures, alii pauciores, prout res exigere uidebatur. uide que collegit de his Pancirollus ad cap. 9 Notitie imperii Orientis. Sin contendat aliquis, hic a Lactantio presides potius ipsos dici, scilicet , aut ipsis paulo maiores, pares, supparesue, magnopere quidem non repugnabo. Memini namque hos etiam uenire officiorum nomine; presertim ipsorum contemplatione imperatorum. Sic Traianus Plinio scribit: Diplomatibus que officio tuo dedi, Epist. ult., lib. X. Sic alii rursum Bithynie presidi, hoc libro, cap. 48, Licinius, datis ad officium tuum litteris. uerum hec iam ante nota esse possunt.

 Rationales multi. Etiam Rationales in prouinciis constituti officium, seu apparitionem habebant, ut ostendit ex lege 7 de Cohortalibus, et leg. 2 et 4 de Bonis uacantibus, in cod. Theod. doctissimus ualesius. Hi autem damnatorum bona, et sententia Iudicis proscriptorum occupabant. Inspice ualesium ad Am. Marcell. lib. XXuIII. Imo Rationales erant procuratores principum, qui reditus prouinciales quosuis ad principes spectantes exigebant. Adde Dufresnium in Glossario.

Et Magistri. uocabulum Magistri late patet; nam sic dicti quicumque uel homines moderantur, componuntque uitam eorum et mores, uel rebus presunt. Ita Tullius ipse consules Romanos uocat, magistros populi. Ita censores, magistri morum audiunt passim. Ita magistros operum , habes in ueteri uersione Bibliorum, Exod. I. Ita magistri dicebantur, qui ex auctoritate pretoris preerant diuidendis bonis, aliique plurimi. Festus, et ex eo Gronouius ad Liu. lib. XXXIu, c. 25,  magis proprie dictos recensent magistros pagorum, societatum, uicorum, collegiorum, equitum, ludorum, preterea et conuiuiorum, denique doctores artium; quorum omnium dignitas magisterium, non magistratus. Postea cepit ea uox in aulis imperatorum frequentari; erantque magistri militum, de quibus uide eumdem Gronouium, Obs. in Script. Eccles. p. 217. Item magistri officiorum, de quibus adi Corippum Africanum, lib. III, u. 172, ibique notata a doctis, presertimque Salmasium ad Iulii Capitolini M. Antoninum philosophum, cap. 8, et ualesium ad Ammianum Marcell. lib. XXuI. Sed et magistri epistolarum, memorie, libellorum, dispositionum, census, uestis linee, uestis priuate, et alii rerum aliarum; de quibus inspice notitiam utriusque imperii, et notas uirorum rare eruditionis fama illustrium ad Historiam Augustam.

Ciuiles actus. Actus pro actionibus illa etate crebrum. Et sic etiam Lactantius de Ira Dei, c. 12:  Spectari actus nostros a Deo; cap. 17: Singulorum actus animaduertit.

Exactiones. Unde exactores, , qui uel tributa, uel opera exigunt. uide interpretes Mosis, Exod. u, u. 6 et 14: Flagellatique sunt, qui preerant operibus filiorum Isrel ab exactoribus Pharaonis. Sed de his passim etiam alibi in sacris extraneisque litteris. Exactiones uero has in Diocletiano nonnichil excusant creberrima bella, que imperante eo uexabant orbem terrarum. Nam ut initia ipsa omittam, Bagaude Gallias, Britanniam Carausius cum incolis eius insule, Orientem Perse, Aegyptum Achilleus, Africam reliquam Iulianus et nationes Quinquegentane quatiebant. Unde et auctor huius scripti infra: Hec quoque tolerari possunt, que ad exhibendos milites spectant. Porro de censu, siue censitione hac, imprimis de capitatione, uide Lipsium ad Taciti Annal. I, cap. 31.

Legem pretiis rerum uenalium. Olim quidem ab Aedilibus, quos Greci appellant, uendentium cercebatur rabies. uide que ad Aristot. Polit. lib. uI, cap. 8, collegit Piccartus; nisi mauis et Romanorum, et reliquarum gentium tabularia excutere.

Donec lex necessitate ipsa solueretur. Imperata uilitate nimia, uenditores omnes de compacto rem gerunt, quasi in uelabro olearii, ut cum Plauto loquar, resque amotas frustra desiderari faciunt. Hac aliisque de causis usus legum corrector multas experiendo arguit, ut ait fere Liuius lib. XLu, cap. 32, quod inter alia de iis uel maxime uenit accipiendum, que ad pretii pertinent mensuram. Illa enim uernis est uentis incertior. uide Becleri dissertationem de Mensura pretii, et quos ibi uir ille summus laudat.

Hic moneta. Glosse ueteres, Moneta , . Item, Moneta, . Sic Monete Treuerice mentio fit in lapidis mutili inscriptione apud Grut. pag. 93, Num. 3. Sic ab Ausonio celebrantur, que Mediolani fuere  Templa, palatineque arces, opulensque Moneta. Cuius carminis uersus aliquot in ueteri marmore exstare docet Ferretius in Musis Lapidariis, lib. Iu, mem. 21. Emendationem uero uiri docti, qui in notis ad Ausonium reponit, et leti mores, ubi legebatur antehac, Antiqui mores, marmor illud non comprobat. Et sane notum illud Ennii, Moribus antiquis, a Plauto bis repetitum, laudatum etiam a uespasiano imperatore apud Tacitum lib. III, c. 57, et a M. Antonino Philos. imp. apud uolcatium Gallicanum in uita Auidii Cassii, e. 5, locum satis aptum in Ausoniano illo carmine habere uidetur.

Ita semper dementabat. Id est, insaniebat, furiosus et demens erat. Hincmarus de diuortio Lotharii: Alii autem potu, alii autem cibo a sortiariis dementati sunt. Glosse Lat. Gr. Dementat Dementire, dixit Tertullianus lib. de Anima, Lactantius ipse in Instit. aliique. Cuperus. uerba Lactantii, lib. Iu, c. 27, hec sunt: Ecce aliquis instinctu demonis percitus, dementit, effertur, insanit. Quibus gemina sunt ista, lib.  I, c. 21: Sectis namque humeris, et utraque manu districtos gladios exserentes currunt, efferuntur, insaniunt. Hec omnino retinenda est lectio, non illa quam inuitis libris obtrudunt nobis Dempsterus et Galleus, et efferantur. Ciceronem imitatur Lactantius, ut plerumque alias. Orat, pro Celio, c. 9: Lesi dolent, irati efferuntur; Contra Rullum, c. 35: Sed certo continebuntur, progredientur longius, efferentur. uerum ut ad presentia redeamus, dementare sic positum est, ut apud Hegesippum efferare. Ita efferauerat, inquit, Herodes in uniuersos. uide Gronou. Obs. in Hist. Eccl. p. 71: Sic ponere, mutare, mouere, precipitare, aliaque multa, intransitiue interdum, aut elliptice potius, ita ut se subaudiendum sit. Adeant adolescentes ingenui uossium, lib. III de Analogia, cap. 3.



IN CAPUT uIII.

Frater eius Maximianus. Max. Herculius frater fuit Diocletiani, non nature, sed imperii consortio: qui  nominis eius usus frequentatus est historicis et panegyristis illius eui. Baluzium uide, aut ipsum potius, quem allegat, Mamertinum ceterosque.

Herculius. Nempe ut Diocletianus Iouem, ita Maximianus Herculem patri opem contra hostes ferentem simulabat; unde et Iouiorum et Herculiorum longius producta ad posteros nomina, de quibus hic scriptor infra extremo hoc libro. Adi Mamertini panegyricum, presertim priorem, Maximiano dictum. Mira autem insolentia deorum nomina et honores multi principum inuaserunt olim. Sic Antigonus, sic unus Grypi filiorum Antiochus, item Mithridates, et post eos M. Antonius, nec non et C. Caligula, Bacchum referre studebant; Menecrates Mercurium; Themiso, Alexander, Pyrrhus, Commodus, et hic Maximianus Herculem: imo et Maximinus superior eumdem. Augustus Apollinem egit, non refugiens tamen quandoque Iouis nomen; sic certe ab Ouidio aliisque uocatus non semel: quod et de ceteris legas aliquoties. Fusius hoc ostenderunt Andreas Schottus, lib. III, c. 3. obs.  Hist. et illustris Spanhemius de Prest. et usu num. aliquot locis.

Quod auaritia minori altero fuit plus, maiori uero minus, sed plus timiditatis, plus uero animi, non ad bene faciendum, sed ad male. Corrupta hec et deprauata esse fatetur clariss. Baluzius; nec dissimulat amplissimus et doctissimus Cuperus locum esse difficilem. Tentabo tamen, qua potero: existimo autem sic posse restitui. Hoc solum differebant, quod auaritie maiori altero fuit plus, sed et plus timiditatis: minori uero minus; plus uero animi, non ad bene faciendum, sed ad male. Diocletianum timidum callidumque fuisse, eumdemque auarum  talem, inquam, Diocletianum fuisse narrant historici passim. Maximianum luxus, profundendique et temere donandi libido ad rapinas et iniurias alias instigauit; ut mirum  non sit, et ipsum dici auarum, licet altero minus. Eius nempe generis homines rapta spargere, sparsa rapaci auaritia recolligere certant, ut ait Seneca, lib. I de Benef., siue ut Ouidius:

Querere ut absumant, absumpta requirere certant,
   Atque ipse uitiis sunt alimenta uices.

Item Manilius l. Iu, u. 25:

Luxuriamque lucris emimus, luxuque rapinas;
Et summum census pretium est, effundere censum.

Adde, si uidetur, Aristotelem, Nicom. lib. Iu, c. 3. Sed ut redeam ad hec Lactantiana, simillimus uerborum positu et figura locus, lib. Iu, c. 3 inuenitur; ex quo constare possit, aut hec quoque uere Lactantii esse, aut auctorem scripti huius eum esse studiosius imitatum. In illa priori parte, ut periculi minus, sic plus difficultatis est: quod obscura rerum ratio cogit diuersa sentire. Hic ut periculi plus, ita minus est difficultatis: quod ipse usus rerum et quotidiana experimenta  possunt docere, quid sit uerius et melius.

Statim presto. Cic. de Nat. deorum, lib. I, c. 38: Quid, quod simul ac mihi collibitum est, presto est imago?

Constantium pretereo. Hec ita none sectioni, siue capiti, rectius uidentur accessura.



IN CAPUT IX.

Efferitas a Romano sanguine aliena. Scribe et feritas: sic infra, c. 40 essagitarii, pro sagitarii. Amplecti se hanc, duasque sequentes emendationes meas, scribit perbenigne amplissimus Cuperus.

Statu celsus. Ita editio Parisiensis: sed legendum esse status celsus, docent Lactantii similia complura Diu. Instit. l. II, c. 2: Nobis autem status rectus, sublimis uultus ab artifice datus est; cap. 2: Subiectam pedibus uestris terram contemneretis, corporis statu saluo; c. 17: Statum sublimem accepimus. L. III, c. 1: Quorum status rectus est, lib. uII, c. 9: Cuius corpus  ab humero excitatum, uultus sublimis, status erectus, originem suam querit. De ira D. c. 7: Recto statu, ore sublimi. De Opif. c. 8: Hominis itaque solius recta ratio est, et sublimis status. Similiter Min. Felix, p. 138, et ex uetustioribus Plautus, Amphitrione, Formam cepi huius in me et statum.

Animique deiectus. Scribo, deiectus, ut apud Claudianum opera uiri magni nunc emendatiorem, l. III de Raptu Proserp. u. 297:

. . . Supplex deiectaque uestris
Aduoluor genibus.
Alibi quoque deiectum clientem dixit idem: quomodo et Statius, Silius, Prudentius, aliique. Etiam Glosse, Deiicio, , , .

Cum omnibus suis ad bellum pergere. De gentibus Orientis, quibus prelium ineuntibus,

. . . Est acerrima nullo
Ordine mobilitas, insperatique recursus,
 ut ait Claudianus, non est cur ea, que apud ueteres nouosque obseruata sunt scriptores, huc congeram. uideat qui uolet Iulium Cesarem de B. Gall. lib. III, c. 3; Herodianum, l. Iu. c. ult., Senecam, de Ira l. III, c. 3; Florum, lib. III, c. 3; Num. 5, etc. Seruant maiorum morem hunc etiam hodierni Turce.

Ut iam detractaret. Ita apud Min. Felicem, p. 260, insparsa mendacia; apud Symmachum, l. uI, ep. ult. commandare; apud alios, contractabil [.....] impartire, obaudire, circumsedere.



IN CAPUT X.

Erat pro timore scrutator rerum futurarum. Pre timore aut pre metu, est equidem usitatius. Opinor tamen dici posse pro timore, ut apud interpretem Bibliorum, II, Reg. uI: Conturbatumque est cor regis Syrie pro hac re; et quomodo Sulp. Seuerus Sac. Hist. I, c. 9: Fratres, post patris obitum pro conscientia pauentes  benigne habuit. Erudite uero dicit, diuinationem superstitiosam profectam esse a timore et sollicitudine, qua futura ante uertimus. Arrianus in Epict. l. II, c. 7: , , . Lucianus in Pseudomanti: , . . . , , , , . . . . , , , et reliqua, que apud ipsum rectius legentur. Suauiter etiam ualerius Flaccus, lib. Iu.

Fidere sed mens ceca nequit quantumque propinquat
Phasis, et ille operum summus labor, hoc magis angunt
Proxima; nec uates sat iam mihi Mopsus et Idmon.

Magister aruspicum Tagis. Existimo retineri posse Tagis, etiam in recto casu, more Grecorum, apud quos occurrit Tagis Pythagoricus, cuius Stobeus meminit; item Agis, Bacis, Betis, Datis, Lysis, Eupolis,  et alia uirorum nomina sic terminata. Sed ne quid dissimulem, suspecta mihi est uox aruspicum, ut glossema, cuius hoc loco auguror fuisse interpretum Tagis, aut aliquid tale: quomodo in narratione simillima, et cum hac utiliter conferenda. Prudentius, Apotheos. u. 467:

Postremosque anime pulsus in corde tepenti
Callidus interpres numeris et fine notabat.
Adiice his, que de eodem Iuliano narrant Gr. Nazianzenus et Theodoretus; unde constare potest impia illa Paganorum sacra Christianorum interuentu sepius fuisse disturbata.

Profani homines. Quod impostor ille scelestissimus, de quo Lucianus, in re simulata, idem in seriis fecere alii, ut Christianos, solos uere pios, impietatis et sacrilegii accusarent. Sic Flauio Clementi  consuli Romano, et uxori eius Domitille, Domitiani coniugis cognatis de quorum  suppliciis Dionis librum LXuII adire licebit; nisi quis ipsa consulere malit Christianorum Martyrologia. Adde Baluzium ad uerba capitis tertii, Ecclesia restituta.



IN CAPUT XI.

Deorum montium Cultrix. Cl. Baluzius, cuius non leui beneficio librum hunc respublica litteraria, ut uindici ac editori primo, debet, Deos hosce montium, quoque tangit Commodianus, Deos monteses,  nec non Deos montenses, quorum ex prescriptis Ioui dedicata est ara illa apud Gruterum, cuius dabimus mox inscriptionem, non dubitat eosdem habere; qui tamen, aut quorum nominum illi sint, fassus sibi non liquere. Et certe res non caret obscuritate. uideamus tamen, quam hic nobis uiam preeat Cuperus noster, uir eruditionis pariter et dignitatis amplissime. Ex notis suis ad apotheosin Homeri, quod opus ad umbilicum nunc, ut audio, festinans cupide a priscarum studiosis elegantiarum expectatur, hec  excerpta, pro reliqua benignitate sua, mecum communicauit uir humanitatis celebratissime. Postquam de Homeri in monte summo positi pictura agere cepit, montium, inquit, magna olim ueneratio, inque iis extructe are et templa, ut satis superque ex historia tam sacra, quam profana patet, plerisque numinibus fuerunt. Unde apud Philostratum Indi Caucasum uocant; Perse apud Herodotum, , Ioui hostias immolant. Montinus, qui montibus preest deus, apud Arnobium occurrit; mater Galerii Maximiani deorum montium cultrix mulier admodum superstitiosa Lactantio dicitur. Dii Montenses in Inscriptione apud Gruterum, p. 21, celebrantur; que quia Rome inuenta, uidentur significari dii, qui septem montibus presidebant, quorumque in honorem constitutum forsan est sacrum septimontium, quod celebratur a montanis, id est, qui montes inhabitabant, non autem a toto populo, uti apud uarronem lib. u. de L. Lat. legere  licet: in septem quoque locis, teste Festo, faciebant sacrificium diis, ut opinor, presidibus; ut apud eumdem palatualis flamen ad sacrificandum ei dee constitutus erat, in cuius tutela palatium esse putabant. Pergit dein de monte Argeo, de deo Penino, de Ioue item in montibus culto disserere, que rectius ex ipso libro petentur, propediem in usus publicos prodituro. At in alia epistola, que mihi attulit eas uiri insignis notas, quibus hic fruuntur lectores, isthec adiecit. Hac de re antea scripsi: sed cum non solos montes ut deos uenerati sint, uide an potius legendum sit omnium. Sic c. 36: Qui et sacrificia per omnes deos suos quotidie faceret. Sed forte precipue Elagabalum et alios deos coluit, qui sub montis effigie colebantur. Nam Elagabalus ita dictus est, quasi deus mons, uel deus montis, uti post Fullerum docet Salmasius ad Hist. Augustam; et ex Herodiano nummisque patet, eius simulacrum nichil aliud fuisse, quam saxum ingens. Huc pertinet mater Deum, uel Cybele, que fera montium dea uocatur Mecenati  apud Diomedem, l. III, p. 514, uel quia in montibus culta, uel quia lapis informis ex monte excisus. Atlantem certe montem ut deum coluisse accolas, et Cappadocibus montem fuisse , , , scribit Max. Tyrius dissert. XXXuIII. Quam in rem plura notari possent: sed accipe occasione matris deum duas emendationes, quas iudicii tui facio. Strabo lib. X, p. 469, scribit, Phryges eam a loco uocare: at est urbs Aetolie, teste Stephano et Statio. Scribo quapropter , quod nomen datum fuit matri deum; et ita in marmore Arundeliano Magnesii et Smyrnei iurant per . Alter locus est uarronis apud B. Augustinum, lib. uII, c. 24, de Ciuitate Dei. Eamdem dicunt matrem magnam, quod tympanum habeat, significari esse orbem terre; quod turres in capite, oppida; quod sedes fingantur circa eam, cum omnia moueantur, ipsam non moueri. Ultima sic restitue: quod sedens fingatur, circa eam cum omnia moueantur, ipsam  non moueri. Id est, ideo Dea sedens fingitur, uti ex nummis plurimis patet, quia ipsa, siue terra, non mouetur, cum tamen omnia circa eam moueantur. Non est huius loci inquirere in placita philosophorum, qui uel terram moueri, uel stare immobilem docuerunt. Recte autem apud Lactantium, deorum cultrix; et ita Marticultores in inscriptione ueteri apud Gruterum occurrunt. Que sequuntur, ita iam olim emendabam, cum interesset dapibus, sacrificabat pene quotidie, ac uicariis suis epulas exhibebat. Ex ultima littera uocis cum, et breui scribendi ratione, ir pro inter, omissa est hec propositio; et epulas legendum esse ex ipsa loquendi ratione patet. uicariis igitur suis, siue ministris aulicis, comitibus, prefectis, qui circa eam erant, epulas exhibebat; iisque, ut sequitur, abstinebant Christiani. Scilicet cum illa dapes exhibere uolebat, etiam sacrificabat, atque sacrificiorum mensis iubebat inferri. Hec erant idolothyta, a quibus quomodo abstinere se Christiani debeant, Lucas et Paulus docent. Nonnulla,  eaque non cuiuis obuia, hac de re notare possem: sed tempus non sinit; tantumque monebo, eadem aduersus Christianos fraude grassatum esse Maximinum, c. 37, infra. Hec amplissimus et doctissimus Cuperus; que cum satis luculentam afferant huic loco explicationem, et elegantia sua placeant plurimum, meas cogitatiunculas de his in pauca contraham. Emendationes ille due, uerborum nempe uarronis apud B. Augustinum, et Strabonis de matre Idea, seu Sipylena, placent uehementer; nec dubito, quin uiris multo me doctioribus sese approbatum eant. Sed nec male, pro montium, reponere uidetur omnium deorum cultricem; et sane dis deabusque omnibus, Ioui ac diis omnibus, Siluano et dis omnibus, similiaque complura, multe olim dicate sunt are. Quia tamen tutius est insistere lectioni codicis antiqui, montium deos interpretor, deos a profanis cultos Gentibus; has enim Moses ipse ait, deos suos collocasse super montes excelsos, et colles, et subter omne  lignum frondosum, Deut. c. XII, u. 2. Adde II, Reg. XuII, u. 11 et plura; qualia sacrarum Litterarum testimonia et formule Lactantio ob oculos fuisse uidentur, consolatorium scriptum ad Christianos meditanti, cum nichil ad consolationem iis efficacius, nichil ad leniendam acerbitatem rerum potentius existat: quare ad eas conformat stylum suum sepius. Tamen aut septimontii deos, quorum meminit etiam Tertullianus ad Nationes, lib. II, c. 15. Arquis, et Iani, et montium septimontium , aut montium Romanorum, qui fuere in Piceno in regione Reatina,  horum, dico, aut aliorum deos montium nulla uetat religio sub istis comprehendere: nisi quod Syluanus ille finium tutor Romule istius sacrificium non admisit; hunc enim a femina sic coli nefas fuit. At a cetu montensium deorum, de quibus inscriptio loquitur, Syluanum minime excludendum puto, neque ex eorum caterua, in quos intendit digitum Commodianus;  Exuperantius enim iste Syluani se iactat sacerdotem, et mihi quidem uerisimile fit, sacrificulum illum, Syluanum eiusque , Herculem puta Rusticum, Liberum patrem, Nymphas et similia monstra, hic uel maxime innuere, utpote quorum et sacris operaretur, et monitis nocturnis, sibi, aut aliis factis, esset deditissimus. Sed en rudis illius are marmoree, in Quirinali colle reperte, inscriptionem:

ARAM. IOuI. FULGERATORIS. EX PRECEPTO. DEORUM. MONTENSIUM. uAL. CRESCENTIO. PATER. DEORUM. OMNIUM. ET AUR. EXUPERANTIUS. SACERDOS SILuANI. CUN. FRATRIBUS. ET SORORIBU. DEDICAuERUNT.

Ubi PATER, pro PATRI, uitio lapicide, aliaque, sed facile deprehendenda, occurrunt. Forma autem uocis MONTENSES certos hic designare uidetur montes, quomodo Nemorensem Dianam Aricinam uocarunt, et ad  eamdem formam Fretentes, Fabricenses, Comitatenses, apud Ammianum leguntur. Certius itaque dictu uidetur, deos quidem hos incertos, et in quorum numerum aut nomina inquirere non auderent, sic fuisse cultos, notis tamen in montibus; ut CAMPESTRES in Inscriptione alia apud Grut., pag. 1015, n. 2, aut ut Genium, Tutelam, presides locorum deos passim uenerabantur. Huc refer historiolam de aio locutio; item formulas, SIuE DEUS SIuE DEA, DIS OMNIBUS, DIS PRAESENTIBUS, DEO GENIO TUTELAE HUIUS LOCI, DIS PRAESIDIBUS H. L. aliasque plures, in quibus sollicite cauebatur, ne quem male preterirent. Ut igitur certos intra fines sermo meus redeat. Lactantium quidem et Commodianum omnes Gentium deos, Rome presertim coli solitos, aut illos septimontii, quos diserte montium deos uocare uidimus Tertullianum, innuere arbitror: Inscriptionem uero illam aram presentibus tantum in illis montibus, ubi ara fuit sacrata, dicatam fuisse. uerba autem, Que cum esset, cum sequentibus recte se habere auguror,  modo distinctione iuuentur, hoc nempe modo: Quare cum esset, dapibus sacrificabat quotidie. Cum esset, id est, ederet, aut cenaret. Sic ista non esses, apud ual. Maximum, l. Iu, c. 3 in fine; sic secundum Hyginum, Fab. 139, rogabat Opem Saturnus, ut esset quod illa peperisset. Que duo loca indicauit mihi ad Ouid. Art. Am. l. III, u. 757, illustris Heinsius. Sacrificare autem dapibus, ut apud Lact. I, c. 21: In quibus ipsi Sacerdotes non suo, sed alieno cruore sacrificant. Et lib. uI, c. ult. uerbo ergo sacrificari oportet Deo, siquidem Deus uerbum est. Si summo Ioui argento sacrificassem, habes apud Plautum in Mostellaria. uicarios autem intellige in re sacerdotali. Sic M. Antoninus imperator apud Capitolinum, c. 2, dicitur nullum sacrificium per uicarium fecisse, nisi cum eger esset.

Nam erat huius malitie, Eutropius l. IX, c. 16. Diocletianus moratus callide fuit; sagax preterea, et  admodum subtilis ingenio, et qui seueritatem suam aliena uellet inuidia explere. Similia legas in Excerptis Ioannis Antiocheni à ualesio editis. Simonide preceptum respexisse uidetur Diocletianus, quod Hieroni dedit apud Xenophontem: uerum iusto latius extendisse. , , , .

Et qualiter sentiebant. Legendum esse, Et qui aliter sentiebant, uidit in addendis cl. Baluzius.

Apollinem Milesium. De oraculo Milesii Apollinis, seu Branchidarum, uide Strabonem lib. IX, et que collegere eruditi ad Marmora Oxoniensia. Cumprimis autem adeundus ualesius ad Am. Marcell. l. XXIX, et pauca, sed preclara afferens Isaacus uossius ad Melam. lib. I, c. 17.



IN CAPUT XII.

Ad septimum kal. Mart. uide fueritne hic ellipsis uocule diem ferenda, que hodie etiam uulgo frequens.  Porro non illud modo kalendarium, cuius meminit Baluzius, Terminalia ponit a. d. uII. kal. mart., sed et alia nichilo minus uetusta, inter que celebratissimum illud a Ciacconio, Paulo et Aldo Manutiis, aliisque deinceps editum sepius: quod autem quedam discrepare uidentur, ab intercalatione est, quam eo factam mense notum. Rursum nec illi magnopere falluntur, qui dicunt, ecclesias tempore paschatos subuersas. Nam persecutioni cepte in Terminalibus acriter uere proximo, imo toto anno, Tyranni institerunt.

Agentibus consulatum senibus. Hec uerba certo indicant tempus, de quo non leui certamine quidam eruditorum disquirunt, uti monet etiam bene Baluzius; tempus, inquam, cepte persecutionis, annum nempe Christi trecentesimum tertium, id quod Scaliger et ualesius uere existimarunt. uide quomodo hoc colligant Baluzius, Pagius et alii, qui sibi hec cum cura sumpserunt expendenda. Fuit autem hic annus,  secundum Scaligerum, Antiochenus 351 Christi; Dionysianus, 303. Numerus aureus XIX, Cyclus solis Iu.

Ad Ecclesiam profectus. Omnino scribendum est prefectus, pretorii nempe: alioqui series uerborum hians et abrupta pendebit. Euincunt id etiam sequentia, in quibus pretoriani memorantur ecclesiam euertisse, imperatores autem ambo fuisse in speculis.

Tamen illud editissimum. Opinor scribendum tutamen. Hac uoce usi uirgilius, Liuius, et Arnobius Lactantii preceptor, haud multo secus, quam ipse hoc loco. Sermo est de animalibus, lib. II, pag. 55, edit. Lugd. Bat.: Nonne alia cernimus opportunissimis sedibus nidulorum sibi construere mansiones: alia saxis et rupibus tegere et communire suspensis: excauare alia telluris sola, et in fossilibus foueis tutamina sibimet ac cubilia preparare? Et pag. 17: Neque domorum, aut uestium tutamina sibi et uelamina conquirerent.



IN CAPUT XIII.

 Libertatem denique ac uocem non haberent. Similis querela B. Gregorii Nazianzeni, Inuect. 1: , , , , . , , . Quibus adiungi possunt ea que infra c. 15, a nostro narrantur.

Etsi non recte. Non est quod existimet aliquis, hac formula aliquid leuiter tantum improbari. Utitur ea Bibliorum interpres uetus de iis, que longissime abeunt a recto et pio, II Reg. uII, u. 9: Non recte facimus; hec enim dies boni nuntii est. Cap. XuII, u. 8: Et irritauerunt filii Isrel uerbis non rectis Dominum Deum suum. I Paralip. XXI, u. ult.: Ambulauitque non recte. Sap. II, 1: Dixerunt enim impii cogitantes non recte. Et cap. uI: Quoniam cum essetis ministri regni  ipsius, non recte iudicastis. Ita uetustiores quoque passim, ut Cic. pro Cn. Planco, c. 6: Iste potius, quam ego? uel nescio, uel non dico; uel denique, quod mihi grauissimum esset dicere, sed impune tamen deberem dicere, non recte. Quin etiam Lactantius ipse supra, c. 7, sic locutus; alibi uero, non pie, non perfecte, non integra conscientia, dixit:

Magno tamen animo. Sapientibus nichil magnum, nisi quod et bonum: sed hi sequuntur nonnunquam uulgarem consuetudinem, duntaxat in sermone. Sic Tullius in Milone predicat animi magnitudinem. Sic Liuius reprehenditur a Seneca, quod uirum animi boni a uiro magni animi distinguat, lib. III de Ira, c. ult. Et tamen ipse L. Seneca ad Marciam c. 16: Gracchos, inquit, etiam qui bonos negauerit, magnos fatebitur. Similia uideor legisse apud Hegesippum de Excidio Ierosolymitano. Notum utique est illud Nasonis, Magnis tamen excidit ausis. Quod expressum uidetur ex isto ueteri senario, qui legitur apud Dionys. Longinum:

 ,

ubi uiderint eruditi rectiusne legant, .

Legitime coctus. Ego arbitror his uerbis inesse quid, quale illis B. Laurentii apud Prudentium:

Conuerte partem corporis
Satis crematam iugiter:
Et fac periclum, quid tuus
uulcanus ardens egerit.
Prefectus inuerti iubet.
Tunc ille: Coctum est, deuora;
Et experimentum cape,
Sit crudum, an assum suauius.
Legitime, ait, coctus, id est, ut interpretandum puto, legitimo, siue consueto sacra paganica, aut etiam culinaria tractantibus more. Nostri dicerent, uan bleff steekt uan ordinarie uuiis, eller som en annan Steck.  Sic Legitimum sacrum, in diuinis humanisque libris sepe. Legitima uerba apud Nasonem:

Curio legitimis tunc Fornacalia uerbis
   Maximus indicit.
Legitima fossa, apud uegetium, lib. I, c. 24. Hinc ipse Lactantius legitima sacra dixit, lib. u, c. 2.



IN CAPUT XIu.

Excarnificari omnes suos protinus precepit. Non precepit, sed cepit, in codice illo uetusto extare fatetur Baluzius. Existimo hoc relictum ab auctore in tyranni inuidiam, Excarnificare suos omnes protinus cepit. Addit enim, Sedebat ipse, et reliqua. Omnes suos interpretare aulicos, qui ipsi seruiebant; c. 15, domesticos uocat, uti bene monet amplissimus et doctissimus Cuperus. Nam proxima tempora domesticos peculiariter uocabant corporis imperatorii custodes, equites peditesque, qui quidem domi excubabant; qui uero militie, protectores.

 Erant certantes. Figura est , seu productionis, de qua uide Buchnerum de commutata Ratione dicendi, l. I, c. 21. In grecis latinisque Bibliis hoc genus est frequentissimum. Sed et Lactantius ita, lib. II, c. 13: Aberrantes a Dei notitia gentes esse ceperunt. Cic. de Nat. deor. l. II, c. uIII: Omnia enim hec meliora sunt, quam ea, que sunt his carentia.

Sed celerius animaduersum. Loco sed, quod precedebat, id non dubia coniectura uidebatur reponendum.



IN CAPUT Xu.

Alligatis ad collum molaribus. Quid, igne ambusti iidemne, qui dein alligatis molaribus immergebantur mari? Imo uero alii. Sed et superiora minus apte coherent. Corrigendum censeo, Ne singuli, quoniam tanta erat multitudo: sed gregatim circumdato igni  amburebantur: domestici, alligatis ad collum molaribus, mari mergebantur. Sic lib. uII, c. 21: Tunc quorum peccata pondere, uel numero preualuerint, perstringentur igni, atque amburentur. Cypr. de Opere, etc. Et ibunt in ambustionem eternam. Am. Marcell. l. 30: Internis nimietate calorum ambustis. Sic Inscriptio uetus apud Antonium Augustinum, Dialogo X: AMBUSTO CORPORE, id est, exusto. Et sic alii passim. Si quis tamen ideo quod ignem multi preferrent suffocationi per aquas faciende, rati flammam animas sibi cognatas lustrare purgareque, aquam uero easdem elidere atque extinguere, ab ethnicis imperatoribus hoc uelut indultum dicat domesticis, ut igne consumerentur, ceteros aquis, ut nefarios et sacrilegos fuisse abolitos, non obnitar uehementer, quin legi posse concedam: Gregatim circumdato igni amburebantur domestici; alii, ligatis ad collum molaribus, etc. Sed eligo nunc priora, cum ea non displiceant illustrissimo Cupero.

Are in secretariis. Secretarium, seu secretum, locus  est, in quo sedent iudices pro tribunali. uide Hesych. in , et Suidam in . uales. ad Am. Marcell. lib. Xu: Ab hoc iudicum secularium more manasse uidetur, ut secretaria in ecclesiis haberent episcopi et presbyteri, ubi audiendis fratrum negotiis uacarent. Hec ualesius. Meminit et Sulpicius Seuerus, Dial. 2, c. 1. Item Epist. 1 et 3 de uita Martini; ubi consule etiam Notas uorstii. Are autem a Paganis insidiose posite memorantur non uno in loco in priscis Annalibus. Sic de ara uictorie in Senatu ponenda Symmachus uehementer laborabat. Sic donatiuum diuisurus militibus Iulianus precepit, ut singuli aurum accepturi grana aliquot thuris in aras iacerent, adeo minuta, ut multos Christianorum falleret, ignaros quid agerent.

Commeant littere. Symmachus l. I, Epist. 91: Mee littere quoniam accepte sunt tibi, crebrius commeabunt.

uerum autem Dei templum. Lact. Epitome, cap. 8:  Euacuetur omni labe pectus, ut templum Dei esse possit, quod non auri, non eboris nitor, sed fidei et castitatis fulgor illustrat. Hieronymus ad Nepotianum: Multi edificant parietes, et columnas ecclesie substruunt: marmora nitent, auro splendent laquearia, gemmis altare distinguitur; et ministrorum Christi nulla electio est.



IN CAPUT XuI.

Tres acerbissime bestie. Ita ueritas acerba, Lact. 4, c. 26: Dominationes acerbe, l. uI, c. 6: Acerbi census, l. uII, c. 9.

Deinde in Hieroclem. Hic ille est Hierocles, qui postea prefuit Aegypto; cumque indignis modis in Christianos seuiret, ab Aedesio inter ceteros martyres nomen professo uerbis asperis exceptus et pugno cesus est. uide Euseb. Hist. Eccl. lib. uI, cap. 5. Diuersus autem ab hoc fuit, uetustiorque paulo Hierocles ille, de quo Dio Cassius in Excerptis ualesianis, fedissimum Elagabali mancipium; et ab utroque  rursum diuersus Hierocles philosophus, in christianam ueritatem nichilo equior, sub Iuliano Parabate uirulentissima sparsit scripta. Consule Ionsium de Scriptoribus Hist. Phil. lib. III, c. 18.

Priscillianum. Prefectum Bithynie post superiores istos. uide notas Baluzii.

Nouies aduersarium uicisti. Tertull. Apolog. c. 27: Et illos  nunquam magis triumphamus, quam cum pro fidei obstinatione damnamur. Similia occurrunt apud Cyprianum, Ambrosium, Prudentium; item in Martyrologiis.

Zabolum cum satellitibus. Aeoles mutant in , ut , pro , pro unde , pro , quo et usi Cyprianus, Hilarius, alii. Imo Paulinus uix aliter unquam, quam Zabolus dicit. Simileque zeta, pro dieta. Hec uossius de Arte Gram. lib. I, c. 21. Gronou. Obs. lib. Iu, c. 13, p. 208.

 Quam iucundum illud spectaculum Deo . . . Cyprianus epist. 9 ad Martyres: O quale fuit illud spectaculum Domino! quam sublime! quam magnum! quam Dei oculis Sacramento ac deuotione militis eius acceptum! Adde que ex Minutio Felice, item que ex Epicteto affert Lipsius ad nota illa uerba Senece, lib. I de Prouid. c. 2: Ecce spectaculum dignum, ad quod respiciat intentus operi suo Deus: ecce par Deo dignum, uir fortis cum mala fortuna compositus.

Cum dominatores dominantur. Cypr. ep. 6: Nunc est ut magis insidiantem aduersarium metuant, qui fortiorem quemque magis aggreditur, et acrior factus hoc ipso, quod uictus est, superantem superare conatur. Et ep. 34, de Celerino Mart.: Iacuit inter penas penis suis fortior, inclusus includentibus maior, iacens stantibus celsior, uincientibus firmior uinctus, sublimior iudicantibus iudicatus.

Nefanda iussione. Sic lib. Iu Instit. c. 15: uerbo ac iussione faciebat; lib. u, c. 13: Non tyrannicas iussiones, non presidum gladios tremunt. Plura Elmenhorsthius  ad Arnob. lib. II, p. 67.

Ac terriculas. De hac uoce adi Nonium. Preterea e Neuio cassam terriculam afferunt, et e Senece deperditis, Omnes eius terriculas delude. Imo habet et Liuius lib. XXXIu, c. 11: Nullis minis, nullis terriculis se motos.

Fide stabili. Suspicor leuiter excidisse uocem unam; ut fuerit, fide stabili et inuicto robore animi.

Nihil ungule. Ungule, genus quoddam ferree forcipis, inter tormenta adhibite olim. Formam uide apud Gallonium, aut inter ea, que subiiciuntur libro Magii de Equuleo, pag. 176 et 81.



IN CAPUT XuII.

uicennalium diem. Solemnium uotorum, quinquennalium nempe, decennalium, et deinceps, que origo, queque ratio fuerit, licet traditum sit a doctis, repetam breuiter tamen, in gratiam eorum, quibus hoc genus librorum non ita facile esse potest ad manus.  Cesar Augustus, cum Romanis rebus post motus et turbas maximas a se compositis et constitutis decennio prefuisset, siue tedio ualetudinis diuturne, curisque ac laboribus imperii fractus, de reddenda republica serio cogitaret,  siue hoc tantum pre se ferret ob causas a Dione prolixius expositas, conuocato Senatu, rationem administrati imperii sic reddidit, ut tamen, quasi decernente eodem, in proximum quinquennium potestatem constituende reipublice retineret. uerum hoc elapso, rursus aliud quinquennium, post decennium, ac eo finito, aliud iterum decretum est; ita ut continuatis decenniis, per totam uitam imperii summam obtinuerit. Cuius exemplum quodammodo secuti successores, etsi non ad certum tempus, sed per omne uite spatium imperium delatum sibi haberent, singulis tamen decenniis festum pro renouatione eius agebant. Hec fere Dio ita refert lib. LIII, et ex eo recentiores. Id primo gestum Augusto septimum, Agrippa tertium  consulibus. Sequentes igitur Augusti singulis decenniis celebrarunt has , ob id dictas Xiphilino, quibus uota diis soluebantur, initio cuiusque decennii solemniter postmodum suscipi consueta; militibus donatiuum, et annone populo circenses exhibebantur. Imo singulis etiam lustris, siue quinquenniis, res hec dein repeti cepta. Fiebant ergo uota quinquennalia primo anno inite dignitatis: sed soluebantur exacto lustro; tum decennalia nuncupabantur, lustro altero demum completo soluenda. uota uicennalia suscipiebantur anno quintodecimo imperii: festum uero ipsum agebatur uicesimo, quo munera etiam imperatori mitti solebant; de quibus uide Symmachum, lib. X, Epist. 26. Rei preterea carceribus eximebantur, Deo gratie agebantur, pecunie distribuebantur per ciuitates, et letitia publica multis modis fiebat testatior. Hec ex nummis plenius docent Adolphus Occo,  Erizyus et Chalucius, firmantque, aut repetunt alii; ut Carolus Dufresnius dissertatione de Numismatibus eui inferioris, pag. 29. Magna itidem cum cura argumentum idem tractarunt Henricus Norisius Dissertatione de uotis decennalibus, et Antonius Pagius dissertatione Hypatica, seu de Consulatibus Cesareis.

Ad XII. kalendas decembres. uidendus est de hoc loco Antonius Pagius, iam dicti operis pagina 90, 92 et 93, ubi tradit, non ideo celebrata a Diocletiano hoc die uicennalia, quod is esset imperii eius natalis: sed quia tunc Maximianus Herculius Cesar esset nuncupatus. Idque factum aliquoties, utique post Constantini Magni tempora, ut causa quapiam interueniente, non ipsius Imperatoris primi, sed participis eius die natali, hoc est, quo particeps imperium auspicatus fuerat, festum huius generis celebraretur.

Quodcumque se premi. Lego, Quo utcumque se premi.

Animam . . . nec tamen totam. Id est, uitam, aut uitales spiritus. Sic uetus Bibliorum Interpres II Sam. I, u. 9: Quoniam tenent me angustie, et adhuc tota  anima mea in me est. Martyrologium Usuardi, prid. kal. febr.: Ibique spiritum, qui in eo supererat, iniecerunt. uide Barthii aduersaria, pag. 1682.



IN CAPUT XuIII.

Aiebat ei indecens esse. Scribe, Aiebat et indecens esse, ut hoc membrum sequenti, et minus tutum, lepidius respondeat.

Multorum sibi odia quesisset. Lactant. lib. II, c. 12: Per eius diuinum atque unicum nomen hominum sibi misericordiam querit. Et lib. Iu, c. 1: Mortem sibi perpetuam cum diis et cum bonis corporalibus quesierunt. Adde Gronou. ad Sen. Herc. Fur. u. 285.

Nerua uero uno anno imperante. Neruam uero uno anno imperantem scribendum esse, ratio syntaxeos euincit.

Iam ipse inhiauerat . . . Lego, Iam spe inhiauerat, cum inde sibi aut nichil preter nomen, aut non multum uidebat accedere. Nihil, aut exiguum nimis, uidebatur  Galerio, si duo maiores retinerent summam imperii, ipse contentus nomine Cesaris, tertium aut quartum teneret locum.

Iam fluxisse annos quindecim. Lactant. l. III, c. 17, ex mente aduersariorum: Nullum diem, nullum denique temporis punctum effluere nobis sine uoluptate patiamur.

Annos quindecim, in Illyricum. uidetur respexisse uerba Liuii, lib. uII, c. 38: An equum esse dedititios suos illa felicitate perfrui ; se militando fessos, in pestilenti atque arido circa urbem solo luctari?

Filios nuncupari. Instit. l. I, c. 8: Quos imperiti et insipientes tanquam deos et nuncupant, et adorant. Sic lib. Iu, c. 4: Nuncupare patrem, nuncupare dominum, sensu nonnichil diuerso. Nam hic nuncupare, est Cesarem pronuntiare, atque adeo in hereditatem et ius obtinendi olim imperii uocare.

Sanctissimus adolescens. Id est, uite integerrime  et innocentissime. Sic de Paganis Lactant. l. u, c. 10: Qui licet sanctis moribus uiuant, in summa fide atque innocentia, tamen quia deos colunt, a iustitia et nomine uere pietatis sunt alieni. Symmacho hec uox ualde frequens est, Christianos, ut opinor, emulanti. uel uno in quinto libro en quoties eam repetat, Epist. 15: Sancto Lampadio, germano tuo; Ep. 20: Sanctus Aurelius; Ep. 29: Sancti Asclepiadis philosophi; Ep. 39: Sanctus Sabius; Ep. 49: Ex tuo sanctissimo et luculentissimo ore. Plura non congero.

Fideliter prebuit. Omnino uera est prior huius loci apud Cuperum interpretatio. Sic in Bibliis Latinis, II Paralip., XXXI, u. 18: Sacerdotibus per familias et Leuitis fideliter cibi de his, que sanctificata fuerant, prebebantur. Ammianus Marc. lib. XXuIII: Quod ipsi ad expeditionales usus prebere necessaria detrectarunt. Sic dicebant, prebere congrua, prebere iusta, annua, diurna, et similia. Lactantius Instit. l. Iu,  c. 8. Ut generanti nos Deo iusta et debita opera prebeamus.

Ut ab eo induatur. uestire dixerunt alii, ut Ammianus Marcell. l. XXuI: Si tuos amas, imperator optime, habes fratrem; si rempublicam, quere quem uestias.

Daiam adolescentem. Opinor sic dictum, quod originem duceret e Daharum populo, non tam illo, proxime qui situs ad mare Caspium fuit, noto per scriptores rerum Alexandri, quam Europeo, et quidem Germanico. uide que de eo collegerunt Cluuerius in Germ. Ant. Freinshemius ad Curt. Dausqueius ad Sil. Italicum.



IN CAPUT XIX.

Kal. maiis. Annotauit Baluzius, Zozimum et Fastos idatianos dicere hoc factum kalendis aprilibus, alios etiam longius recedere; cum Lactantio tamen kal. maias tenendas esse, Antonius Pagius etiam non ambigendum putat. uide eumdem, pag. 239 dissertationis memorate, et locis aliquot aliis.

 Et priores militum. Existimo legendum, primores militum, quomodo Liuius, Tacitus, aliique frequentissime. Primores Iudeorum dixit etiam Lactantius, lib. Iu, c. 16; Hegesippus de Excid. Ier. l. II, c. 15: Etiam quibusdam afflictis militie primoribus.

Inquit senex. Emendaui, in qua senex, concione scilicet: recipit, quod suggerit uir quidam doctissimus, cum sequenti alloquitur, apte hic conuenire non potest.

Alloquitur milites. Proprie, ut ab aliis est annotatum; unde allocutiones in nummis sepe.

Omnes in tribunali. Distingue, Obstupefiunt omnes. In tribunali Constantinus adstabat susum. Non enim soli obstupuere, qui stabant in tribunali, sed et ceteri. Susum habes apud Plautum, Cistell. Act. II, sc. 3, u. 78:

Quid nunc supina susum in celum suspicis?
Ita quidem duo uetusti codices, teste Pareo in Analect. quomodo et bis edidit Gruterus. Utitur et Cato  de R. R., c. 157, sub finem. Sic in decreto arbitro finium regendorum inter Genuates et ueiturios, quod legitur in Collectione Gruteriana, p. 204: IBEI. TERMINUS. STAT. INDE. FLOuIO. SUSO. uORSOM. IN. FLOu. LEMURIM. INDE. FLOuIO. LEMURI. SUSUM. USQUE. AD RIuUM. COMBERANE. INDE. RIuO. COMBERANEA. SUSUM. USQUE. AD. CONuALLEM. CAEPTIEMAM. Manet eadem uox in compositis, sustollo, suspendo, suscipio, sustineo, et si qua sunt similia. Plura Ducange in Glossario.

Statim scutarius, continuo protector. Gradus hi sunt militie honorate, de quibus docti abunde egerunt. Cumprimis uide ualesium ad Am. Marcell., lib. XIu, qui docet, scutariorum scholas, inter Palatinas, alias fuisse sagittariorum, alias clibanariorum: protectores autem latus principis protexisse, et alios in comitatu mansisse, alios cum comitibus et magistris militum missos in prouincias. Constantius Chlorus, diui Claudii, optimi principis, nepos ex fratre, protector primum, exin tribunus, postea preses Dalmatiarum fuit, uti docent  publicata a ualesio Excerpta.



IN CAPUT XX.

Quod uoluit et fecit. Effecit ab auctore scriptum puto. Sic Instit. diu. l. uI, c. 14: Mox uidebimus, an efficiant quod uelint. Inscriptio temporum eorumdem apud Ad. Occonem, pag. 11, num. 3, in editione Commelini:

IMP. MAXIMIAN. HERCUL. CAES. AUG. CONSTANTIO IN OCCID. CAES. EFFECTO. ET. IMP. REIP. LONGE. LATEQUE. AUCTO. ET. CUM. DIOCLETIANO. PRINCIPE. INuICT. ETIAM. UNO. TEMPORE. COLLEGA. EFFECTO.

Dominum esse ferebat. Illud esse suspicor a librario adiectum. uelleius Paterculus, l. I, c. 11: Qui se Philippum regieque stirpis ferebat. Tacitus, Annal. I, c. 2, consulem se ferens.

Cesare filio suo. Candidiano, ex concubina nato, sed quem adoptauerat etiam ualeria coniux, uti narrabit  noster infra, c. 50 Hec ita uere interpretatum arbitror Baluzium.



IN CAPUT XXI.

Se addicant. Diu. Instit., l. II, c. 1: Totos se libidinibus addicunt. Lib. uI, c. 20 et 23: Quia se corpori addixerant in quo habet mors potestatem. De instituto, seu consuetudine hac Persarum legatur Brissonius.

Sic agebat. Clam sic agebat, aut artibus sibi consuetis, aut aliquid simile nisi adieceris, nichil erit, quod precedenti aperte respondeat.

Egregii ac perfectissimi uiri. Non Decuriones modo, qui quidem egregii ac perfectissimi uiri non erant dicti, sed et his potiores, quales fuere Duumuiri, et defensores ciuitatum, item sacerdotes, curiales, et si quis ex his, aut preter hos, codicillis ab imperatoribus datis, honores et ornamenta egregiorum et perfectissimorum erant consecuti, eorumdem dignitatum nulla ratione habita, atque sic iis amissis, subiiciebantur  ab eo tormentis. Plura de his ceterisque titulis Pancirollus ad Notit. imperii.

Defixi in stabulo. Stabulum hic non equorum, sed equuleorum, eiusque generis catastarum, accipe, et ubi homines ad palos fixi et prope suspensi stabant. Sic stabulum ferriterium habes apud Plautum, Pers., Act. III, sc. 3, u. 13 ex emendatione Gronouii.

Quid lusorium. Lusorium, id est, amphitheatrum, si Salmasium ad Spartianum sequimur. Ex hoc loco tamen colligere possis, destinatum peculiariter oblectationi imperatoris in spectanda confectione ferarum, aut lanienis que per eas fiebant, edificium intelligi hoc uocabulo. Scholiastes Iuuenalis ad sat. Iu, u. 100: In lusorio Cesaris iuuenis iste ursos sepe ut uenator occidit. Saluianus quoque Lusorium, ut ab amphitheatro diuersum, recenset uerbis a Dufresnio adductis, apud quem uide plura. Imo et Seneca, Epist. 80: Cogito mecum quam multi corpora exerceant, quam ingenia pauci, quantus ad spectaculum non fidele et lusorium fiat concursus;  quanta sit circa artes bonas solitudo.

Habebat ursos. Non dissimilia de ualentiniano Marcellinus, lib. XXIX: Cum duas haberet ursas, seuas, hominum ambestrices, Micam auream, et Innocentiam, cura agebat enixa, ut earum caueas prope cubiculum suum locaret, custodesque adderet fidos, uisuros sollicite, ne quo casu ferarum rumperetur luctificus calor. Innocentiam denique, post multas quas eius uiderat laniatu cadauerum sepulturas, ut bene meritam in syluas abire dimisit innoxiam.

Et exilii. Locus est difficilis, et quem ab aliis restitutum uidere malim, ac lubens: tentabo tamen et ipse. Puto compendium scriptionis cros, quod ceteros debuit notare, mutatum fuisse in Christianos; exilii uero exilium, fuisse scriptum, ut proximo capite beneficii, pro beneficium, et imperii, pro imperium, apud Aur. uictorem de Cesaribus, c. 35, ut bene coniectauit Schottus, subsidente uidelicet nonnunquam librarii manu. His obseruatis, scribo: Dignitatem non habentibus pena ignis fuit; aut, si omnino uidetur  necessaria mentio Christianorum, quia de his maxime agitur: Christianis dignitatem non habentibus pena ignis fuit; exilium primoribus  permiserat aduersus ceteros datis legibus, ut post tormenta lentis ignibus urerentur. Cyprianus, Epist. 82, non plane dissimilem suppliciorum recenset seriem, quam illic rectius leges.

Cum per multum diem. Ita iam typis Abe fuerat descriptum, doctissimi uiri, ut opinor, coniectura, qui illic non grauatus est preesse huic labori, ut opusculum istud recte ederetur. Firmarunt postea littere amplissimi Cuperi. In Parisiensi fuit, Quod postremo accedebat. Tunc per . . . Pro in flumine ac mare, item recte forsan est repositum, in flumina ac mare; sic enim scripsisse Lactantium facile credam. Nec tamen plane nouum est iactabantur in flumine. Nam in passione Sauini episcopi et martyris habes, cap. X, omnia iussit comminui et proiici in flumine: quomodo et  Lactantius non raro, ut ostendam infra. Mare pro mari Naso quoque locis aliquot, et ante cum uarro uterque dixerunt, ut ab aliis est obseruatum. Non repugnabo igitur, si quis retinendam contendat editionis prime lectionem.



IN CAPUT XXII.

Nulla pena penes eum leuis. Assentior cl. Baluzio, ex eo quod in manuscripto fuit, penis, facienti penes. Sed cum uox pena, teste ipso, legatur inferius, existimo hec ita esse concinnanda: Nulla penes eum leuis pena.

Emendabantur lancea. Arbitror speciem fustigationis hoc genus supplicii fuisse, quod et Cupero nostro est uisum: lanceam uero loco fustis, ut minus ignominiosam, adhibitam esse. Apuleius, lib. X, c. 1: Lanceam longissimo hastili conspicuam, quam scilicet non discipline tunc quidem causa, sed propter terrendos miseros uiatores . . . . . composuerat. Emendare legibus res Romanas, emendare urbes iudiciis, habes apud  Horatium et Quintilianum.

Beneficii loco. uoce loco inserta opus non esse, scribendumque beneficium, dixi ad caput precedens. Dio, lib. LuIII, p. m. 634: , . Et sic alii.

Bonam mortem. Id est, facilem, et cruciatus carentem. Plin., lib. II, ep. ult.: Quousque miserum cruciatis? quid inuidetis bonam mortem, cui uitam dare non potestis? Ubi adde que habent Gruterus et Buchnerus. P. Syrus:

Bona mors est homini, uite que tollit mala.



IN CAPUT XXIII.

Censitoribus ubique diffusis. Que de ratione census prouincialis, siue censitionis, deque eius ab urbano censu discrimine, commentatus sum, afferre non sinit festinatio. Augustum etiam sic descripsisse prouincias nemini ignotum. Fecerunt et postea uespasianus,  Constantinus Magnus, Arcadius, Iustinianus et alii, uti leges diserte docent.

Fora omnia. Sic emendaui, doctissimo Cupero approbante. In Parisiensi fuit, foras omnia.

Ipsi contra se torquebantur. Id est, tormentis huc adigebantur, ut se ipsos accusarent quasi, et conuincerent. Amat Lactantius tales argutias. Sic Inst. Diu., l. I, c. 18: Se ipso minor aut deformior; c. 22: Sed cum alios falleret, seipsum tamen non fefellit; l. II, c. 1: In gratiam secum ipsos reducere, ne se tantopere despiciant; ibid. ipsi ergo sibi renuntiant. Magis etiam huc faciunt ista, l. III, c. 27: Tam incerti fuerunt, sibique sepe contrarie disserentes; l. u, c. 2: Ipse aduersus se grauis censor, et accusator acerrimus; l. uI, c. 6: Et gradus per quos ascenderunt amputant, ne quis illos contra seipsos possit imitari; l. uII, c. 2: Sibi contrarie sententie. Similia etiam alii; quos inter Ouidius argute:

Contra te solers, hominum natura, fuisti;
    Et nimium damnis ingeniosa tuis.
Nec non et Cicero plane similiter, et eque in re iudiciaria. Orat. pro Roscio Comedo, c. 6: Quid tu, Saturni, qui contra hunc uenis, existimas aliter? c. 13: Te te, inquam Fanni, ab tuis subselliis contra te testem suscitabo, c. 14: Contra se nunquam testimonium dicet. Et alibi similia. Estque uocula contra in iudiciis usitatissima, et formulam sapit. Iul. Capitolinus in Ant. Pio, c. 6: Contra procuratores suos conquerentes libenter audiuit. Ita uetustiores etiam sepe; ut cum Cicero ait, contra alium patronum causam defendere, contra disputare, et similia.

Que ueteres aduersus uictos. Lege cum Baluzio in addendis, que uictores aduersus uictos.

Pro capitibus pendebantur. Capitationem non reiecisse ueteres Romanos, apud quos capite censi pauperiores fuere, notum est. Constantinus solam Romanam plebem huic tributo exemit. uide Franciscum Balduinum de Legibus Constantini, M. p. m. 154.

 Nec mori saltem gratis. Alludit ad prouerbium , quod habes apud Aristotelem Rhetor., lib. II, c. 6, al. 14.

Atquin homo impius. Alii mallent ubique separatim scribere, at quin. uide Brissonium in Parergis, aut Iseum ad Lactantium, l. I, c. 4. Idem Lactantius, l. Iu, c. 12: Atquin propheta utrosque aduentus eius paucis uerbis comprehendit. Sic codex Franc. Penie, teste Seruatio Galleo. Magis necessaria est correctio, l. u, c. 9, ubi nunc legitur: Aeque fieri non potest, ut ipsi qui errant in omni uita, et in religione fallantur. Ubi legendum fortasse, non et in religione fallantur. Nisi ex uestigiis libri Bononlensis, qui pro eque habet atquin, scribendum, At fieri non potest, quin ipsi, qui errant in omni uita, et in religione fallantur. Sensus utique est, nec religionis iter rectum tenere posse, quos per omnem uitam error agit. Porro cum hic traducatur tyrannus, uerosimile est, non hominem impium, sed pium illum dictum, per ironiam. Notum enim est, pro misericordibus aut  propensis illa etate pios dictos principes, ut in illo Claudiani:

Sis pius in primis: nam cum uincamur in omni
Munere, sola deos equat clementia nobis.
Quo de modo loquendi uidendus Augustinus de Ciu. Dei, l. X, c. 1, et ex recentioribus Scaliger. ad Ausonium. Similis ironia apud Terent. Andr., 5, 2, o Chreme pietatem gnati.

Adeo hominem misericordem. Lact., Diu. Inst., l. I, c. 21: Tam barbaros, tam immanes fuisse homines, ut parricidium suum sacrificium uocarent. Cic., l. u, ep. 11: Hominem grauem et ciuem egregium. Plura uide apud Gronou. ad Sen. Cons. Marc., cap. 9.

Ita, dum cauit. Rectius cauet; sequitur enim subterfugiat.

Contra omne ius humanitatis. Lact., Diu. Inst., l. u, c. 19: In iisne mala mens est, qui contra ius humanitatis, contra fas omne lacerantur! c. 22: Nec alienum  quicquam concupiscit, ne quem contra ius humanitatis ledat oratio. De iure eodem agit pluribus l. uI, c. 10 et 20.



IN CAPUT XXIu.

Iudicium Dei. uidetur in mente habuisse illud II Machab., IX, u. 4: Celesti eum iudicio perurgente; et u. 18: Superuenerat enim in eum iustum Dei iudicium.

Res eius dilabi ac fluere. Respicit notum illud uirgilii, Aen. II:

Ex illo fluere et retro sublapsa referri
Spes Danaum.

Sepe in insidiis. Deleretur forsitan rectius in.

Dei manus hominem protegebat. Lact., l. II, c. 15: Quos Dei manus potens et excelsa protegit.

In ipso cardine. Sic Inst. Diu., l. II, c. 8: Hic est ergo cardo rerum; hic uertuntur omnia. Similiter, l. III, c. 7, et de Ira Dei, c. 6.

 Cum iam diu necare. Negare Baluzius curis secundis recte emendauit. Ac forsan preterea pro diu, scribendum diutius.

Dedit illi sigillum. Sigillum, preceptum, epistola, diploma, littere ipse sigillo munite, ut Bulla, diploma bulla sua instructum. Gloss. Gr. Lat. , sigillum, euectio. Hec et plura Carolus Du Fresne, uir harum litterarum eximie gnarus. Nec diffitendum est, diplomata, quibus cursus dabatur publicus, Augusti tempore et proximorum principum, ab imperatore ipso, aut proconsulum presidumue aliquo subnotata fuisse. Aliquo tamen euo tesseras tantum fuisse certas, cum sigillo principis, non male uidetur statuisse Budeus; in cuius sententiam inclinare se fassus est Schefferus noster, uir in iuuandis litteris, dum uita et uires erant, indefessi laboris, libro priore de uehiculari re, c. 18, p. 264, synthema uocat Hieronymus, epistola ad Iulianum. Iam demisso, inquit, synthemate, equus publicus sternebatur, et nobilem  iuuenem punicea indutum tunica baltheus ambiebat. etiam a Polybio memorata  secretas notas, per quas mandata mittentis uera esse cognoscerentur, uocat Liuius. Adde Lips. ad Tac. Annal. 13, c. 2, Casaub. ad Aeneam Tacticum, Salmas. ad Iul. Capitol. Pertinac., c. 1. Nec absurde quis dixerit, in his comparuisse notarum genus, que sigla dicuntur a Iustiniano imperatore, quibus utebantur , siue . Nam hos, qui per sigla illa intellexere singulares litteras, de quibus ual. Probus, refellit Nicolaus Hensius, uir illustris, in epistola ad Socerum meum, , iam olim ab hoc mecum benigne communicata, que, si res fuisset mee spontis, iamdudum donata foret publice luci. Quod et de aliis non paucis dictum uelim, que nunc in scriniis B. Soceri delitescunt, me quidem prorsus nolente et inuito.

Requiem uite, sicut optabat. Elegantissima eius uerba refert auctor Politie Metrophanis et Alexandri  apud Photium: , , . , , , .

Deo suo reddere. Deo suo ut redderet, forsan Concinnius.

Sancte religionis restitute. Sic recte emendari puto, cum in Parisiensi sit restituta. Sic infra, c. 48, huius beneuolentie nostre sanctio. Utitur etas ea frequentissime etiam hoc modo. Posset tamen  legi, hec fuit prima eius sanctio, sanctitas religioni restituta. Cic., I de Nat. deorum, c. 4: Sanctitas est scientia colendorum deorum; l. II, c. 2: Deorum cultus et religionum sanctitates, itidem coniunxit. Immo Lactantius ipse similiter initio diuinarum Inst.: Per quem rebus humanis iustitia et sanctitas restituta est. Eidem sancta religio, homo  sanctum animal, sancte littere et similia, satis crebra.



IN CAPUT XXu.

Laureata imago eius. Multiplex fuit laureatarum, seu, ut postea dicebantur, lauratarum usus: sed precipuus in imperatorum inaugurationibus. Statim enim atque augustam erant adepti dignitatem, mittebantur in prouincias eorum statue, in signum adepte dignitatis, et ut a populis exciperentur: Philostorgius, l. XII, c. 10 , , . Hec fere et plura in eumdem sensum Ducange in doctissimo glossario, quibus pluscula addi possent ex aliis, si foret opus. uide infra ad c. 42.

Turbate rationes eius. Rationibus turbatis seu conturbatis, opponuntur liquide et expedite. Sic turbare censum, turbare peregrinas delicias, apud Petronium; de quibus uide Gronou. Obseru. 3, 11. Nisi mauis  hec ad turbatas agrorum rationes referre, de quibus agrarie rei scriptores, et ad eos Rigaltius et Gesius, uiri doctissimi.

Sed illud excogitauit. Lactantius de Opif. Dei, c. 3: Quid enim excogitabit? quid faciet? quid molietur?



IN CAPUT XXuI.

Orbem terre deuorare. Interpres Esaie uetus, cap. 24, u. 6: Propter hoc maledictio uorabit terram. Lactant., uII, c. 16: Disperdent omnia, et comminuent, et deuorabunt. Atque sic etiam Epitomes, c. 11, bis loquitur, ut nunc uetustiores omittam.

Describerent plebem. Lactant., Inst. l. I, c. 22: Deos per familias descripsit. Usitatissimum uerbum de censu, aut censitione; quomodo et apud Grecos, et .

Opportunitatem nacti. Nancti, quod est in editione Parisiensi, nollem mutatum. Atque sic in Liuio doctiores  scribi curauere, Sine arbitris Mericum nanctus, l. XXu, c. 30. Glosse, nanctus, . In ueteribus libris comparet etiam apud alios.

Nimium territus. Nimium, id est, ualde . Inst. Diu., l. u, c. 10: Si nimium pii fuerint; de Opif. Dei, c. 9: Si aliquid nimis propius admoueas; ubi legendum, nimio propius. Sic Liu. I: Nimio plus, quam satis tutum esset accolis. Horat.

Et tollens uacuum nimio plus gloria uerticem.
Nimio satius, dixit Plautus, aliisque non dissimilia.

Querebat quatenus. Quatenus, illo euo, sepius notat quomodo. Lact. Diu. Instit. l. I, cap. 21: Isidis Aegyptia sacra sunt, quatenus filium paruulum uel perdiderit, uel inuenerit; l. Iu, c. 27: Sciet qui uiderit, quatenus abiurati per Christum de corporibus fugiant; lib. uII, c. 6: Quatenus, aut quamobrem homines procreati.

Se a periculo impendente muniret. Lact. Epitom.,  c. 6: Seuerissimis legibus uita nostra munitur; de Opif. Dei, cap. 4: Ut aduersus nocentia fragilitatem suam muniret; cap. 10: Ut oculi munitiores essent ab iniuria.

Seuerus interim uadit. Oratio hec elegantie Firmiani nostri minus respondere uidetur, Seuerus uadit, et ad muros accedit. Arbitror scribendum: Seuerus interim Italiam inuadit. Nec officit, paulo post has uoces repeti, nimirum capite proximo. uidemus enim Lactantium frequentare consuetas uerborum formulas, duntaxat ubi hoc sine legentium tedio fieri posse uidebatur.

uestemque et purpuram. An est ? Crediderim potius, et interiorem uestem, et exteriorem intelligi, cum in utraque maiestatis imperatorie aliqua extiterint insignia.

Ab hoc capite suos persequi. uerba hec mutila quorsum spectent, difficile pronuntiatu fatentur etiam uiri doctissimi. Suspicor leuiter dicere auctorem  huius scripti, Max. Galerium a Seuero suos persequendi fecisse initium, siue caput pro homine, siue pro initio accipias. Ita Ouid.:

Hanc ego suspiciens, et ab hac Capitolia cernens.
Curt., l. u, c. 2: Post hos Antigonus, et ab eo Lyncestes Amyntas fuit. Florus, l. III, c. 18: Ut uictrix Asie Europeque a Corfinio Roma peteretur. Et sic alii non raro.



IN CAPUT XXuII.

Urbe munita, et rebus ceptis inimicis. Mihi uidetur fuisse, urbe munita, et rebus ceptis inimica reddita, bellum diligenter instruens, in Galliam proficiscitur. Rebus ceptis, a Seuero puta, ac occiso illo a Galerio: his rebus, id est, molitionibus inimicam urbem reddidit. Instruere certamen habes etiam apud Lactantium, l. uI, c. 22.

Dimissisque animis. Aptius, ut puto, demissis.

Promissis ingentibus felix animus. Scribendum est  cum Baluzio: Donec promissis ingentibus flexit animos eorum; aut, quod ego malim, donec promissis ingentibus flexis animis quorumdam, retro signa conuertit.

Sed Dacium. In Parisiensi editione fuit Daciscum, quod non temere uelim mutatum. Nam Daciscos, pro Dacis, habes etiam apud uopiscum in Aureliano, c. 38 extremo; quomodo eos et Hunniscos, Teotiscos, Mauriscos, dixisse docet Salmasius.



IN CAPUT XXuIII.

Maximianus alter. Herculius, qui ut supra, c. 26, dictum, resumptum imperium commune habebat cum Maxentio filio.

Principem calamitatum. Sic princeps religionum Iupiter, Diu. Instit. l. I, c. 21 et ibidem, principes intelligendi diuina curetes; pythagorici, stoici, peripatetici, principes omnis discipline, l. II, c. 8.

Quas respublica sustineret. Diu. Inst. l. uI, c. 8:  Propter que tanti sit, et uoluptates omittere, et mala omnia sustinere; c. 18: Sustineamus inuicem, et mala huius uite mutuis adiumentis perferamus.



IN CAPUT XXIX.

Ubi aliquantulum moratus est, profectus. Distingue, ubi aliquantulum moratus, est profectus . . . aut profectus est ad hostem filii sui . . . Infra, substituto in Seueri locum puto scriptum fuisse, non loco; quanquam non immemor, exempla reperiri etiam alterius.

Quod ante non fecerat. ante accipit Antonius Pagius Dissertatione Hypat., p. 245, de tempore, quo Seuerum Augustum, uel Licinium Cesarem renuntiauit. Ego motus auctoritate eorum, que allegauit pro se amplissimus Cuperus, Licinium non puto sic declaratum Cesarem, ut plene adoptatus esset in proximam spem imperii. Quod tamen ab Aurelio uictore Schotti, c. 40, et auctore ignoto de uita Constantii Chlori, eiusque filii Constantini Magni, dicatur a Galerio Cesar factus, id tale esse auguror, quale quod de  Maximino supra dicitur, c. 18: Iam et ipsi Diocletianus nomen ex parte mutauerat, aliquem scilicet illi gradum factum per fauentem adeo Galerium, non in totum Cesarem declaratum.

Sic uno tempore sex fuerunt. Unde colligere licet, Diocletianum, seu Dioclem, iis non accensendum esse; quam tamen Antonius Pagius autumat, ideo ab Aurelio uictore dici tenuisse imperium uiginti quinque annis, quia hoc quoque anno publicis interfuerit consiliis, id quod ex hoc satis liqueat loco. Sine eo certe sex fuerunt, nempe ut eos recenset etiam cl. Baluzius, Maximianus Herculius, Galerius Maximianus, Maximinus, Constantinus, Licinius. Herculius tunc equidem bona fide non imperabat: hunc tamen potius, quam Dioclem numerum istum implere crediderim.

Plunus male contagionis ac sceleris. Hoc genus loquendi in sacris extraneisque scriptis frequens est. Sic. Ios., uII, dicitur Isrel anathemate pollutus, et  Achan scelere contaminatus. Inexpiabili scelere contaminari atque distringi dixit Lactantius, l. u, c. 1, et Epit. c. 6. Paulo aliter Salomo., Prou. u, c. 22: Iniquitates sue capiunt impium, et funibus peccatorum suorum constringitur. Quod Greci pereleganter , . Adde Salmasium ad Solin., p. 1091.

Cum exercitu reuolat. Lact., Diu. Inst. l. II, c. 12: Donec emissa corporis claustro, ad sedem suam reuolet.

Audit scelera que fecit. Eleganter de obnoxio. Sic l. u Diu. Inst., c. 19: Audit que illi Deus comminetur.



IN CAPUT XXX.

uocat filiam Faustam. Cuius imaginem in numismate habes apud illustrissimum Spanhemium de Usu et Prest. Num. p. 639. Obiit hec postea balneo supra  modum calefacto, quod mariti iussu factum criminati sunt pagani. Sed hoc non immerito suspectum habet clarissimus Cellarius in Notis ad Eutrop. l. X, c. 4, Num. 13. Amata uero plurimum fausta illa, ut Tacitus uocat, nomina, non in uiris modo, sed et feminis. Hinc Felicitas, Fausta, Faustina, Faustilla, Fortuna, Felicissima, Tyche, Callityche, Profutura, et alia iam ante ab insignibus uiris recensita.

Digniorem uirum pollicetur. Non male prorsus hoc de honorum dignitate acceperis. Sic Lact., III, 11: At nichil uirtute pulchrius, nichil sapientia dignius inueniri potest. Usuardus in Martyrologio: Sepultusque est ad Ecclesiam, ubi fuerat dignus minister constitutus. Et sic cum alii, tum ecclesiastici frequentissime. In nostro quoque sermone ueteres similiter, ut et Rex Birgerus, qui in Prefatione Legum Uplandicarum, archiepiscopum eleganter uocat Berdogan uerra. In hoc tamen Lactantii loco rectius fortasse dignum interpretabimur hac conditione coniugii: ut  apud Tibullum, l. Iu, eleg. 7:

. . . . . Cum digno digna fuisse ferar.

Qua manifesto facinus teneretur. Quid sit manifesto teneri, iurisconsulti docent. uide Brissonium et alios.

Heret manifestarius homicida. Lact., l. I, c. 7: Quasi subductis et consumptis omnibus uiis, subsistit, heret, deficit. Glosse ueteres, hereo, , . Manifestarius fur occurrit apud Plautum in Aulularia et Trinummo. Posteriores manifestum dicere malebant; greci, .

uiginti annorum uota. Contra Norisium docet Antonius Pagius, Dissertatione Hypat., p. 157, non anticipasse Maximianum uicennalia sua, sed legitimo tempore celebrasse; quippe qui biennio Cesar antequam gustus fuerit nuncupatus. Ipse uideatur.

Morte finiuit. Admodum consentanea his habent cum alii, tum Zonaras precipue; adeo ut ea quoque, quibus factum putat ille, ut dissenserint inter se antiquiores, uera esse pateat, et ex hac tam luculenta  narratione multo euadant clariora. Sed ea huc afferre nimis foret prolixum negotium.



IN CAPUT XXXI.

De agendis et ipse uicennalibus. Non quod Galerio tum adesset eorum tempus: sed quod apparatu sibi ad ea plurium annorum opus esse imperatores putarent. Adi laudatum modo Ant. Pagium, diligenter hoc argumentum exequentem, Diss. Hyp., p. 188. Egregium hunc locum esse ad ostendendam impensarum magnitudinem, quas occasione istiusmodi faciebant, docet idem, p. 247.

Qui iamdudum. In lacunula hac arbitror deesse, ut diis suis, nempe redderet que promiserat; que uerba mox sequuntur.

Securim alteram afflixit. Securum alterum legendum putat uir doctissimus, imperatorem nempe; quod assequi me non fateor, cum hic non de imperatore Diocletiano, sed de prouinciis agatur. Nec mihi dubium,  quin Ciceronis illud pro Cn. Plancio respexerit, c. 29: Quam enim illi Iudices grauiorem potuerunt reipublice infligere securim, quam cum illum e ciuitate eiecerunt, qui pretor finitimo, consul domestico bello rempublicam liberarat? Preterea licet usitatius multo sit quod nunc editum est, mallem tamen ex istius eui consuetudine retentum fuisset, quod est in editione Gallica, securem. Sic enim etiam Prudentius in passione martyris Prudentii, u. 328:

Adeon' securem publicam
Mollis retundit lenitas?
Etiam Ammianus, lib. XXX, p. m. 430: Papirius cursor ea tempestate dictator securem per lictorem expediri . . . . . iussit. Sed talia nostris adolescentibus non sunt imitanda; licet etiam sitem legatur apud Prudentium et Bethium, cutem apud Corn. Celsum, imo apud Maronem etiam turrem, si Charisium sequimur, et alia apud alios.

Exactio celebrata sit. Optatus Mileuitanus, lib. III:  Si quando in iudiciis publicis aliqua celebrata sit actio; lib. u. Cum uideret a Filio Dei tantas celebrari uirtutes, id est, tanta diuine potentie opera edi; lib. uII: Nullum iudicium celebratum est: sed sententie est operatus effectus.

ueniam non habentibus, nullas. Lege cum Baluzio ad umbilicum uoluminis secundi: uenia non habentibus nulla abstinendi multiplices cruciatus; aut uenia a non habentibus, quod ego malim; ut sit sensus, non licuisse missis ad hoc magistratibus abstinere cruciatus a prouincialibus, licet non haberent quod prestarent.

Nulle aree sine exactore. ueteres aliquandiu frumenta habebant in areis, donec extrita et purgata reconderent in horreis et apothecis. uide scriptores Rei Rustice. Etiam Liu. l. XXXIu, c. 9: Id erat forte tempus, ut frumentum in areis haberent.

Que quam tolerabilia sint. Emenda cum Baluzio: Quanquam intolerabile sit eripi ab ore hominum cibos  labore quesitos; nisi quod questos uideatur ferri posse. Simile, quod ad figuram orationis, est illud Lactantii, lib. u, c. 9: Hoc uero inenarrabile est, quod fit aduersus eos, qui malefacere nesciunt; quod ad sententiam uero, illud Liuii, lib. XXI, c. 13: Hec quanquam sint grauia atque acerba, fortuna uestra uobis suadet.

O dementissime. Hic locus alterum reuocat mihi in memoriam, qui nunc apud Lactantium haud dubie corruptus exstat. uidelicet Diu. Instit. lib. u, c. 10: Quid esse potest hac pietate dementius; quam mortuis humanas uictimas immolare, et ignem cruore hominum tamquam oleo pascere? Hic pietati primum dementia male opponitur; dein efficiunt he due uoces, hac pietate, ut sequens membrum, quam mortuis humanas, etc. non habeat cui apte possit respondere. Seruatius Galleus testatur, dementius in uno codice uetusto legi inclementius; unde ueram lectionem hanc esse colligo: Quid esse potest hac pietate inclementius? quid dementius, quam mortius humanas uictimas immolare,  et ignem cruore hominum tamquam oleo pascere? ut hoc uelit, nichil inclementius, adeoque nichil Aenea, qui pium se iactauit, indignius , quam cedere et exurere crudeliter innoxios homines; nichil inconuenientius duci perito et prudenti, quam credere mortuos pasci cruore humano. Iudicent alii, siccine scripsisse uideri possit Lactantius.

Bonis suis euersus. Ciceronem imitatur, qui et ipse similiter dicit, euertere quempiam bonis, aut fortunis suis, ut ab aliis est annotatum.



IN CAPUT XXXII.

Mittit ergo ad eum sepe legatos. Galerius nempe ad Maximinum. uide Eusebium lib. uIII, c. 13, cuius uerba attulere iam alii complures.

Prescriptione temporis. Quod purpuram diu ante Licinium sumpsisset Maximinus.

uictus contumacia. Miror Antonium Pagium hec  de Maximino Daia, siue Daza, accipere, cum series uerborum et res ipsa doceat, intelligendum esse Galerium. Quomodo enim Galerius, imperator iam ueteranus, contumax diceretur in nouitium Daiam? Contumacia inferioris utique est in superiorem. Dein sane mentis nichil fuisset in Maximino Daia, si uiuo Galerio Cesarum nomen tollere, et unus omnia suo arbitratu turbare uerius, quam administrare tentasset. At Pagius instat: Quid ergo fiebat de Maximino? Hunccine Galerius deiecit gradu omni? Primum respondere possem, non eum nominatum in presentia, quippe Galerio inimicum iam, penitusque inuisum; postmodum eius fieri mentionem, cum ratio iam non posset non haberi. Dein si miraris, preteritum a Galerio Daiam, quanto magis mirabor ego, a Daia preteritum Galerium? an ideo tamen potuit eum e fastigio suo deiicere? sed ut serio magis agam, opinor, hic omissum esse a dormitante librario Maximini Daie nomen, scribendumque, Maximinum, Maxentium, et Constantinum, filios Augustorum. Sic  utique omnia erunt planissima, liquebitque uere hec Baluzium interpretatum esse de Galerio. Firmant sequentia: Omnes, inquit Lactantius, quatuor imperatores iubet numerari: Licinium scilicet, Maximinum, Maxentium et Constantinum: omnes hos quatuor pronuntiauit imperatores; nam de ipso Galerio qui tot annos iam imperauerat, nemo ambigebat. Spero accessuros mihi in hoc diligentius hec expendentes, teque cumprimis, amplissime et doctissime Cupere; quod si fiat, aliquos dissentire moleste non feram.

Filios Augustorum. Sic apud Iulium Capitolinum in uero, cap. 3: Nec aliud ei honorificentie ad nomen adiunctum est, quam quod Augusti filius est appellatus.



IN CAPUT XXXIII.

Iam decimus octauus annus. Annus decimus octauus Galerii Maximiani cepit kalendis martiis anni 309: quo  exeunte, uel circiter, eo morbo is afflictus est, usque ad anni sequentis finem, ac initium anni 311, quo post kalendas martias, ac tribunitiam potestatem uicesimam susceptam , edictum in Christianorum gratiame misit, et post kal. maias eiusdem anni, cum futura essent uicennalia kal. martiis anni 312 miseram efflauit animam. Hec et plura Ant. Pagius Diss. Hypat. p. 159, quem in hoc puto sequendum.

Percussit eum Deus insanabili plaga. In animo habuit illud II Macchab. c. 9, u. 5: Sed qui uniuersa respicit, Dominus Deus Isrel, percussit eum insanabili et inuisibili plaga. Sic de Herode Eusebius et Nicephorus: , . Atque hoc pronuntiarunt Herodi, qui ab eo de morbo consulebantur:    Hanc multiplicis impietatis penam Deum a rege exposcere. Docent hoc exempla plurima, solemnem hanc esse, aut immanis sacrilegii et impietatis, aut aliorum atrocium scelerum penam. Aliquot ego nunc festinans recitabo. Pheretima, plus quam femina in exigendis ab hostibus suppliciis, uiua in uermes efferbuit, teste Herodoto, libro quarto in fine. Pherecydes Syrus, lingue aduersum deos incontinentissime impurissimeque, quam fede perierit, seu pediculis, seu serpentibus e corpore ipso enatis, narrabit Aelianus uar. Hist. l. Iu, c. 28, et Plin. uII, 51. Sulla, homo crudelitatis notissime, phthiriasi periit, uti tradit Plutarchus; eodemque morbo Eunus, seruus prestigiator, dira fax atrocis seruorum in Sicilia belli aduersum dominos Romanos. Herodem magnum, de quo cepi dicere, , , plane gemina his Galerii malis, e medio abstulere; de quibus Eusebius, et uetustior eo Iosephus, adeundi. Occubuit  et nepos eius Agrippa , qui et ipse Herodes dictus, Act. XII, 23: Claudius Herminianus in Cappadocia, cum Christianos crudeliter tractasset, solusque, in pretorio suo uastatus peste, uiuus uermibus ebulliisset: Nemo sciat, inquit, ne spe gaudeant Christiani. Postea, cognito errore suo, quod tormentis quosdam a proposito suo excidere fecisset, pene Christianus decessit; narratio est Tertulliani, lib. ad Scapulam, c. 3, ubi plura uideas licet. Caput Hereticorum Arrius tetro correptus morbi genere, cum eius fetorem ne ipse quidem cloace ferrent, disruptis effusisque intestinis, impuram animam eructatus est. Socr. Schol. Hist. Eccl. l. I. His accensendus etiam Iulianus, Parabate auunculus, de quo uide laudatos Baluzio. Plures dabunt, Plutarchus in uita Sulle; Helladius apud Photium, p. 870, edit. Schotti; et Schottus ipse in notis ad Aur. uictoris Sullam. Plures iterum Sam. Bochartus , part. II, l. Iu, c. 18 Hieroz. Has similesque historias graui iudicio prosequitur B. Hieronymus ad illud Zacarie, cap.  XIu, u. 12: Tabescent carnes eorum, etc. Nos autem dicemus, inquit, omnes persecutores qui afflixerunt Ecclesiam Dei, ut taceamus de futuris cruciatibus, etiam in presenti seculo recepisse que fecerint. Legamus ecclesiasticas historias; quid ualerianus, quid Decius, quid Diocletianus, quid Maximianus, quid seuissimus omnium Maximinus, et nuper Iulianus, passi sint; et tunc rebus probabimus etiam iuxta litteram, etiam prophetie ueritatem esse completam, quod contabuerint carnes eorum, et oculi computruerint. Unum his nunc addam illud B. Greg. Nazianzeni, inuect. 11:  , , , , , , , , .

 Ulcus malum. Eusebius, l. uIII, c. 16, ait, primum fuisse apostema, dein ulcus in imo fistulosum. Plura ipse.

Medici secant, curant. Languidiora hec sunt, nisi scripseris, Medici secant, urunt, curant. Corn. Celsus, l. uI, c. 18, num. 3, ubi de partium istarum malis huius generis: Si medicamenta uincuntur, hic quoque scalpello, quidquid corruptum est, sic, ut aliquid integri secum trahat, precidi debet. Illud quoque eque perpetuum est, exciso cancro uulnus esse adurendum. Adiice sequentia, ubi de motu, mananteque ex eo sanguine. S. Pacianus in Parenesi Prudentes egri medicos non uerentur, ne in occultis quidem corporum partibus, etiam secaturos, etiam perusturos. Meminimus quosdam remota etiam et uerecunda corporum non erubescentes, in ferro, et cauterio, et grauissima illa pulueris mordacitate, durasse. Et quantum est illud, quod homines prestiterunt? Peccator timebit? peccator erubescet perpetuam uitam presenti pudore mercari? et offerenti manus Domino uulnera male tecta  subducet? Inferius etiam eodem simili sepius utitur.

Cicatricem scindit uulnus. Baluzius testatur in ueteri libro fuisse, sed inducta iam cicatrice, scindit uulnus, ubi ille scribendum scribenum censet, scinditur. Ego malim, scindit se, quomodo uirgil. scindit se nubes.

Leui corporis m**. Motu bene reponere uidetur Baluzius: amplius uero requirit syntaxis, ut scribas, uulnerato; Galerio nempe uulnerato plus decurrit sanguinis.

Albescit ipse. Id est, pallescit, quomodo pallor albescens dicitur lib. de Ira Dei, cap. 5.

Tenuatur. Ut uirgil.:

Ipsi autem macie tenuant armenta uolentes.

Cessere magistri. Ita se emendasse, commentario ad Apotheosin Homeri, scribit ampliss. Cuperus, et hanc esse sententiam: optimos magistros, qui aderant, non potuisse curare Galerium, et propterea  ex aliis regionibus alios attractos fuisse. Sicque eumdem alibi sui temporis aruspicum magistrum, inuentoris nomine, uel certe ueteris aruspicis, Tagem appellasse. Fateor, et me primo intuitu uirgilianos istos uersus agnouisse, qui leguntur prope finem libri tertii Georgicorum.

Undique medici nobiles trahuntur. Lact. Inst. uI, c. 4: Quos cupiditas, aut uoluptas precipites trahit. Ammianus, l. XXuIII: Ex preiudiciis uariis plures a disiunctissimis regionibus trahuntur.

Apollo et Asclepius. Lactantium etiam in editis maluisse uti Greco nomine, quam latino, monuit Gronouius, Obseru. ad script. ecclesiast. pag. 182. Quod et ipsum facere nonnichil uidetur ad asserendum hoc scriptum auctori suo; quippe in quo uideamus eodem modo uocem illam recurrere, Asclepius, non Aesculapius.

Malum recidit introrsus. Lact. uI, 17: Neque enim capere uidetur natura, ut aliquid in contrarium recidat.

 Odoritatem. Mihi uidetur fuisse apud Lactantium, odor ita teter, aut odoris fetor. Hegesippus lib. u, c. 2: Omnes artus cesorum ciuium diro odore fetebant.

Comestus a uermibus. Baluzius legit . . . et urine comesti a uermibus, exitus nempe. At amplissimus Cuperus, comestus a uermibus est: et in . . . Mihi uidentur aptius hec iungi sequentibus, si scribamus comestur; hoc enim melius respondet uerbis, soluitur et tollit. Comest actiuum usurpauit etiam Cicero, teste Nonio, apud quem plura uide. Diomedes grammaticus etiam passiuum, quod nunc adhibui, docet fuisse in frequenti usu. In passiuo autem, inquit, declinatur edor, ederis, estur; item ambedor, et comedor. Simplex estur occurrit apud Plautum, Ouidium et Columellam.

Cocta et calida animalia. Forsan legendum, incocta et calida animalia . . . . adhuc nempe uiua, sed secando  aperta, qualia memini a medicis interdum applicari. Sed pro hoc uehementer non pugno.

Inestimabile. Sic Lact. lib. I, c. 16: Cum hominum uis incredibilis, numerus sit inestimabilis. Sic inestimabiles acerui, uulgus inestimabile barbarorum, et alia illius eui scriptoribus frequentissima, quibus interdum estimare, prope idem atque numerare, aut potius de numero coniecturam facere; ut Amm. Marcellino lib. XXXI: Ita sunt cesi, ut ex predicto numero non plus, quam quinque millia, ut estimabatur, euaderent.

Tabescendorum uiscerum. Tabescendus qua ratione, aut qua analogia dici possit, non uideo. Pro eo mallet aliquis forsan tabidosorum, que uox occurrit in Apologetico Tertulliani, cap. 14. Sed Lactantius dicendi artem diu professus in plerisque multo scripsit castigatius. uerius igitur tabescentium restitui posse auguror; quomodo et Cyprianus de Bono patientie: Accedit uulnerum uastitas, et tabescentes ac fluentes artus edax quoque uermium pena consumit. Aut, si neque  hoc satis placet, tabe exesorum.

Pernicies fecunda. Eleganter et proprie; nam pernicies a pernecandis aut partibus, aut corpore toto dicitur: unde coniungitur sepe cum peste, saluti autem opponitur. Sic Diu. Inst. lib. uI c. 24: Ergo satius est, aut effundere conscientiam, aut nos ipsos ultro aperire animum, et perniciem rescissis uulneribus effundere.

Inflata discreuerat. Id est, decreuerat, contractior, siue breuior facta. Glosse ueteres, discrescere, .

Annum perpetem. Lactantius lib. uII, cap. 26: Tunc per septem annos perpetes intacte erunt sylue. Habes etiam apud Sulp. Seuerum, Dialogo I item Mamertinum in panegyricis aliquoties, et alios.

Noui doloris urgentis. Scribendum puto: Noua ui doloris urgentis, aut, urgente per interualla. Cyprianus ad Demetrianum: Tunc torquendus fuissem, tunc ad confessionem criminis ui doloris adigendus. Am. Marcell. l. XXXIX: Sensit immensa in quadam urgente  morborum, ultime necessitatis adesse prescriptum.

Satisque pro scelere facere. Lact. lib. u, cap. 13: Ut pro facinore suo satis faceret; lib. uII, cap. 1: Satis et huic parti faciamus.



IN CAPUT XXXIu.

Primi . . . . constituerant. Non quod auctores exstitissent, aut conditores primi: sed quod ea prius firmauerant et sanciuerant cum ceteris; id enim sepe est constituere, si qua disiecta sunt, reponere, et firmiore statu roborare. Unde et Eusebius uertit, .

Sibimet leges facerent. Duo capita sunt criminis, que obiicit. Primum, quod in re diuina suas quasdam leges sequerentur, reiectis et damnatis publicis. Alterum, quod heterias, siue cetus facerent, in se quidem innoxios plane sanctosque, sed imperatoribus tamen prorsus inuisos, quibus nichil magis suspectum,  quam iniussu ipsorum facta collectio hominum, quocumque demum ea titulo fieret. Assentior autem amplissimo Cupero, in precedentibus agi de facta secessione ab ethnicis; in sequentibus uero, nec christianorum Deum obseruare, ad hereses respici.

Quas obseruarent. Ad rem diuinam spectat hec uox. Cyprianus epist. 10: Contempta Domini lege et obseruatione, quam iidem sancti martyres et confessores tenendam mandant. Arnobius lib. I: Sine ulla aliqua sollicita obseruatione sacrorum. uide illic notata ab Heraldo, p. m. 41 et 42.

Multi periculo subiugati. Eusebius: , , , . Hic non sunt obiecti discriminibus, ut  uertunt, sed ut Lactantius, aut potius ipse Galerius habet, subiugati periculo, id est, penitus uicti, deque constantie gradu deiecti, et turpiter subacti. Id enim est interdum, quod etiam ex polluce liquet, qui coniungit , , , lib. Iu, cap. 6. Exemplaque sic loquentium exhibita sunt ab aliis. Eodem modo utuntur uerbo deturbandi ueteres; quos inter Ammianus Marcellinus lib. XXIX: Abcessit innocuus, Pasiphilo eximente philosopho; qui, ut eum mendacio iniusto peruerteret, crudeliter tortus, de statu robuste mentis non potuit deturbari. Ceteri uexati, afflicti et sollicitati,  in statu suo manserunt: siue, ut ipse ait, quod uertere simpliciter, ut opinor, licet, diuersas mortes, aut si mauis, supplicia uaria subiere. Cum autem uerosimile non sit, Eusebium, qui cetera huius edicti tam apte expresserit, in hoc uno procul recessisse, legendum, pro deturbati, arbitror, indeturbati, aut certe uerba aliquot excidisse.

 Contemplationem nostre clementie. Cyprianus ep. 54: Quod credimus uobis quoque paterne misericordie contemplatione placiturum. Pacianus epist. I: Nemo episcopum hominis contemplatione despiciat honestatis merito censetur. Et sic illo euo passim loquebantur.



IN CAPUT XXXu.

Et Maximino iterum. Ad hunc locum conciliandum cum scriptoribus ceteris, quorum alii dicunt, Maximianum Galerium hoc anno solum fuisse consulem, alii Licinium habuisse collegam, nondum quidem aliud quidpiam inueni aptius, quam ea, que in hec diligenter inquirens Antonius Pagius tradit. Illum igitur in hisce si placet sequi, initio quidem anni Galerius solus consul processisse dicendus est; paulo post autem Licinium sibi adiunxisse collegam; kalendis maiis Maximinum adsciuisse; nempe quia consulatus imperatorie maiestatis esse quedam accessio deberet; et hunc adeo consulatum non ordinarium,  sed suffectum fuisse, quemadmodum et ante Licinii. Imo et priorem consulatum Maximini fuisse suffectum, gestumque post Constantium Chlorum et Maximianum Galerium nouos Augustos, et anno 306 ordinarios consules. Hec, inquam, siue omnia, siue ex parte recipimus, manet tamen illud nouum et prope singulare in hoc loco, rationem suffecti consulatus ita haberi, ut eius causa Maximinus iterum consul dicatur. uerum de his alias fortasse operosius.

Carcer . . . pro domicilio. Lactant. lib. uI, c. 10: Sed frondes et herbam pro cubilibus, speluncas et antra pro domibus haberent.

In manu traditis. In ueteri Bibliorum uersione latina hoc genus est frequentissimum. Gen. XXX, XXXu: Cunctum autem gregem unicolorem tradidit in manu filiorum suorum; cap. XXXIX: Qui tradidit in manu eius uniuersos uinctos, qui in custodia tenebantur; I Sam. XXIu, u. 11: Quod tradiderit te Dominus in manu mea; II Paral. XXXIu, 10: Tradiderunt in manibus  eorum, qui preerant operariis. Notum uero est etiam Ciceronem dixisse, ueni in senatu, et uarronem, qua in Celio monte itur; qualia tamen adolescentibus non temere sunt imitanda. Multo frequentiora hec fuere posterioribus seculis; obseruatque pluscula uorstius in pereleganti scriptore Sulpitio Seuero. Unde nec Lactantius refugit, lib. III, c. 3: Que in rerum natura cadunt; l. Iu, c. 17: In terra toto et corpore et ore proiectum; de Opif. Dei, cap. 2: In ea sunt relegata regione.

Membra defluerent. Instit. lib. III, c. 1: Mendacium uero specie placet aliena; quia per se corruptum uanescit ac defluit, nisi aliunde ornetur; cap. 20: Corpus relictum ab anima defluit.

Nicomedie mensis eiusdem. Legendum, Idque cognitum Nicomedie medio mensis eiusdem. Idem firmauit postea per litteras suas illust. Cuperus.

Kalendis martiis impendentibus. Recte Baluzius intelligi  docet kal. martias anni sequentis, si modo hanc narrationem prestamus esse integram, que hoc capite exhibetur. Nam si mense maio cognita fuit Nicomedie mors horrenda Galerii, utique kalende martie potuerunt eo anno amplius impendere. Quod ut annotarem, factum est per dubitationem uiri cuiusdam politissimi, sed in hoc, ut ipse fatetur, festinantis. Ac fieri potest, ut necdum mentem eius satis perceperim.



IN CAPUT XXXuI.

Ad presens. Lactant. lib. uII, c. 6: Et que alie nonnisi ad presens ualent; cap. 10: uitia omnia temporalia sunt; ad presens commouentur; cap. 15: Quamuis ad presens uirtutem Dei hominibus ostenderet; de Ira Dei, c. 21: Non ad presens noxium quemque punit.

Sustollit censum. Reponendum putaui, sustulit, cum precedat, ut conciliaret. Parum tamen interesse nunc arbitror, cum idem sit uerbum Lactantio perusitatum;  ut l. II, c. 5. Itaque multi philosophorum religiones sustulerunt; l. III, c. 5: Recto ergo aliorum sustulit disciplinas.

Diuersas ripas armati tenebant. Obserua ripas dici Propontidis littora, presertim ad angustias Bosphori. Sic Plin. IX, c. 15: Thunni dextra ripa intrant, exeunt leua. Plura uide apud illust. Heinsium, add. not. in Ouid. epist. 6, u. 54.

Communi tutelo. Baluzius ad hec: Hanc uocem non reperi alibi; fortassis est corrupta. Omnino corruptam esse et ego censeo, scribendumque pro ea titulo. Nam communi imperatorum nomine data Christianis hec pax fuit, uti liquet ex edicto, apud Eusebium in fine libri octaui. Ouidius:

Te satis est titulum mortis habere mee.

Et alibi:

Utilitas tua sit: titulus donetur amice.

 Auctor elegie ad Liuiam:

Et titulum belli dux duce fratre tulit.
Legum latarum titulos habes apud Corn. Tacitum, Annal. I, c. 8: Administrationis titulum apud Symmachum, lib. X, epist. 4, et similia apud alios.

Sacerdotes maximos. Parabam ego, quinam fuissent illorum temporum aut antecedentium Asiarche qui siue sacerdotes maximi, paulo fusius exponere: sed non sinunt labores academici alii, qui me nunc tenent districtum. Et prestiterunt in his multa iam ante uiri longe doctissimi Seldenus ad Eutychii origines, et ad recensionem Smyrnensium donariorum, aliique ad marmora Arundelliana, siue Oxoniensia; Dionysius Gothof. ad Leg. 8, D. tit. de uacatione et Excusat. munerum; Pancirollus ad Notit. Imp. Orient. c. 105.

Prouinciis superponeret. Hoc uerbum frequentissimum illi euo; occurrit etiam apud elegantissimum Minuc. Felicem, p. 152. Epicurus ille naturam tamen  superponit.

Specie tenus. Nihil frequentius his uocibus sic iunctis apud Lactantium; nec attinet, opinor, exscribere. De genere autem hoc crudelitatis, cui clementie species falsa blanditur, plura idem, lib. u, c. 11.



IN CAPUT XXXuII.

Ut animalia omnia. Signate dixit omnia. Priores quoque technis usi talibus: sed admittebant tamen etiam alias carnes; hic nonnisi superstitione inquinatas. Huius rei contemplatione primus hoc in uenisse dicitur.

Apothece. ueteribus Apotheca fuit cella uinaria maior, aut aliud penu capacius. Apothecas frumenti, uini et olei, habes II Paralip. XXXII. Utitur et Arnobius l. uIII. Ex uetustioribus plura collegerunt alii.

Quibus eos adeo corruperat. Lego, quibus suos adeo corruperat. Ego mox non dubitabam milites reponere,  honoratiores nempe intelligens, siue palatinos quomodo uocem eam tempore isto sepe usurpatam esse doctissimi uiri iam ostendere. Corruptos autem dicit milites sacrificiis quotidianis, propter epulas sacras, quibus saginati, uiliores uereque militares cibos fastidiebant. Plane idem refert de Iuliano Nazianzenus; nec mihi dubium est, quin desertor ille, siue transfugam dicere mauis, multa Diocletiani et principum sit imitatus; idque constat ex inuectiuis sancti illius Patris, quem dixi. Porro scribendum esse expungeret , non expugnaret, uidit etiam illustrissimus Cuperus. Expungi autem nomina, seu debita, cum soluuntur, et homines ipsos sic expungi, notum est ex Tertulliano, qui sic loquitur frequentissime, aliisque etiam uetustioribus; docuitque in Obseruatione ad script. eccles. Quomodo etiam S. Cyprianus, epist. 38: Cumque ego uos pro me uicarios miserim, ut expungeretis necessitates fratrum nostrorum sumptibus . . . ; ille intercesserit, ne quis posset expungi  neue ea, que desideraueram, possent diligenti examinatione discerni: comminatus sit etiam fratribus nostris, qui primi expungi accesserant.



IN CAPUT XXXuIII.

Quid dicam nescio. Lactant. l. I, c. 21: Nam de infantibus, qui Saturno immolabantur propter odium Iouis, quid dicam nescio; lib. uI, c. 23: Quibus hoc uerbis, aut qua indignatione tantum nefas prosequar? uincit officium lingue sceleris magnitudo.

Exprimere pro indignatione. Lego, Exprimi ea pro indignatione. CUPERUS.---Hec coniectura, que uera certaque esse uidetur, arridere quidem potest satis: sed obstant uoces, pro indignatione sua; nec enim satis commode diceretur: Cupiditas pro indignatione sua non potest exprimi, nisi forsan pro indignatione, legamus indignitate. Sed mihi uidebatur minore mutatione legendum : Et tamen animus uerbis exprimere pro  indignatione sua rem non potest: aut, animus his uerbis; et loco lacunule, rem fedissimam, aut eius generis quidpiam.. Ita ego, antequam aduenissent littere optimi doctissimique huius nostri. Nunc arbitrium totum ipsi et lectoribus defero.

Nobilibus feminis. Augebat indignitatem rei, quod nobiles essent. Nam seruile prorsus, et liberis corporibus detestabile erat, sic considerari. Seruitia sic solebant a mangonibus inspicienda sisti licitantibus. uide que ex Suetonio et Martiali protulit doctissimus et celeber D. Rappoltus ad Horatium, pag. 600 in hanc sententiam.

uirgines imminutas. Emendat Baluzius lib. extremo, inuitas, quod mihi non probatur. Nam et de spurco illo Ioue paganorum Lactantius l. I, c. 10: Omitto uirgines, quas imminuit; reperiesque similia apud Plautum, et in iure Romano. Quin etiam ipse Cicero, uiolare et imminuere ius et officium dixit.

Sub tali principe imitabantur. Supple, exemplum, et amicorum , aut, Domini mores, et suorum cubilia  impune uiolabant. Sic de Ioue eodem Lactantius, lib. u, c. 6, deque eius domesticis: Quoniam mores ac uitia regis imitari, genus obsequii iudicatur, abiecerunt omnes pietatem; ne exprobrare regi scelus uiderentur, si pie uiuerent.



IN CAPUT XXXIX.

Quam nuper appellauerat matrem. Adoptauerat enim illum maritus ualerie Maximianus Galerius, ut supra cap. 18, uidimus. Itaque sperauit ea, sibi apud hunc tutius fore presidium, quam apud Licinium, cui commendata fuerat a Galerio. Imaginem huius ualerie, Diocletiani filie, conseruant nobis nummi, quorum unum exhibet illustrissimus Spanhemius in opere de Prestantia et usu numismatum; alium D. Patinus, inter imperatorum Rom. num. in ere med. et min. p. 452, etc. In eiusdem honorem pars Pannonie ualeria cognominata est, Ammiano Marc. teste, lib. XIX.

 In matrimonio postulat. Sic Sulp. Seuerus: Eamque sibi in matrimonio a patre postulans, septem annorum seruitio se mancipauit. Ubi uir doctus in matrimonium reponit, fassus tamen alibi talia apud Sulpitium crebra esse. uide que notaui supra ad c. 35: in manu traditis.

Amicas eius. Ut amicos principum, ita Augustarum amicas hic dici licet notare. Redi ad cap. 6. Eodem spectant infra memorate comites.



IN CAPUT XL.

Cuius consilio sibi neg. Recte emendare uidetur amplissimus Cuperus, Eius consilio negatam.

Presidi Eratineo. Forsan Eratino, ut sit Grecum , quod idem ac .

Non minus Auguste proxima. In exemplari Parisiensi mendose, non nimis. Proxima autem, ut apud Lactantium, l. I, c. ult.: Ulysses eodem gradu proximus fuit. Ita etiam Apuleio oppido proxima humanitas, et similia. uide Soceri mei notas ad  Phedri uersum,

Negabat illa se esse culpe proximam.

Dum que iussus. Exciderunt forte, iussus a mala bestia erat, loqueretur. CUPERUS.

Promoti militari modo. Ita putabam hec iungenda esse, quasi diceret, eos ritu militari productos fuisse, haud secus, ac solebant milites sub tribuno, aut centurione ducere damnatos. Nunc non aduersabor, si quis malit, militari modo instructi, propter ea que sequuntur.

Bile mens essagitarii. Prior coniectura Cl. Baluzii, milites et sagittarii, satis ipsa refutat se, cum nichil attinuisset dicere, milites militari modo promotos, aut instructos fuisse in actu tali; hoc enim per se facile intelligi posset. Alteram, uelites et sagittarii, fateor me aliquandiu tenuisse; eo quod et Pacatus in panegyrico, cap. 35, et Am. Marcellinus locis pluribus eorum meminerint, ut quorum etiam illo seculo in  bello non exiguus fuerit usus. Pre ceteris huc facere uidebatur, quod historicus ille lib. XXIu, p. m. 264 et 271, stipatores Iuliani uelites fuisse dicat. In presens tamen placet magis, militari modo instructi uigiles et sagittarii, aut, uigiles et Cretenses  sagittarii. Colligebantur uigiles ex uariis corporibus artificum, uti constat ex legibus Romanis, quas habes apud Pancirollum ad Notit. imp. Orient. cap. 27, et consultos iuris alios: apte igitur dicuntur promoti, aut instructi militari more, cum ipsi milites non essent, adiunctos tamen sibi haberent sagittarios. Et uideor alibi legisse, dimidiam partem eorum, qui uigilias aut pretenturas in prouinciis agerent, milites fuisse Romanos; reliquos collectos ex oppidanis, aut prouincialibus aliis. Sed nunc festino ad alia.



IN CAPUT XLII.

Senis Maximiani. Quemadmodum imagines eorum, qui iam capessiuerant imperium, mittebantur in prouincias,  et a magistratibus populisque excipiebantur cum ueneratione, quod supra dictum ad cap. 25, possetque firmari pluribus: ut cum dicit Zozimus lib. II, c. 9, Rome Constantini imaginem , pro more exhibitam, Maxentio bilem mouisse; narratque idem cap. 12, eumdem, cum sibi constabilitum putaret imperium, misisse in Africam, qui imaginem eius circumferrent; queque alia afferri possent ex aliis: ita a non paucioribus traditum, imagines eorum e signis militaribus detractas, et deiectas statuas fuisse, quorum res uehementer displicuere, damnataque post mortem fuit memoria. Hoc de Maximino Thrace, eiusque filio, narrat Herodianus lib. uIII, c, 5, et ex eo Iul. Capitolinus in Maximinis, c. 23, et in Gordianis c. 9. De Maximiano Herculio refert id Eusebius lib. uIII, c. 13 extremo, quasi primo huic ea contigisset ignominia: sed hoc accipiendum de principibus eorum temporum putat ualesius. Eodem igitur modo licebit, opinor, tueri, quod  noster dicat, hoc Diocletiano primo euenisse, ut uiuus imagines suas statuasque aboleri uideret. Nam hoc simpliciter uerum non esse, uel ex eo patet, quod Tacitus lib. III Hist. c. 13, uitellii imagines direptas, et c. 85, ipsum uitellium inter ceteras contumelias cadentes statuas suas contueri subactum narret. uerum ut hoc potius, quod instare uidetur, agamus, uerba hec a blattis et carie non arbitror euasisse illesa. Nam et bis dicitur idem, amborum imagines fuisse depositas, nec cetera satis apta et concinna uidentur. Paulo melius se habebunt, si legerimus, Imagines eius, cum quo pictus esset; et pro, Et quia, etenim quia senes ambo simul plerumque picti erant. Ac fortassis in principio etiam, pro eodemque tempore, eodem quoque tempore, scribendum.

In odium uite deiectus. Utique Lactantius neutiquam scripsit, ad humilem uitam deiectus, et in odium uite deiectus, uno eodemque in loco. Somnolenti librarii repetunt interdum uoces, cum sequi debuit alia similis soni. Loco igitur posteriore adductus, aut  deductus, repone; quomodo et Cicero deducere aliquem in fletum inque misericordiam dixit.



IN CAPUT XLIII.

Unus iam supererat. Maximinum intelligi satis liquet ex sequentibus. uerum an euidens ratio sit Antonii Pagii. Maximinum interiisse anno Christi 313 non, ut alii dicunt, A. 314, quia Lactantius nonnisi narrato Diocletiani exitu, de morte Maximini agit, quem Diocletiano constat fuisse superstitem, alios uelim dispicere. Adi, si uacat, opus laudatum, pagina 248.

Cum haberet emulationem. Lactantius de Ira Dei, c. 13: Nisi accedat sapientia, per quam habeant malorum reiectionem. Hieronymus ad Nepotianum: Habeto prudentiam, iustitiam, temperantiam, fortitudinem. Spartianus in Hadr. cap. 5: Tantum clementie studium habuit.

Et ipse legatos. Suspicor fuisse, Ergo et ipse legatos ad urbem misit occulte. Et ipse, puta, non secus, ac  amice conspirauerant inter se Constantinus et Licinius.



IN CAPUT XLIu.

De Mauris atque Italis nuper extraxerat. Usitatius, contraxerat. Arbitror tamen et alterum alicubi locum habere.

Ad utrumque paratus. uirgilii est:

Fidens animi atque ad utrumque paratus.

Aen. II, us. 61. Alterum:

. . . . Neque his fuga nota, neque illis.
quod paulo post sequitur, habes Aen. lib. X, us. 755.

Commonitus in quiete Constantinus. Multa ad hunc locum amplissimus Cuperus, que cum lectoribus euriosis placitura esse non dubitem, tanto pauciora erunt, que a me nunc adiicientur. Ac de ueritate huius historie cum nemine serram longe contentionis ducere uelim, probe memor eorum, que se narrat Eusebius ab ipso Constantino audiuisse; item eorum  que pie dicuntur ab his, qui monent satis probabile habendum, Deum, ut primam christiane religionis originem plurimis, ita eiusdem sub Constantino latissime propagande progressum, saltem hoc uno, si non et pluribus miraculis adiuuisse. uerumtamen in talibus, non quid hominibus, sed quid Deo fuerit uisum, unice spectandum arbitror; adeoque quid uere factum in historiis non dubie fidei narretur, non quid humani iudicii imbecillitas conueniens futurum fuisse arbitretur. Ergo si, bona cum pace secus sentientium, licebit mihi in hoc aliquid autumare, existimo apparitiones duas, secundum loca, modum et tempora multum diuersas, misceri in unam. Cum Iulianus celestis sacramenti desertor nefarius, gregem Dominicum uafritie pariter et crudelitate summa uastaret, inque eum rabiem quoque Iudeorum concitaret, non in uestimentis modo hominum, uti testantur plurimi, sed et in celo signum crucis, et hoc  quidem splendidissimam in faciem emicuisse, narrant auctores non leuis fidei. Ex quibus audiamus, si placet, unum, Nazianzenum nempe, note sanctitatis et constantie Patrem. Inuectiua in Iulianum secunda is ita loquitur:  , , , , , , .   . Hoc si reclamante ueritate scripsisset Gregorius, eopse propemodum tempore, quo facta ferebantur, quam male consuluisset pietati christiane! Mea igitur opinio est, uidisse quidem etiam Constantinum crucis figuram in somnio nimirum diuinitus profecto. Sin uero uidisset etiam in celo, uix tacuisset hoc loco  tam opportuno Nazianzenus; uix omisisset Lactantius; aut certe clarius et magis dilucide narrasset. Posset etiam dici, satis uisum Deo, pium imperatorem, et ad fouendam religionem sanctam impigre omnia facientem, apparitione gratiosa per quietem monere atque instigare: Paganis uero et Iudeis ad disturbandos impios conatus maiore opus fuisse terrore. Sed ueniam mihi dent altius hec rimari atque excutere soliti, si non satis perite uideor in his uersari. Eusebium fusius de uiso isthoc differentem cum forte legerem, uidebar mihi tempus, quo contingeret illud Constantino, uidere clarioribus ab Eusebio ipso uerbis designatum, quam uisum id est interpretibus, uiris me partibus multis doctioribus. Ait Eusebius lib. I de uita Constantini, c. 28: , , hoc imperatori, monstratum fuisse. Nec multo aliter uel Nicephorus, uel Socrates, Zonarasue. Pugnare uidentur illis hec duo, de meridie, siue circa meridianas horas, et inclinante in uesperam die, cum sint eadem. Nam  Isidorus lib. XX, c. 3, diserte ait, id etiam tempus meridiem appellari, quod post medium diem est; et Censorinus de Die nat. cap. ult. de meridie id factum dici, quod factum est ante supremam, id est, ut plurimi exposuere, ante occasum solis. Nam et in XII Tabulis scriptum erat, sol occasus suprema tempestas esto. Pletoria tamen  tempus iussit esse supremum, quo pretor in comitio supremam pronuntiauit populo, teste uarrone de L. L. lib. u. Hinc dies in meridiem uergere dicitur Ammiano Marcellino, lib. XuI, in Allocutione Iuliani. Idem lib. XXXI, p. m. 455: Exorsumque prelium, uergente in meridiem die, tenebre occupauere nocturne. Ex his patet, Eusebium isthic non scripsisse pugnantia: sed meridiem dici apud ueteres etiam horas occasum solis propius antecedentes sed hec eo tantum spectare uelim, ut quodnam tempus ab Eusebio designetur, declarent: de uisione ipsa pluribus in presens agere nec uacat, nec forsitan attinet.

 Cumque repente populus. Que notat ampliss. Cuperus, fateor mihi uenisse in mentem, antequam aduenissent littere ipsius: nisi quod pro Cumque, cum, deleta particula enclitica, et loco erant, quod uir ille doctissimus reponit, dabat mihi coniectura mea suggerebat, aut edebat. Quod posterius si cui probatum fuerit, pro debita, forsan legendum elata, aut sublata uoce. Circenses autem solemne munus natalibus principum, siue eos, principes darent populo, siue senatus populusque honori dicaret principum. Iul. Capitolinus in Antonino Pio, c. 5: Circenses natali suo dicatos non respuit, aliis honoribus refutatis.

Manus Dei supererat aciei. Biblica hec phrasis esse uidetur. uide Ps. XXXuIII , 2; Ps. XXXIX, 11, etc.

Proterretur. Opinor ego uocem miles huc reponendam esse.

Primi nominis titulum. Ex amplissimi Cuperi ad hunc locum coniecturis amplector eam, que statuit  Constantino nominique eius primum inter Augustos illos locum.



IN CAPUT XLu.

Hyeme quam cum maxime seuiente. Sepius illo quam remoto, aut subaudito, dicunt cum maxime, quod ualet, in presenti, hoc tempore, ut uolunt uiri doctissimi. Ferri tamen posse etiam hanc lectionem puto, scilicet, pro hyeme tam seuiente quam cum maxime.

Mansionibus geminatis. Id est, ita ut quotidie tantum itineris conficerent, quantum alias biduo. Nam mansio sumebatur ut plurimum, pro unius diei itinere, uidelicet quia mutationes ueredorum. ac diuersoria, ubi manerent, ad certam stadiasmi rationem sic erant disposita, ut singulis mansionibus responderent singulorum itinera dierum; nisi quod camelorum aquationes interdum uariarent. Sed uide plenius hec explicantem Salmasium, Exercit. Plin. ad Solin., pag. 494, 495.

 uis aut promissa. Suspicor scripsisse Lactantium: Nec tamen quicquam aut uis, aut promissa ualuerunt.

Iam secunda mansione tenente. Mallet clariss. Baluzius: Iam secundam mansionem tenente, distantem. Nequaquam assentior; alterum enim, Licinio secunda mansione tenente, sic dictum accipio, ut illud Liuii, l. XXXII, c. 7: Qua abscisse rupes erant, statio paucorum armatorum tenebat. Quomodo et alibi locutum esse Liuium docuit Gronouius ad lib. XXIu, c. 3. In ceteris paulo felicior coniectura uidetur editoris primi; totumque hoc ita refingendum puto: Nec enim poterat ulterius, Licinio iam secunda mansione tenente, distante millibus totidem; hic itaque collectis ex proximo quantis potuit militibus, pergebat obuiam Maximino. Quantis, pro quot; quomodo non illa tantum etate dicebant frequentissime, sed et sua Propertius, lib. I, Eleg. 5:

At tibi curarum millia quanta dabit?



IN CAPUT XLuI.


Notarium iussit. Notarios tempestate illa Augustorum, exceptores, presidum acta qui scriberent, fuisse dictos, accuratissimus ualesius docet ad Am. Marcell. lib. XIu, apud quem plura uide.

Summe Deus. Fallor, an huc respicit Constantinus apud Eusebium, libro de uita ipsius quarto, c. 19, cum militibus, qui nondum susceperant salutarem christiane fidei doctrinam, sancita lege precepit, ut Dominicis diebus in campum purum procederent, et precationem, quam antea didicissent, simul omnes signo dato ad Deum funderent. Sensus quidem formule precum non longe abit: , , , , et reliqua.

In libellis pluribus. Libelli sunt charte breuiores; et hoc euo ponebantur interdum pro epistolis, ut ab eodem ualesio obseruatum est ad Am. Marcell. lib. XuI, secus ac tempore Ciceronis usurpabant, monente  ad epistolas eius  Paulo Manutio.

Per prepositos. Hos prefuisse cohortibus putant uiri doctissimi, perinde ac tribunos; tribunis autem inferiores habitos, quod ex ueget. lib. II, c. 12, colligunt. Iosephus uertit; itemque Apuleius, millenorum armatorum duces. Plura alii.

Statuit imperator prelium diei kalendarum Maiarum. Forsan uoluit in diem, aut ad diem. Quid si legerimus, statuit imperator prelio diem kalendarum Maiarum? Puto tamen ferri utcumque etiam posse, statuere illi diei prelium, constituere in illum diem prelium.

Quem uocant Serenum. Id est, placidum, quietum, uentis carentem. Claudianus de Raptu Pros. lib. III, u. 232:

. . . . Cum rore serenus
Albet ager.
 Ubi similiter serenus a Gulielmo Pyrrhone placidus exponitur. Quomodo et Glosse ueteres, Serenus, .

Ter dicta. Ternarium numerum amasse in precibus uidentur ueteres Christiani, non tam imitatione praua Paganorum, quam ad memoriam sanctissime in Deo Trinitatis; quod diserte ait Cyprianus de oratione Dominica, uideorque etiam apud alios legisse. Ter etiam cantari audiuit puer ille, cuius meminit Nicephorus lib. XIu, c. 46, post diros terrores terre motuum, congregatis ad supplicationes Christianis, sublimis raptus, et paulo post redditus mortalium cetui, sed eidem rursus per mortem ereptus; ter, inquam, cantari audiuerat hec uerba: , , , . Quod fere idem canitur etiam hodie ab orthodoxa Ecclesia, et in lingua nostra. Habuit et Latina Ecclesia.



IN CAPUT XLuII.

A paucis metebatur. Plane ueram hanc lectionem  esse censeo. Lactantius lib. uII, c. 15: Tunc peragrabit clades orbem, metens omnia, et tamquam messem cuncta prosternens. Hieronymus ad Heliodorum: Ecce bis acutus gladius, ex ore procedens regis, obuia queque metit. uirg. Aen. X:

Proxima queque metit gladio, latumque per agmen
Ardens limitem agit ferro.
Plura illustris Heinsius ad Ouid. Metamorph. lib. u, us. 104.

Nemo nominis . . . memor. Solebant in preliis duces, sicubi segnius rem geri uiderent, nominatim suos compellare, ut ostenderent quemlibet eorum sibi notum esse, nec defore laudes et premia, prout cuiusque uirtus meritumque spectaretur. Sed hic, omnibus immisso diuinitus terrore trepidantibus ars illa nichil profecit.

Una nocte atque una die. Subiice fugiens; nam sine illo, aut simili uerbo, hec cum sequentibus non coherebunt, ubi dicitur peruenisse Nicomediam nocte  alia, id est altera seu proxima.



IN CAPUT XLuIII.

Quod quidem diuinitas. Hec sana non esse uel ex eo perspici potest, quod non conueniunt: Quod quidem diuinitas placatum ac propitium possit existere. Scribendum esse puto: Quo quicquid demum esset diuinitatis in sede celesti. In Eusebio nunc occurrit: , , . Ubi uideri legendum, , , cum indicassem amplissimo Cupero, fassusque essem ambigere me, possetne ratione quadam ferri in Lactantio, quo quicquid esset diuinitas in celo, hoc nobis esset propitium; quasi diceret: Siue cum his, siue cum illis, de natura numinis fuerit sentiendum, numen utique nobis propitium esset, in hunc modum mihi respondit: »Recte perspexisti, in uerbis, quo quidem diuinitas . . . ulcus latere. Et primo quidem Eusebium non aliter  scripsisse, quam , Grece lingue persuadet genius; deinde apud Lactantium uestigiis tuis Eusebiique uerbis insistens repono, quo quicquid diuinitatis in sede celesti. Nam si diuinitas retinetur, ad nullam uocem potest referri placatum ac propitium; et ita loquuntur imperatores, quia Christianorum Deum et ethnicorum deos intelligunt. Sic paulo post: Ut possit nobis summa diuinitas, cuius religione liberis mentibus obsequimur, in omnibus solitum fauorem beneuolentiamque prestare. Id est, tam Christus, quam Gentilium numina.« Hec ille. Sed scrupulum iniicit alium Nicephorus, qui ut in ceteris plerisque sequitur Eusebium, ita in hoc quoque edicto, quod lib. uII, c. 41, refert, rarius ab eo discedit. Is igitur hec uerba sic concipit: , . uerum huc magis inclino, apud Nicephorum quoque legendum uideo enim plurimis in locis corruptum, haud dubie descriptorum uitio; mirorque  eos, qui tam splendide illum edidere, non contulisse eum diligentius cum Eusebio, nec ea saltem in quibus manifesta sunt menda, correxisse. uerum hoc leuius damnum censendum, in scriptore fidei non ubique optime. Redeamus igitur ad Lactantium. In quo notent iuniores, uocem diuinitatis, ex consuetudine istius eui, pro Deo, siue numine usurpari. Hoc in Tertulliani libris, presertim illis serius repertis, quos ad Nationes inscripsit, est frequentissimum. Sic in arcu triumphali Constantinus scripsit, se DIuINITATIS. INSTINCTU. DE. TYRANNO. OMNIQUE. EIUS. FACTIONE. IUSTIS. REMP. ARMIS. ULTUM. esse. Inter alios plurimos etiam Saluianus lib. II de Gubern. Dei, sic loquitur: Aspectus diuinitatis propitie munus est conseruationis humane. Adiiciam et illud modo memorati Tertulliani, Apologet. c. 34, quia ad rem quoque ipsam facit: uidete, ne et hoc irreligiositatis elogium concurrat, adimere libertatem religionis, et interdicere optionem diuinitatis, ut non liceat mihi colere quem uelim, sed cogar colere quod nolim. Idem iudicium fuit Iouiani imperatoris  apud Socratem, lib. III Hist. Eccl.: , . uerum hanc questionem plenius agitare aliorum est; itaque plura de ea afferre supersedeo.

Amotis omnibus omnino conditionibus. Conditiones hic uocate, Eusebio dicuntur, ut egregie obseruatum Baluzio, quem uide.

Nunc cauere ac simpliciter. Hec quoque corrupta esse facile agnoscet attentus lector, imo et mutilata. Est autem hic eorum sensus : Quare scire dicationem tuam conuenit, placuisse nobis, ut amotis omnibus omnino conditionibus, que scriptis prius ad officium tuum datis super Christianorum nomine, leue prorsus, et a clementia nostra aliene esse uidebantur, nunc cauere, ut libere ac simpliciter, et reliqua. Hic ea tantum diuerso stylo, siue litterarum forma alia, curaui edenda, que adiecta sunt  ex Grecis. Quod ut constet melius, an opportune sit factum, pluscula Greca exhibebo: , , , , , , , , .

Quas . . . . honori. uel quia, etc. Fuisse auguror: Quod a nobis factum est, ut neque honori cuiquam, neque religioni detractum aliquid, aut imminutum esse a nobis uideatur, aut certe eius sententie quidpiam. Greca Eusebii: , .

Priore tempore aliquid. Aliqui scribendum. Eusebius, .

Quantocius reddant. Inter uoces non latinas habuere  quantocius duo uiri summi, uossius et Borrichius. Legitur tamen apud Sulp. Seuerum, dial. III, cap. 4: Discede quantocius, ne me ob iniuriam tuam celestis ira consumat. Habet etiam Bibliorum uetus interpres, Gen. XLu, 9, Glosse Labbei: Quam ocius, scribe, quantocius.

Etiam uel hi, qui emerunt. Distinguo a superioribus, et suis queque locis ita repono . . . . quantocius reddant. Etiam hi, qui uel emerunt, uel qui dono erant  consecuti, si putauerint, de nostra beneuolentia aliquid, uicarium postulent; quo et ipsis . . . . Postulare hoc sensu, est desiderium suum, uel amici apud eum, qui iurisdictioni preest, exponere, docente Ulpiano, lib. I de Postulando. uide Brisson. de uerb. Signif.



IN CAPUT XLIX.

Sequenti autem Licinio. Necessarium uidetur, ut mox legamus, angustias petiit; munimentisque . . . .

 Insustentabili dolore. Sic lib. uII Diu. Instit., cap. 16: Hic insustentabili dominatione uexabit orbem. Luxuriat in talibus Lactantius, in quo similiter inextricabilis, inexcogitabilis, illibabilis, inuiolabilis, ineluibilis, incomprehensibilis, cruciabilis, dissipabilis, ineloquibilis; et alia multa reperies, quorum quedam extant etiam apud alios.



IN CAPUT L.

Ut eum uixisse cognouit. Inconcinnus sermo; ut eum, Candidianum, uixisse cognouit, immiscuit se eius comitatui, ut fortunam Candidiani specularetur. Nam aliter, uixisse accipere non possis, quam per , de Candidiano neci iam destinato: uerum cetera nimium reclamant. Rectius igitur, ut eum, Licinium, hoc edixisse cognouit, immiscuit se eius, nempe imperatoris, comitatui. Mox, Qui quia se Nicomedie obtulerat, si legeris, erunt et illa expeditiora.

Agentem in annis octo. Forsan legendum: Agentem in Cilicia annis octo. Sic certe solet Lactantius: ut  lib. u, cap. 22: Qui in rebus prosperis agit, impatiens est; lib. uI, cap. 2: uelut in tenebris agenti; de Opificio Dei, cap. 1: Res tuas, in quibus nunc agis. Egit uitam tot annis, habes in Inscriptione ueteri:

TIGRINIANO. CONIUGI. BENEMERENTI. PROFUTURA. FECIT. QUI. uIXIT. MECUM. ANNO. XXu. EGIT. AUTEM. uITAM. IN. ANNIS. LuIII. IN. PACE.

In Orientem precipitata est. Ex epistola illustrissimi Cuperi ad uirum item suis suorumque decoribus fulgentissimum, Constant. Hugenium, celsissimo Arausionensium principi a secretis. Cum paucis abhinc diebus fruerer tuo fratrisque colloquio, et de uariis antiquitatibus nos confabularemur, incidit, ut fieri amat, mentio libri Lactantii de Mortibus persecutorum, quem t. II Miscellaneorum inseruit Stephanus Baluzius, uel hoc nomine plurimum meritus de Historia Ecclesiastica. Litem uiro motam in Galliis affirmabat doctissimus frater tuus ob hec uerba cap. 50, Sed  prius mater eorum in Orientem precipitata est, cum ratio et sequentia plane suadeant, fluuium hic signari, et legendum esse, in Orontem. Ego continuo amplius deliberandum esse censebam; et me legisse asseuerabam, Orontem appellatum fuisse Orientem. Sed quia numeros tantum tenebam, accipe que mihi ad locum istum domi annotata sunt. Nunquam certe dubitaui, quin disertissimus Patrum Lactantius scripserit Orontem: uerum Oriens, in locum Orontis, per librarios irrepsit ea procul dubio etate, qua ita loquebantur; nec tam male fecit uir doctissimus, quod repertam in membranis uetustis scripturam retinuerit. Unus enim idemque fluuius intelligitur; et Hegesippus lib. III cap. 5 Excidii, ac Isidorus lib. XIII, cap. 21, Orig. testantur, fluuium hunc Orientem appellatum fuisse: unde et Eustathius Thessalonices episcopus, ad Dionysii Periegesin Orontem interpretatur . , . uerum uti a ueritate alienum, Tiberium imperatoris  Augusti successorem , hunc fluuium Orontem, cuius iam mentio apud Polybium occurrit, ex Draconte appellasse: ita respicit procul dubio ille ad Orientis uocem; et cum aliis auctoribus excusat aliquo modo lectionem uulgatam que clare docet, non absque ratione Hegesippum et Isidorum tradere, Orontem dictum esse Orientem. Hec ibi. In litteris uero superiore autumno ad me datis hec adiecit uir doctissimus. Hoc de loco quid sentiam, misi ante. Propertius, ut hoc addam, celebrat Oronteam myrrham; quia illa ex Arabia Antiochiam, celeberrimum Syrie, et ad Orontem fluuium positum emporium, deferebatur. Gaspar Hofmannus  myrrham non a fluuio Oronte, sed a Cypro, in qua regnauit Cynyras, Myrrhe pater, dictam esse putat; Cyprum preterea fuisse Syrie quondam partem, teste Plin. II, 88, indeque se apud Ouid. Met. X, rescribere:

    . . . . Undique lecti
Te cupiunt proceres, totoque Oronte iuuentus,
pro Oriente; nec quemquam moueri debere, quod prima in Orontes syllaba breuis sit: tandemque existimat, aroma hoc ab Arabibus semper fuisse petitum; Orontes, teste Plin., uI, 26, populos Arabicos esse, et inde myrrham esse cognominatam. Non perdam tempus his refellendis. Sed Orontes non sunt populi in Arabia, uerum Gordieis proximi in Mesopotamia. Et quanquam ea in regione Arabes uixerint, et interdum Arabie nomen se eo usque extendat, tamen myrrha in ea non gignitur. Columelle lib. X, celebratur Achaica myrrha, quia, teste Dioscoride, in Beotia etiam prouenit; que, uti nosti, Achaie nomine cum adiacentibus regionibus uenit. Hec amplissimus Cuperus. Ne quid autem desideret, quod in presens queat afferri, studiosus lector, afferram Hegesippi uerba ex lib. III, cap. 5, ubi describit Antiochiam: Fluuius eam medius intersecat, qui a solis ortu oriens, non longe ab Urbe mari conditur; quem de originis sue tractu Orientem ueteres appellauere, ut uulgo putetur  locis nomen dedisse, cum inde acceperit. Cuius fluentis ipso impetu frigidioribus, et zephyris assiduo per ea loca spirantibus, tota ciuitas momentis prope omnibus refrigeratur, ut Orientis in partibus Orientem abscondat. Eadem legas apud Isidorum lib. XIII, cap. 21. His igitur a uiro dignitatis amplissime copiosissimeque eruditionis preclare explanatis, nichil habeo, quod addam, nisi applausum. Eustathii uerba non dubie corrupta esse censeo. Typhonem dictum Orientem narrat Strabo: Draconis uero nomen ei datum, usquam, nisi hic, legisse non recordor. Equidem suppetit coniectura, . Sed cum credibile sit, hanc quoque facile Cuperum uidisse, uerum ut audacem nimis repudiasse: rectius forsan ab aliis opem certiorem expectabimus. De nomine tractus illius, cuius meminit Hegesippus, ex Constantino de Thematibus omnia possunt nota esse.



IN CAPUT ULTIMUM.

 Non corrumperet ueritatem. Precessit ne; quare  non, a librario adiectum, delendum censeo.

Respexit in terram. Non modo in extraneorum litteris, quod ostenderunt satis uiri docti, elegans hoc loquendi genus est perusitatum, sed etiam in sacris. Deut. XXuI, 7: Qui exaudiuit nos, et respexit humilitatem nostram, et laborem, atque angustiam; et us. 15: Respice de sanctuario tuo, et excelso celorum habitaculo, et benedic populo tuo sancto. Sic uirgo in admirando illo hymno, , ubi collegit plura Priceus. Utitur et Eusebius de hac ipsa pace Ecclesie reddita, de qua scriptor hic agit, Hist. Eccles. lib. uIII, cap. 16: . Nisi mauis illic ab inspectione, seu uisitatione, metaphoram duci, quam fecerunt , siue qui ad res sociorum aut prouincialium cognoscendas et constituendas missi erant. De qua doctissimus et celeberrimus Buchnerus ad Hymnum natalitium, quem Christo Seruatori cecinit Prudentius.

Ut florescentes ecclesie perpetue quiete. Duo doctissimi uiri legendum putarunt: Ut florescentes ecclesias  perpetua quiete custodiat. Mihi magis ex consuetudine temporum illorum scribi posse uidetur: Ut florescentis Ecclesie perpetuam quietem custodiat. Non enim nisi de una illa et uera agit Ecclesia. Cetera quoque sic fuerint conuenientiora stylo Lactantii; ut lib. uI, c. 10: Ut quietem noctis tutam sibi faceret; lib. 7, cap. 2: Piorum animis ad beatam uitam reuocatis, quietum, tranquillum, pacificum, aureum denique, ut pete uocant, seculum, Deo ipso regnante, florescat. Amabile uero quietis nomen Romanis Romanorumque principibus uehementer placuit, ut ex nummis liquet, aliique ostenderunt. Inter alios hoc amauit et Constantinus Magnus , qui in arcu triumphali nummisque, LIBERATOR URBIS, FUNDATOR QUIETIS uocatur, alibique PACIS, aut QUIETIS PUBLICAE dulcissima exhibet nomina. Faxit DEUS OPT. MAX. ut omne christianum nomen, pace et quiete solida ac diuturna, nominatimque ut cum REGE pio, forti, felice, patria nostra iam dictis aliisque  bonis propriis et perpetuis eternum efflorescat.



[NOTAE NICOLAI TOINARDI IN LIBRUM DE MORTIBUS PERSECUTORUM.]





NICOLAI TOINARDI MONITUM LECTORI.

Ex quo ea, que in his notis ad cap. 4, de Sabbato magno, deque BB. Polycarpi ac Pionii passionibus, fere animi gratia scripsi, typis mandata sunt, opere pretium duxi profiteri, probabiles admodum mihi uideri sententias illas duas, que pluribus a me alias exponentur: nempe Sabbato ipso magno Iudaico, id est, quod decimam quartam lunam paschalem proxime precedit, Polycarpum martyrium fecisse die 26 mensis  Martii , et quidem anno Christi  147; Pionium autem comprehensum fuisse Sabbato quoque magno, die 22 Martii anni 251, et martyrio fuisse affectum die 12 septimi Asianorum mensis, qui supradicto 251 anno in Sabbatum, atque in 5 diem Aprilis incidit.

Iis, qui hanc tuebuntur sententiam, nulla erit habenda consulatuum ratio, utpote Actis proconsularibus perperam adiectorum.





NOTAE TOINARDI AURELIANENSIS IN LIBRUM DE MORTIBUS PERSECUTORUM.



IN CAPUT PRIMUM.


Ecce addetur his omnibus aduersarius: et restituta per orbem tranquillitate, profligata nuper Ecclesia rursum exurgit. u. C. Ioan. Bapt. Cotelerius Ecclesie  Grece monumentorum, Parisiis anno 1681 editorum, pag. 528, in notis legendum iubet: Ecce adteritur his omnibus aduersarius; aperto, ut ait, sensu et scita antithesi ex adteritur et exsurgit. Eximiam uiri eruditissimi, mihique olim coniunctissimi, emendationem  tum bono omine meas inter notas principem hic exhibendam duxi, tum ne in peregrino loco latens, Lactantii studiosis maneret ignota.



IN CAPUT II.

Extremis temporibus Tiberii Cesaris, ut scriptum legimus, Dominus noster iehsu-Christus a Iudeis cruciatus est, post diem decimum kalendarum Aprilis, duobus Geminis consulibus. His paucis in uerbis error non unus. Primus quidem est ex librarii oscitantia, ita ut pro ante, irrepserit post. Hic enim legendum puto, ante diem decimum, ut ipse Lactantius habet alio in loco, scilicet Institutionum, lib. Iu, cap. 10, ubi de Iudeis ait: Exinde Tetrarchas habuerunt usque ad Herodem, qui fuit sub imperio Tiberii Cesaris, cuius anno quinto decimo, id est, duobus Geminis consulibus, ante diem decimum kalendarum Aprilium Iudei Christum cruci affixerunt.

Clarissimus Stephanus Baluzius, huius tanti thesauri diligentissimus editor, Parisiis anno 1679, in  notis ad superius cap. 2 negat contrarietatem esse ullam inter duas istas loquendi formulas, post et ante diem decimum, fretus auctoritate Pauli I. C. D. de uerb. Signific. L. Anniculus CXXXII. uide eius uerba.

At clariss. Henr. Norisius ingentis Cenotaphiorum Pisanorum operis uenet. anno 1681 editi, pag. 345, hanc sententiam confutat; atque ex ipso Pandectarum autographo, Florentie asseruato, germanam uerborum Pauli lectionem profert his uerbis: Ante diem decimum kalendarum post diem decimum kalendarum; neque utro enim sermone undecim dies significantur. Deinde ait:

»Ex hac autem germana lectione textus, Ricciolii opinio refellitur . . . . Etenim illa uerborum Pauli recitatio optimum sensum habet, et uerissima est, quamuis non iisdem iurisconsulti uerbis expressa. Idem enim, lib. CXXXIu, D. De uerbor. significat. ait: Anniculus non statim ut natus est, sed trecentesimo sexagesimo quinto die dicitur, incipiente plane, non exacto die. Itaque qui inchoato extremo anni die moritur,  ut inquit lib. CXXXII, anniculus amittitur; quod probat argumento a uulgata loquendi consuetudine ducto, qua dicentes, ante diem decimum kalendarum, ipsum diem termini, nempe primas sequentes kal. computamus, non autem diem undecimum, qui kalendas sequitur, nempe diem secundum mensis  . Quare, inquit iurisconsultus, etiam anniculum amitti, qui ipso die trecentesimo sexagesimo quinto incipiente plane, non exacto, amittitur; neque necesse est amitti die primo anni insequentis. Itaque constat auctore celeberrimo iurisconsulto, ea uulgata dicendi formula, Ante diem decimum kalendarum, non siguificari undecim dies, sed tantum decem, ipsis kalendis computatis.«

Tandem, insequenti pagina, post relatam utriusque loci Lactantii per clarissimum Baluzium conciliationem, idem Norisius subdit: »uerum doctissimi interpretes secus Pauli textum intelligunt. Antonius Augustinus, lib. Iu Emendat.ad laudatam legem Pauli ait: Ante diem tertium nonas, et tertio nonas, et die tertio post kalendas  idem esse deprehenditur. Hec Cuiacii uerba in aduersariis olim notaui: Post diem decimum kalend. significatur dies decima post kalendas, ut ipse kalende computentur. Ergo post diem decimum kalend. Ianuarii, id est Iu idus Ianuarii. Recte notat P. Manutius in epist. 12 lib. III Familiarum Tullii, ante diem tertium nonas, ueteres Latinos dixisse, id est, tertio die ante nonas; nam cum dicitur tertio nonas; concisa locutio est; subintelligitur enim die ante, siquidem prepositio tacita kalendas in quarto casu regit. Quare post decimum diem kalend. Aprilis, idem est, ac decimo die post kalendas Aprilis . . . . . . Neque Paulus memorate doctissimi Baluzii opinioni suffragatur. Nam scribit, neutra loquendi formula ante diem decimum  kalend. et post diem decimum kalend. diem undecimam significari, sed decimam, non quidem eiusdem mensis, sed tum decimam diem ante, id est, precedentem kalendas, tum decimam post, nempe posteriorem kalendis. Hinc Caius iurisconsultus eodem D., lib. L. CCXXXIII, ait: Post kalendas Ianuarias die tertio pro salute principis uota suscipiuntur; nempe 3 nonas Ianuarias. Hinc apparet, alium plane mensem significari hisce loquendi phrasibus: Ante decimum kalend. Aprilis, ac post decimum kal. Aprilis: priori enim modo dicendi designatur dies 23 Martii; altero uero  dies posterior decimo kal. Aprilis.

»Quare Lactantii uerborum formula neminem ueterum Latinorum auctorem habet, ac doctissimis recentioribus improbatur. Scio, astronomos diem a meridie precedentis ad meridiem insequentis diei numerare. Hinc dies 23 Martii post meridiem ipsis dicitur post diem decimum kal. Aprilis. Lactantius uti designaret tempus diei, qua passus est Dominus, uidelicet post meridiem diei 23 Martii, scripsit iuxta  modum loquendi astronomorum. Hec tamen non quidem eruditissimo Baluzio opposita, sed proposita, ac eiusdem censure supposita uelim.«

Hactenus clarissimus Norisius, cuius locum fere integrum ideo exhibui, tam ob ipsius prestantiam, quam quia Cenotaphia Pisana omnium non sunt in manibus.

Norisii autem sententie omnino accedo, ita ut istis uerbis post diem decimum kalendarum Aprilis, intelligatur decimus dies mensis Aprilis, computatis ipsis kalendis.

Frustra autem excusando, uel interpretando Lactantio celeberrimus auctor astronomos in auxilium uocat; quid enim Lactantio cum astronomis in re minime astronomica, ut ad istas subtilitates confugiatur, de quibus neutiquam cogitauerit Lactantius?

Deinde si locum haberet iste loquendi modus astronomorum, sequeretur ex eo, quod dies decimus kalendarum Aprilium iuxta astronomos exactus sit  ad meridiem diei 23 Martii, atque adeo nonus inceperit, Lactantium dixisse, Christum eo die post meridiem cruci fuisse affixum: siquidem, ipso auctore, cap. 2 huius libri, post decimum diem kalendarum Aprilis cruciatus est, quo uocabulo significatur, cruci affixus.

At uero Lactantius non scribit sigillatim de diei parte, sed solummodo uniuersim de ipso die, in quo Christus crucem subiit: unde nichil quidquam expeditius est, quam dicere post in isto loco esse librarii errore, ac pro eo reponendum ante. Idque eo magis, quod Institut. lib. Iu, cap 10, ubi Ante decimum diem recte legitur, ibidem in nonnullis editionibus, quales sunt Lugdunensis anni 1548, in-12, et Antuerpiensis anni 1555, in-8o, legere sit: Ante diem septimam, pro Ante diem decimum; uti est uniuersim in compluribus antiquis codicibus et castigatis editionibus.

Quemadmodum itaque in Institutionum loco positum et uocabulum septimam, pro decimum: ita  plane in hoc de Mortibus Persecutorum, pro uocabulo ante, male scriptum est, post.

Ioannes Columbus, qui notis Abe in Finlandia anno 1684 editis hunc eumdem librum illustrauit, in hunc locum habet insequentia: uide eius uerba, col. 363.

Hactenus Ioannes Columbus, cuius sententia ex iis, que supra a Norisio atque a me allata sunt, satis superque confutatur.

Preterea uir eruditus non aduertit, in altero Marci IX, 12, exemplo quod quidem est Matth., XuII, 1, neutiquam posse sextum diem inchoatum intelligi, sed exactum. In loco enim parallelo apud Luc., IX, 28, numerantur fere dies octo. In Mattheo itaque et Marco sex dies censendi sunt integri,  ut insequens septimus propius accedat ad octo, quot sunt in Luca.

Dixi supra, cap. 2, initio, complures esse in uerbis Lactantii errores. Confecto itaque eo, qui librarii erat, nunc in ipsum Lactantium uertendus stylus.

Ait, Extremis temporibus Tiberii Cesaris Christum cruciatum fuisse, duobus Geminis consulibus. Extrema illa Tiberii tempora in altero Institutionum loco, siue lib. Iu, cap. 10, assignat anno Tiberii quinto decimo. Id quidem conuenienter consulatui duorum Geminorum. At obserua, lector, quam immaniter inde hallucinetur.

Tiberius annum imperii quintum decimum iniit anno 28 ere uulgaris, die 19 mensis Augusti. Hoc ipso Tiberii anno Ioannes Baptista, uti apud Lucam, cap. III, 1, 2, 3, legimus, penitentiam predicare incepit. Erat is, iuxta Lactantium, Tiberii annus quintus decimus iniens, siquidem, iuxta eumdem, passus est Christus quinto decimo Tiberii anno, qui in cursu fuit usque ad 19 diem Augusti anni 29 ere uulgaris.

 Baptizatus itaque Christus die 6 Ianuarii, consulibus duobus Geminis, anno ere uulgaris 29, et passus die 23 mensis Martii insequentis, nonnisi per duos menses ac dimidium ea omnia peregerit, que ab ipsius Baptismo ad mortem usque referuntur. Quod quidem portentosum est dictu, quamuis ab aliis multis ueterum inconsulte pronuntiatum fuerit, ac Fastis Idatianis infartum.

Quid enim tandem fiet de quatuor omnino paschatibus, quibus, ipso fatente uiro clarissimo Harduino, in indice Antirrhetici sui, Parisiis anno 1689 editi, Seruatoris ministerium apud euangelistas distinguitur? Quis Philolaus, uel Ptolomeus; quis Copernicus, uel Tycho, in illo 29 ere uulgaris anno reperiet characteres diei passionis Christi congruentes, feriam, inquam, sextam cum die paschatis concurrentem?

Et tamen ille ipse est Lactantius, qui cum aliis similibus auctoribus, id est, chronologie atque euangelice  historie eque incuriosis, obtruditur ab iis, qui negant Christum ere uulgaris anno 33; et quidem mensis Nisan die 14, siue Aprilis die 3, cruci fuisse affixum.

uerum absit, ut inde quidquam detractum uelim Lactantii aliorumque ecclesiasticorum scriptorum auctoritati. Id unum contendo, eis, quanto magis ob uetustatem predicantur, tanto minus in rebus chronologicis habendum esse fidei; cum enim unum Christum scirent et docerent, eumque crucifixum, rerum gestarum ordinem non ita accurate seruabant.

uir Clarissimus Ioannes Harduinus in Antirrhetico suo, p. 67, questionem hanc definit insequentibus uerbis: Denique passum esse Dominum Iesum anno ere uulgaris 29, ex eo intelligimus, tertio paschate post susceptum predicandi munus, ut uetustissimi e Patribus unanimi consensione prodidere, duobus Geminis consulibus.

Deinde in Addendis, que sunt ad calcem libri, subdit: Nam et Iudeorum preterea ritus, et astronomice  tabule in eum annum, ut alias dicemus, consentiunt.

Tum aduersus uirum clarissimum Ioannem uaillantium eadem p. 67, insurgens, ait: Horum an tu quidquam es subodoratus? aut tibi aliquis ante nos indicauit?

Huc usque clarissimus Harduinus, a quo stabiliende huic sententie nescio equidem quid proferri possit. Neque enim Iudaicorum rituum plane sum rudis, neque porro astronomicis ex tabulis ulla unquam machina eruentur feria sexta ac paschatis dies, in quibus coniunctim anno ere, uulgaris 29 passus sit Christus.

Assumptis in locum Iude proditoris Matthia et Paulo. Ne ex his uerbis inferas, Paulum una cum Matthia fuisse Iude ab apostolis suffectum. Tantum incuriosius paulo scribens Lactantius innuere uoluit, loco Iude alios duos apostolatus munere fuisse functos, Matthiam scilicet sorte lectum, Act. I, 26,  et Paulum ab ipso Christo assumptum.

Et per annos 25 usque ad principium Neroniani imperii, per omnes prouincias et ciuitates Ecclesie fundamenta miserunt. A consulatu duorum Geminorum, siue ab anno ere uulgaris Christi 29, quo, ex Lactantii hypothesi, supra confutata apostoli post Pentecosten, Act, II, 1, cum Marc. XuI, 20, predicauerunt ubique Euangelium, anni quidem sunt 25 completi usque ad 13 diem Octobris anni Christi 54, quo Nero successit Claudio: at ab anno ere Christi 33, quo reuera passus est Christus, non sunt, nisi 21.

Cumque iam Nero imperaret, Petrus Romam aduenit. In indiculo depositionis martyrum, edito per Aegidium Bucherium Antuerpie 1634, in Comment. De Doctrina temporum, legitur: Octauo kalendas Martii , Natale Petri de Cathedra. Id contigerit iuxta Lactantii rationes, anno Christi 55, cum primus Neronis annus in cursu esset a 13 die Octobris antecedentis.

Quod si deinde eruditiss. uirorum Godefredi  Henschenii, initio primi tomi Sanctorum mensis Aprilis, editi Antuerpie 1675, et Danielis Papebrochii, in Propyleo ad Acta Sanctorum Maii, edito ibidem 1685, sententia admittatur, quam eamdem u. C. Ant. Pagius in Critica Baroniana, Parisiis 1688, edita, amplectitur, Petrum tertio kalendas Iulias, coss. Neruo Siliano et uestino Attico, id est, anno Ch. 65, Neronis 12, die 29 Iunii, martyrium fecisse Rome, non uixerit Petrus a constituta Rome cathedra amplius quam annos 10, et menses 4 cum diebus 8.

Ex Fl. Iosepho, atque etiam ex numismatis, prout in tractatu De Numismatis Herodiadum ostensurus sum, constare debet, annum Ch. 43, Claudii imp. 3, ac Senioris Agrippe 7 postremumque extitisse, quando Petrus Hierosolymis diuina ope e uinculis ereptus est, ac deinde Agrippa ab angelo percussus, Act. XII, 3, 23, obiit Cesaree Palestine, ubi munus edebat in honorem Claudii Cesaris, festo quodam pro eius salute instituto. Ioseph. Antiq. lib. XIX,  cap. ult.

Si itaque, ut supra, conuenit Natale Petri de Cathedra diei 22 Februarii cuiuscumque anni, ac Petrus anno Ch. 65, in crucem actus fuerit, necesse plane est, ipsum biennio ad minimum, priusquam ab Agrippa anno Ch. 43, in uincula mitteretur, Romam semel uenisse, idque ineunte primo Claudii imp. anno, ac labente mense post Caligulam anno Ch. 41, Ianuarii die 24 necatum, atque inde in Iudeam rediisse, ut 25 annis ante suum obitum sedem Rome constitueret.

Sin ista Petri excursio parum probetur, quod uideatur non coherere cum serie rerum in Actis usque ad cap. XII relatarum, tum primus eius in Urbem aduentus non fuerit quam maxime cito, nisi anno Ch. 44, sub Claudio imp. die quidem 22 Februarii, ut supra, ex Indiculo depositionis martyrum, unde ad annum Ch. 65, et diem 29 Iunii, quo, ex sententia Henschenii, Papebrochii, et Pagii supra relata, Petrus Rome seuiente Nerone peremptus est,  nequeunt anni numerari ultra 21, cum mensibus 4, et diebus 8.

Et certe quoniam in Chronico paschali, Parisiis denuo per u. C. Carol. Ducangium nuper edito, quod Alexandrinum antea perperam appellabatur, nichil de Petri et Pauli obitu in anno Ch. 66, neque deinceps scribitur, intelligere est, eius auctorem anno alicui superiori hunc euentum assignasse. Quis uero ille sit annus, elici non potest, propter lacunam, que 20 omnino annos in hoc Chronico intra annos Ch. 45 et 66 occupat.

Non moror in Fastis Idatianis, ad calcem Chronici eiusdem paschalis tertium editis Petrum et Paulum passos dici Nerone III, et Messala coss., id est, anno Ch. 58. Quis enim sanus id ferat? etiamsi non esset ad manum Taciti locus, quem infra referam, ex quo euincitur, Neronem non seuiisse, nisi anno Ch. 64.

Nec tamen abiit impune. Respexit enim Deus uexationem  populi sui . . . . . ut ne sepulture quidem locus in terra tam male bestie appareret. Nero continuo post incensam Romam in Christianos seuiit. Id expresse Tacitus lib. Xu Annal. cap. 38, 44.

De hoc incendio Suetonius quoque, in Nerone cap. 38, et Dio, pag. 708, quod, teste ibidem Tacito, cap. 33, contigit C. Lecanio Basso, M. Licinio Crasso coss., id est, anno Ch. 64. Eius principium 14 kalend. Sextiles, siue 19 die Iulii, finis, sexto demum die, siue Iulii 24 uel 25 ex Tacito, ibid. cap. 44, ubi addit: Ergo abolendo rumori Nero subdidit reos, et quesitissimis penis affecit, quos per flagitia inuisos uulgus Christianos appellabat.

Demus itaque Neroni reliquos septem uel octo Iulii dies capiendo consilio, ut incense Urbis inuidiam in Christianos deriuaret: consequens erit, persecutionem cepisse ineunte circiter mense Augusto anni Ch. 64. Annus autem Ch. 68, et dies 9 Iunii insignes sunt Neronis nece. Interuallum diuine uindicte, anni 3, menses 10, ac dies circiter 9.

 Ex his atque ex supradictis, beati Apostoli martyrio fuerint affecti exeunte undecimo mense a concitata persecutione. Ab initio enim mensis Augusti anni Ch. 64, ad finem Iunii anni 65, undecimus mensis fluxit.



IN CAPUT III.

Post hunc, interiectis aliquot annis. Nempe 30 preter 6 menses, ut dicetur infra.

Alter non minor tyrannus ortus est. Domitianus, duodecim Cesarum postremus.

Subiectorum tamen ceruicibus incubauit quam diutissime, tutusque regnauit, donec impias manus aduersus Dominum tenderet. Tito, fratri suo, successit Domitianus anno Ch. 81, die 13 Septembris. Si seuire cepit aduersus Christianos anno Ch. 94, mense circiter Februario, ut quidem existimo, tum uero imperauerit ante persecutionem annos 12, cum mensibus 4 ac plusquam dimidio.

 Chronicon paschale initium Domitianee persecutionis annectit ann. Ch. 92, non autem 93, ut censet u. C. Ant. Pagius in Dissertatione Hypatica, Lugduni anno 1680, edita, p. 110, et in Critica Baroniana ad annum Ch. 90, num. 5, p. 86, qui preterea in Critica ibidem ait, huius Chronici auctorem in putandis Olympiadibus Eusebianam rationem sequi, siue uno anno eas anteuertere, licet reuera duobus annis ab auctore Chronici anteuertantur. Earum enim initium ducit ab anno Periodi Iuliane 3936, cum inceperint duntaxat anno 3938.

Horum nichil quidquam, sicut nec alia complura, uidit ille, cuius chronologica opera usus est clariss. Ducangius in apponendis chronico paschali temporum characterismis.

In supradicta istius Chronici editione tanta quidem est perturbatio, nata ex ignorantia dicam, an incuria, ut annus concitate per Domitianum persecutionis fluctuans p. 250, inter annos Ch. 93, et 94 relinquatur; neque porro Olympiadis 218 primus annus,  qui ibi Domitiani est 13, ullo omnino charactere notetur.

Iam uero inquirendum, quo primum tempore Domitianus Ecclesiam uexauerit.

Ant. Pag. u. C. in Dissertatione Hypatica, p. 110, et in Critica Baroniana, p. 85, num. 4, id ponit sub finem anni Ch. 93, ex Taciti loco, qui in fine uite Agricole felicem predicat Agricolam, quod Conlega Priscoque coss. anno scilicet Ch. 93, decimo kal. Septemb. siue 23 die Augusti, excesserit, atque adeo euaserit postremum illud tempus, quo Domitianus non iam per interualla ac spiramenta temporum, sed continuo, et uelut uno ictu, rempublicam exhausit. Unde infert Pagius, persecutionem sub finem anni Ch. 93 incepisse.

At, meo quidem iudicio, inde tantummodo sequitur, Domitianum non seuiisse, nisi post obitum Agricole. Cum autem incertum sit, quo postea tempore  id contigerit, ac preterea uideatur respublica primo, ac deinde Ecclesia male habita, nichil plane Taciti locus iste confert ad figendam persecutionem anno Ch. 93.

Henricus Dodwellus Anglus, u. C. in Dissertatione XI Cyprianica, Oxonii anno 1684 edita, cui De Paucitate Martyrum Lemma affixit indignissimum homine utcumque christiano, nedum auctore litterato, contendit ex Brutii uerbis apud Eusebium, Hist. lib. III, cap. 18, nonnisi Ch. anno 95, Ecclesiam fuisse a Domitiano uexatam, quia uidelicet eius principatus anno 15, Flauia Domitilla, Flauii Clementis tum consulis ex sorore neptis, ob confessionem Christi in insulam Pontiam relegata est.

Sed a uu. CC. Anton. Pagio in Critica Baroniana passim, et Theodorico Ruinartio, monacho Benedictino in prefatione ad acta Martyrum sincera et selecta, Parisiis anno 1689 edita non modo tota illa Dodwelli dissertatio egregie confutata est: sed etiam huic argumento, pro asserenda persecutionis Domitianee  breuitate adducto, responsum est, nichil inde confici, nisi persecutionem istam anno Ch. 95 maxime efferbuisse.

Et certe in Chronico paschali ad 14 Domitiani annum habentur hec uerba:  . Memorie prodit Brutius, multos Christianos 14 anno Domitiani martyrium fecisse.

Ut autem ex isto Brutii loco aliquid eliciatur, cui inniti possimus, secernenda sunt certa ab incertis, ac statuendum:

Primo, Domitiani annum 12 iniisse anno Ch. 92 die 13 Septembris, cum decurreret 217 Olympiadis annus 4.

Deinde, Olympiadem 218 incepisse in Solstitio estiuo anni Ch. 93.

Tertio, Domitiani annum 13 ductum fuisse a die 13 Septembris anni Ch. 93, cum decurreret 218  Olympiadis annus primus.

Denique eidem annum 14 fuisse inceptum anno Ch. 94, cum eiusdem 218 Olympiadis annus alter esset in cursu.

Unde consequens est, biennio errare Chronici paschalis auctorem, qui Domitiani 13 annum alligat primo 218 olympiadis anno, et Indictioni 5. Nam iuxta huius auctoris methodum et hypotheses, olympias 218 et annus 13 Domitiani ortum habuissent anno Ch. 91.

Non moror, consulatus in posterioribus Domitiani annis ab auctore Chronici paschalis perperam fuisse affixos. Id enim ad rem presentem non attinet. Assumo duntaxat quod ibi refertur ex Brutii historia, multos Christianos anno 14 Domitiani martyrium fecisse. Cum enim inter eruditos conueniat, Domitianum non uexasse Ecclesiam, nisi postquam defuncto Agricola die 23 Augusti anni Ch. 93  continuo et uelut uno ictu rempublicam exhausit, mihi uideor medio tutissimus iturus, si dixero,  Domitianeam persecutionem incepisse mense Februario insequentis anni 94, atque adeo eodem anno, die 6 Maii mensis, Ioannem apostolum in dolium feruentis olei plenum fuisse immissum, ac deinde in Pathmon insulam relegatum: quod cum Hieronymo conuenit, qui in Catalogo scriptorum ecclesiasticorum ait, id contigisse quartodecimo  anno, secundam post Neronem persecutionem mouente Domitiano.

Sic itaque a Neroniana persecutione, que, ut supra ostendi, sub initium mensis Augusti anno Ch. 64 cepit, fuerint ad Domitianeam anni 30, preter 6 menses, quot sunt nempe ab initio Augusti anni Ch. 64, ad finem Ianuarii anni 94.

Postquam uero ad persequendum iustum populum instinctu demonum incitatus est, tunc traditus in manus inimicorum luit penas. Domitianus mense Februario anni Ch. 94, ut proxime dictum, seuire cepit. Preemptus  est anno Ch. 96, 14 kalend. Octobris, siue die 18 Septembris, ut in confesso apud omnes. Diuine uindicte interuallum, anni 2 et menses 7 cum dimidio circiter.



IN CAPUT Iu.

Extitit enim post annos plurimos execrabile animal Decius, qui uexaret Ecclesiam. Quis enim iustitiam, nisi malus, persequatur? Et quasi huius rei gratia prouectus esset ad illud principale fastigium, furere protinus contra Deum cepit, ut protinus caderet. Seuiisse Decium statim ac imperauit, docet quoque Chronicon paschale his uerbis: Initio imperii Decii, persecutione contra Christianos concitata, , Flauianus , Romanorum episcopus martyrium fecit. Iam inquirendum quo id tempore contigerit.

Decius successit Philippo, qui anno Ch. 249, 15 kal. Iulias, siue 18 die Iunii, Aemiliano et Aquilino coss. etiamtum imperabat, ex Cod. Iustinianeo, l. uIII,  tit. 56. De Reuocandis donationibus, l. I, Decii autem Augusti nomen iisdem coss. 15 kal. Nouemb., siue 19 die Octobris, ibid. inscribitur lib. Iu, tit. 16. De Hereditariis actionibus, l. II. Decius itaque imperium adeptus est intra dies 17 Iunii, et 19 Octob.

Quod si demus, ipsum imperare cepisse sub finem Iunii, uel sub initium Iulii, ut infra dicetur, tum a Domitianea persecutione, quam Februario anni Ch. 94 assignaui, erunt ad Decianam, preter quinque circiter menses, anni 156 quos Lactantius plurimos iure merito appellat, quod insequentes persecutiones sibi inuicem fere contigue fuerint.

Quod autem Lactantius ait, Decium protinus cecidisse postquam uexauit Ecclesiam, non omnino idem tempus equat, quod fuit a concitata per Domitianum persecutione usque ad eiusdem necem, nempe a mense Februario anni Ch. 94 ad annum Ch. 96, et diem 18 Septembris. Interuallum est enim annorum 2 ad mensium 7 cum dimidio circiter; quod aliquanto  minus esse in Decio, ita ostenditur.

Decius ex antedictis imperauit anno Ch. 249, intra diem 17 Iunii, et 19 Octobris. Imperare desiit anno Ch. 251, quo cos. III processit, collega filio suo, Decio Etrusco. Anno enim insequenti, siue 252, Trebonianus Gallus, amborum successor, Fastis iam tum Augustus nomen dedit, collega uibio uolusiano, filio suo, iam tum Cesare.

Quanam uero anni tempestate Decii obierint, colligere est ex Trebellio Pollione in ualeriano, ubi hec leguntur: Duobus Deciis coss. anno Ch. 251, 6 kal. Nouemb. die, siue 27 Octob. cum ob imperatorias litteras in ede Castorum  senatus haberetur, ireturque per sententias singulorum, cui deberet censura deferri, nam id Decii posuerant in senatus amplissimi potestate . . . . absente ualeriano, nam ille in procinctu suo cum Decio agebat, omnes una uoce dixerunt, interrupto more dicende sententie: ualeriani uita censura est . . . . . Que cum essent sepius dicta, addiderunt, OMNES; atque ita discessum est. Hoc senatusconsultum  ubi Decius accepit, omnes aulicos conuocauit, ipsum etiam ualerianum precepit rogari. Huc usque Trebellius Pollio.

Unde liquet, delata senatui per Decios absentes eligendi censoris potestate, ualerianum, et ipsum absentem, censorem fuisse electum Rome, die 27 Octobris.

Degebat ualerianus in limite Mesie cum Deciis, qui ibi ante finem istius anni occisi sunt. Demus mensem circiter unum, tum renuntiando in Mesiam isti senatusconsulto, tum deinde committendo prelio, in quo uterque Decius cecidit: Decii sub finem Nouembris occisi fuerint.

Id contigit Abrutti, siue Abyrti, uel Abritti, ut testantur uictor, De Cesaribus, Dexippus apud Syncellum, pag. 376 Regie editionis anni 1652, et Chronicon paschale anno Ch. 251, preter Iornandem libri De Rebus Geticis, cap. 18, apud quem habetur:  ueniensque Adabritto  Mesie ciuitatem, circumseptus a Gothis et ipse extinguitur; ubi legendum esse Abrutto, notauit u. C. Ant. Pagius Critice Baroniane, pag. 51, ad hunc 251 Ch. annum: sed melius legeris ad Abrittum. Lege quoque Abrutti apud uictorem De Cesaribus, loco Bruti.

uictor De Cesaribus ait simpliciter, Decium imperasse exacti regni biennio; uictor alter, menses triginta. At nequeunt triginta illi menses in imperio Decii reperiri, nisi admittamus, Philippum statim obiisse postquam die 17 Iunii anni Ch. 249, nomen eius in Lege, de qua supra, inscriptum est; Decium uero sub finem anni 251 in prelio aduersus Carpos interiisse. Ita enim delibatus fuerit tricesimus mensis.

Interea ex his constat, Decios imperasse plus quam duos annos; nempe ab illo temporis spatio, quod est intra diem 17 Iunii et 19 Octobris anni 249, usque ad finem Nouembris anni 251, atque adeo annos duos cum mensibus circiter quinque.

 Et quidem tertium imperii annum Decios attigisse, docent uarie inscriptiones, in quibus Decio Seniori assignatur tribunitia potestas III, quarum altera Feltrie apud Gruterum CCLXXXIII, 6; altera uintiis in prouincia Gallie, ubi etiamnum extat, ac refertur a u. C. Ant. Pagio, Dissert. Hypat., part. I, cap. 7, pag. 64, et in Critica Baroniana correctior ad annum Ch. 251, pag. 52.

Chronici paschalis auctor Decii imperium intra unius anni spatium perperam definit, ac persecutionem cum anno 251 connectit. Recte quidem, quantum ad utriusque Decii consulatum, sed aduersus ipsos, qui ibi producuntur, martyrii Pionii characteres.

uerba ipsa, in quibus duo menda cubare suspicabar, non abs re forsan erit referre, ac eorum castigationem proponere. Ea sunt:

. . . . , ,  , , . ---Et Smyrne Asie Pionius . . . sub Proclo Quintiliano proconsule Asie, 4 idus Martias, quod est secundum Asianos, mense sexto, die 12, sabbati hora decima. uenerat mihi in mentem, pro , 4 idus Martias, et , mense sexto, legendum esse, , 4 idus Iulias, et , mense ipso, siue, eodem.

Quantum ad primam castigationem, post , 4 idus, loco , Martias, reponebam , Iulias, quia in toto Decii imperio nullum sabbatum, quod sit mensis dies 12, connectitur cum aliquo die 4 idus Martias: sed solummodo 4 idus Iulias, et 12 dies mensis in anno Ch. 251 conueniunt sabbato; quod ita ostenditur.

Decius, ut dictum supra, imperauit ad summum post diem 17 Iunii anni 249, usque ad finem Nouembris anni 251. His annis, et 259 intermedio, sabbatum cum aliquo die 4 idus cuiusuis mensis se habuit ut in diagrammate insequenti, in quo preterea indicatur,  quoto mensis die sit 4 idus.

Anno Ch. 249, littera dominicali G.

4 idus Februarias, dies 10 mensis.

4 idus Maias, dies 12. Id quidem corrigendo Chronico Paschali apprime conueniret, quoniam facilis est mutatio , Maias, in , Martias: at Decius in isto Maio, mense nondum imperabat, ut ostensum supra.

4 idus Nouembris, dies 10.

Anno 250, lit. dom. F.

4 idus Augusti, dies 10 mensis.

4 idus Octobris, dies 12, sed , Octobres, nimium differt a , Martias.

Anno 251, lit. dom. E.

4 idus Iulias, dies 12 eiusdem mensis Iulii. Sunt enim idus die 15 Iulii. Unde conieceram , Iulias, in Chronico Paschali legendum, pro , Martias, ut 4 idus et sabbatum concurrerent cum  duodecimo die mensis; adeoque Pionii passionem anno Ch. 251 conuenire.

Hactenus de prima castigatione.

Quantum ad alteram, in qua , ipso, repositum pro , sexto, sensus esset, diem idus includi in eodem illo mense, cuius ibi significatur esse diem duodecimum.

uidelicet quamuis apud Ramanos dinumeratio retrograda ex ante nonas uel idus instituatur, sicut ex ante kalendas; id tamen sit cum hoc discrimine, quod dies numerati ex ante kalendas sint in mense, qui designatas kalendas antecedit, adeoque alio, quam ipse kalende: secus ac dies, qui ex ante nonas uel idus putantur; sunt enim illi eodem in mense, ac none et idus, ex quibus retroaguntur.

Auctor itaque Chronici Paschalis in Pionii martyrio, supradictis uerbis , mense ipso die 12, innueret, 4 idus Iulias esse ipsius mensis Iulii diem 12 secundum Asianos: quoniam Asiani ordine recto a prima die mensis dies mensium putant, non autem  retrogrado a nonis; uel idibus insequentibus, uti faciunt Romani, apud quos quando dinumeratio procedit ex ante kalendas, tum designatus dies non eodem est in mense, ac kalende.

Frustra ergo deinceps iuxta illas correctiones quereretur in Chronico Paschali, atque in Actis latinis passionis Pionii, sextus aliquis mensis in Martio, ut ab aliis antea factum est.

Tamen ut uerum fatear, audacior mihi uidetur mutatio uocabuli , Martias, in Iulias; maxime cum adducar ut credam, Pionium anno Christi 250 passum fuisse, ut signatus in Actis passionis eius docet Decii consulatus II, in quo collegam habuit Gratum.

Itaque existimauerim, fuisse reuera ab auctore Chronici Paschalis scriptum, , id est, ante 4 idus Martias: sed mensem Martium ibi intelligendum esse Xanthicum, qui in Asianorum  proconsularium anno solari sextus est, ducta dinumeratione a mense Dio. Ut autem Dius iniit die 24 Septembris: ita Xanthicus die 22 Februarii.

Preterea cum S. Polycarpus, Smyrne episcopus, passus sit die secundo mensis Xanthici, ante diem 7 kal. Martias, magno sabbato, hora octaua, ut ex Ecclesie Smyrnensis epistola de Martyrio S. Polycarpi ab Usserio edita, et ex Grecorum menologiis discimus, atque aliunde in Actis passionis Pionii insequentia negantur: uicesima tertia mensis Februarii die, cum sabbatum magnum instaret, id est, adesset, Natalis scilicet beati martyris Polycarpi, urgente Decii persecutione, Pionius presbyter, et Sabina . . . . comprehensi sunt; que in eiusdem Pionii Actis a uiro clarissimo Theod. Ruinartio editis, pag. 123 ita habentur: Secundo itaque die sexti mensis, qui dies est quarto idus Martias, die sabbati maiore, Natale Polycarpi celebrantes, etc. Ex istis diei 23 et sabbati characteribus necesse est, Pionium comprehensum fuisse anno Christi 250.

 Ut uero passus est insequentis Martii, siue Xanthici, die 12 qui in feriam tertiam eo anno incidit, nemo non agnoscet uocabulum , sabbati, tum in Actis Pionii, tum in Chronico Paschali perperam additum fuisse a sciolo aliquo, qui cum memoria teneret, Pionium missum fuisse in carcerem die sabbati, et quidem magni, ac martyrio fuisse affectum die 12 mensis Martii, siue Xanthici, precipiti calamo sabbati characterem, qui diei 23 Februarii conueniebat, affixerit diei 12 mensis Xanthici, nullo dierum, in quibus comprehensus et passus est Pionius, habito discrimine; quamuis eodem in anno die 23 Februarii et 22 Martii nequeant in sabbatum incidere.

Undenam autem illud sabbatum, quod erat die 23 Februarii Iuliani, anno Christi 166 quando Polycarpus martyrio affectus est, et anno 250, quando Pionius comprehensus, appelletur magnum, nescio an quisquam hactenus sit assecutus; neque uero me  assecutum fuisse confido: at liceat id indagari, aliorumque inde excitare sagacitatem.

In duobus illis Christi 166 et 250 annis, pascha in diem 7 Aprilis incidit, adeoque prima quadragesime Dominica in 24 diem Februarii. Hinc sabbatum, quod primam illam quadragesime Dominicam precedit, potuit magnum appellari ab Asianis proconsularibus, quibus, ut pote Quartodecimanis, plurima erant, in rebus ad Pascha spectantibus, cum Iudeis communia.

Iudeis porro sabbatum, quod paschati imminet, dicitur magnum. Cum autem tempus ineunde quadragesime pendeat a paschate insequenti, deque paschate Christianos admoneat, ideo Smyrnenses sabbato quod est ante primam quadragesime Dominicam, appellationem eamdem dederint, que a Iudeeis sabbato quod est ante Pascha, tribuitur.

Ad rem presentem nichil attinet, Smyrnenses una cum Quartodecimanis pascha decima quarta ipsa luna, id est, iis Christi 166 et 250 annis, die 2 Aprilis,  feria 3 celebrasse secus, ac ceteros Christianos. Quartodecimanis enim idem erat ac ceteris Christianis, quadragesime initium.

Notaui supra, uocabulum instaret quod est in Actis passionis Pionii post cum sabbatum magnum, significare adesset. Enimuero redditum est ex male accepto, quod erat post , quasi de imminente sabbato magno diceretur, quamuis ibi sabbatum, quod iam aduenerat, indicetur.

Sepe quidem latinis auctoribus instans appellatur illud tempus, quod medium est inter preteritum et futurum: at quoniam significatus est ambiguus, praua est similis interpretatio, que apud uarios auctores lectoribus minus eruditis nonnunquam ansa fuit rerum male intelligendarum.

uaria latina Acta passionis Pionii ex editis ac manuscriptis codicibus retulit uir clarissimus Theodor. Ruinartius, de quo supra, inter Acta Martyrum sincera in selecta, pag. 138, ubi omisso die 12 qui  est in Chronico Paschali, 4 Idus Martias, uel Martii, cum mense sexto plerumque iungitur, preterquam in uno Bollandino, in quo legitur: Ante 4 idus Martias, more Romanorum, Asie autem more, septimi mensis undecimo, die sabbati, hora septima.

Nescitur quidem, unde in isto codice Bollandino hora septima legatur pro decima; neque diuinare est, quomodo iisdem in Actis latinis, et in grecis Menologiis dicatur Pionius die undecimo passus. At suspicio mihi inest, septimi mensis positum fuisse dedita opera pro sexti mensis, quod nempe mensium dinumeratio ibi ducta sit ab Hyperbereteo, qui uariis gentibus et auctoribus caput est anni ciuilis, ita ut Xanthicus hunc in modum ex sexto fiat septimus; licet contra alias sit primus, quando cum Aprili committitur, sicut apud Chronici Paschalis auctorem iis in locis, in quibus ipse auctor loquitur.

Non moror, in locis supra laudatis menses citra ullam aliam designationem appellari iuxta ordinem, quem singuli in anno obtinent. Xanthicus puta dicitur  primus, et sic reliqui. Sed abs re forsan non erit ex Fl. Iosepho, apud quem Iudaici menses lunares nominibus mensium Syro-Macedonicorum appellantur, simile exemplum referre, in quo mendum cubat.

Illud est lib. u de Bello, cap. 25 in grecis. uel III, in latinis exemplaribus, pag. Gr. Lat. 888, D, ubi uespasianus legitur Gadara intrasse , id est, die quarta Dystri mensis; precedit autem Dystrus Xanthicum. At paulo ante, nempe pag. 887, F, dicuntur Sicarii festo Azymorum, quod medio mense Xanthico celebrabatur, inuasisse oppidulum Engaddi. Lege itaque leui mutatione, , pro , quod erit, , die quarta SECUNDI mensis; adeoque die quarta mensis Artemisii, qui Xanthicum proxime sequitur, uespasianus Gadara intrauerit, direpto per Sicarios ante nouemdecim dies Engaddi. Artemisius simpliciter  quoque I Macchab. XIII, 51, appellatur , secundus mensis.

Porro iisdem in Actis latinis passionis Pionii Decius dicitur consul fuisse diuersimode collega uizeto Grato, uel uicio Grato, uel uitio Trato: unde uerum nomen illius Grati elici nequit.

Hic obiter, data occasione, iurisconsultos, uel alios quosuis codicis Iustinianei lectores, accuratiori chronologie minus addictos, monitos uelim, peccari anni anachronismo usque ad Diocletiani tempora in ere Christi numeris, qui legibus illis appositi sunt, in quibus coss. notantur, u. g. supra laudatis legibus, que coss. Aemiliano et Aquilino late sunt; annus enim ere Christi 250 subiicitur pro 249.

Error autem primo commissus est ab illustri Fastorum parente, Onuphrio Panuinio, deinde ab eius exscriptore. Panuinius enim ratus Seruatoris natiuitatem uno anno esse anteuertendam, etatem et eram Christi indiscriminatim acceptas suis Fastis intrusit; in quo imitatorem habuit illum, qui Christi annos  consulatibus in codice designatis adiiciendos suscepit.

Panuinii errorem uno preterea anno eminentiss. Baronius in suis nunquam satis predicandis Annalibus auxit, uti a chronologis passim animaduersum. Sed, quod maxime stupendum, in illa tanta chronologie luce, ad eumdem lapidem offendit uir clarissimus Carol. Cointius, nuperus Annalium Francorum scriptor. Nunc e diuerticulo in uiam.

In Ducangiana Chronici Paschalis editione, pag. 270 eodem fato eodemque errore, ac annus Domitiane persecutionis, de qua supra, annus quoque Deciane persecutionis nudus ac uagus inter annos Ch. 253 et 254 duplici errore relinquitur.

Primo quidem, quod Decii imperium nullis omnino characteribus insigniatur. Deinde uero, quod connexo ibi Ch. 253 anno cum postremo Philippi imp. necesse sit, Decianam persecutionem ad summum cepisse anno Ch. 254, cum sit longe certissimum  Decium ante annum 252 obiisse, siquidem illo 252 anno, ut notaui supra, successor eius Trebonianus Gallus cos. II processit, iam tum Augustus, collega uibio uolusiano, filio suo, iam tum Cesare.

In consignandis similibus euentibus passim hallucinatum fuisse clariss. Ducangium, minime miror, cui scilicet ut diffusissima inerat uariarum reconditissimarumque rerum lectio, ita perexiguus ac propemodum nullus chronologie usus.

Nam profectus aduersum Carpos, qui tum Daciam Mesiamque occupauerant. Carpos in hoc Lactantii loco, Francos in Chronico Paschali, Getas, siue Gothos, apud Iornandem, et Scythas apud Zozimum, eosdem esse ostendit uir clarissimus Ducangius in Notis p. 547 ad supradictum Chronici Paschalis locum.



IN CAPUT u.

Non multo post ualerianus. Post 7 annos; nam anno Ch. 257, imperii sui 5, episcopos et presbyteros  exilio mulctauit, ut liquet ex uita, actis, et epistolis Cypriani. Insequenti autem 258, imperii sui 6, circa estatem seuiit ut docet laudatus Cyprianus epist. ad Successum: unde hoc loco Lactantius ait, ualerianum multum, quamuis breui tempore, iusti sanguinis fudisse, id est, intra unius anni spatium; nam captus est a Persis anno insequenti 259.



IN CAPUT uI.

Aurelianus inter initia sui furoris extinctus est. concitauit itaque persecutionem solummodo sub finem anni 274 uel initio insequentis. Interemptus est enim Martio anni 275.



IN CAPUT XI.

Misitque aruspicem ad Apollinem Milesium. Coluisse Milesios Apollinem, docent, preter Strabonem, lib. XIu, pag. 634, et Pausaniam in Atticis, pag. 15,  complura numismata, inter que unum est magni moduli in Gaza Regia ereum Iulii ueri Maximini imp. in hunc modum: . . . . .  . .  Infra, inter utramque figuram globus. In imo: .

Id est: IMperator. Cesar. Iulius. uERUS. MAXIMINUS. AMISI LIBERAE ANno 268. AMISENORUM MILESIORUM.

Ex hoc numismate intelliges, Serapidem cultum fuisse Amisenis, ut Apollinem Milesiis.

 Ex notandis infra de altera Amisenorum era, cusum est in obsequium Maximini, anno Per. Iul. 4950, U. C. 990, Ch. 237, post obitum amborum Gordianorum.

Occasione litterarum numeralium in eo inscriptarum, paucis dicam, duas fuisse ad summum Amisenis eras.

Prima sumpta fuerit ab anno Per. Iul. 4667, U. C. 707, ante Ch. 47, quando Iul. Cesar Amisenos , libertate remuneratus est, teste Dione, lib. XLII, pag. 207, quod Pharnaces, Mithridatis filius parricida, uirilitatem ipsis ademisset, ut docet Hirtius, Bell. Alexandr. cap. 41 et 70, cum Appiano lib. II Bell. Ciuil., pag. 484, et Dione lib. XLII, pag. 206, apud quem, , puberes in ea omnes interfecit, legendum ex duobus aliis auctoribus , exsecuit; quod apud Appianum, . Hoc uero mendum demiror mansisse hactenus inobseruatum.

 Istam primam Amisi eram exhibet Hadriani nummus, si modo genuinus est, qui a Ios. Scaligero, Canon. Isagogic. lib. III, pag. 301, Edit. Amsteld., num. XC, laudatur: . . . . . . . . . . 

Id est: IMperator. CAESar. AELius. HADRIANUS. AUGustus. Pater. Patrie. COnsul. III. AMISI LIBERAE, ANNO 183.

Ibi Scaliger . Consul III non modo male interpretatur tertium, quod est ter: sed etiam errat, cum dicit, eos 183 annos desinere anno periodi Iuliane 4833, quo tertium Hadriani consulatum illigat; Hadrianus enim suum III ac postremum consulatum iniuit anno per. Iul. 4832, U. C. 872, Ch. 119; unde utrouis modo, citra omne fundamentum, repetenda esset era ab anno per. Iul. 4650 uel 4651, id est, ante Ch. 64 uel 63.

 At uehemens mihi suspicio inest, eo in nummo legi debere, 163, sicuti alius eiusdem Hadriani argenteus nummus in Gaza Regia prefert: . . . . . .  . 

Cusus est, ut ex insequenti era uidebimus, anno per. Iul. 4854, U. C. 885, Ch. 132, Hadriani imp. 15. Hadrianus enim, demortuo Traiano, anno Ch. 117, die 10 mensis Augusti imperium adeptus est.

Altera era, que litteris numeralibus , 268, in supradicti Maximini numismate signatur, ducenda est ab ipso initio anni per. Iul. 4683, U. C. 723,  ante Ch. 31, quando Amiseni, necato uel expulso Stratone tyranno, libertatem sibi armis quesiuerunt. Quod autem apud Strabonem lib. XII, pag. 547, libertas eis reddita dicitur a Cesare Augusto post Actiacam pugnam, intelligendum est, confirmata.

Illa eadem era uisitur in ereo medii moduli numismate Diadumeniani, quod in Museo eruditiss. atque humaniss. uiri Fr. Dronii asseruatur. . . . .  . . 

Id est: Marcus. OPELius ANToninus. DIADUMENIANUS. CAESAR. AMISI LIBERAE ANno 249.

Cusus est ante mensem Iunium anni Ch. 218, siquidem Macrinus imp. eo anno, una cum filio Diadumeno, initio Iunii, interemptus est.

Hic uero monendus est lector, Aelii Cesaris numisma,  quod uir clarissimus Ant. Pagius sibi a me e Gaza Regia transmissum laudat in Addendis Critice Baroniane, pag. 305, cum litteris PZE, 165, non pertinere ad Aelium Cesarem, neque esse in Gaza Regia. Id quidem ita memini me scribere uiro clarissimo uti ab ipso exhibitum est: sed prius ita quoque ab amico per litteras, dolo non malo deceptus, acceperam.

Est autem hoc numisma Sabine, Hadriani uxoris quod habetur pag. 307 Thesauri Palatini per L. Begerum Heidelberge anno 1685 editi. Inde ruit tertia Amisenorum era, quam Ant. Pagius ibid. in Addendis falso isti numismati superstruxit.

Neque pretermittendum est, ab Holstenio quoque in notis ad Stephanum de Urbibus, uoce , male referri Caracalle nummum Amisi cusum, in quo ait, esse litteras CNE, 255, que neutri ere conueniunt. Sunt enim in eo CME, 245, prout leguntur in ereo maximi moduli nummo Gaze regie, in hunc modum:  . . . . . .  .  In imo: ET. CME.

Id est: IMperator. Cesar. Marcus. AURelius. ANTONINUS. GERManicus. AMISI LIBERAE ANno 245.

Caracalla Germanici appellationem non usurpauit, nisi decurrente sibi tribunitia potestate XuI, uti uedere est in nummis apud Occonem pag. 377, et Mediobarbum pag. 293. Tribunitia autem potestas tradita est Caracalle anno Ch. 198, atque ita anno Ch. 213 tribunitiam potestatem XuI iniuit, cuius duntaxat in decursu Germanicum se inscripsit.

Cusus est itaque iste nummus anno U. C. 967, Ch. 214, non autem U. C. 961, Ch. 208, ut censet clariss. Pagius eadem pag. 305, in Addendis, ubi in errorem ab Holstenio inductus, litteras CNE, 255, a  priori Amisi era, siue ab anno U. C. 707, repetit.



IN CAPUT XIII.

Legitime coctus. Id est, ambustus, ut cap. 21: Deinde incense faces et extincte admouebantur singulis membris. Quod postremo accidebat, cum per multum diem decocta omni cute, uis ignis ad intima penetrasset.



IN CAPUT Xu.

Furebat ergo imperator iam non in domesticos tantum, sed in omnes; et primam omnium filiam ualeriam, coniugemque Priscam sacrificio pollui cegit. Erant itaque christiane. Et fuisse quidem christianas, nec semper ita male habitas, discas ex hoc Eusebii loco, reddito ad uerbum :

, ,  , , , , , , , , . Quid opus est de iis dicere, qui in imperatorum erant domibus, et iis qui omnibus imperabant? qui suis coram circa rem diuinam et sermone, et uiuendi ratione libere se gerere sinebant, uxoribus, et liberis ac famulis, tantum non et gloriari super libera professione fidei permittentes, quos eximie, et pre ceteris eorum conseruis acceptos habebant: qualis ille erat Dorotheus, omnium erga ipsos beneuolentissimus et fidissimus; et propterea pre iis, qui in magistratibus et prefecturis erant, honoratissimus, et cum ipso celebratus Gorgonius. Liceat huiusce textus duas alias subiicere uersiones a clariss. uiris editas, Ioannis Christophorsorni alteram, atque alteram  Henrici ualesii: ex quibus cum superiori illa collatis intelliget lector, quanta sit, quamque uesana nonnullorum interpretum libido, qui in reddendis auctoribus omnia susdeque uertunt, atque innumera uocabula infarciunt, futilia illa pleraque et inutilia; etiam citra omnem characterum distinctionem. Talia fere sunt, que in istis duabus uersionibus curaui uncinis includi.

Illam, que Ioan. Christophorsoni est, primo loco, utpote antiquiorem, exhibeo. Est autem huiusmodi: Quid de his attinet dicere qui  in imperatorum palatio ; denique  imperatoribus, qui domesticis  pro sermone diuino propagando, et  uite ratione  inspectantes, copiam fecerunt libere  dicendi; atque  uxoribus, liberis et seruis, quasi  de  fidei libertate gloriandi  potestatem permiserunt? Quos certe cariores habuerunt, et magis eximie dilectos, quam . Ut Dorotheum illum, qui preter ceteros erga illos et beneuolentiam summam ostendit, et fidem non minorem, ac propterea pre aliis, qui magistratus et prefecturas in imperio gerebant, amplissimum honoris gradum adeptus est. Ut Gorgonium, qui non dissimili fama  enituit.

Hactenus Christophorsonus, quem uides accepisse tanquam adiectiuum; reddit enim, diuino, et iungit illud cum , sermone. At male; siquidem substantiue sumendum est, et interpretandum, numen, uel res diuina: unde reddidit ualesius per, ea que religionis sue erant. Huius integra uersio sic se habet: Quid opus est dicere de iis, qui in imperatorum palatiis , quid de imperatoribus  Qui domesticis  que uxoribus, liberis ac seruis, ea que religionis , tam uerbis quam factis libere exsequendi coram  potestatem dederunt; ipsis ob  fidei  libertatem gloriari,  quodammodo permittentes, eosque pre ceteris  ministris precipuo  amore  complectebantur. Cuiusmodi fuit Dorotheus ille, qui summam erga ipsos beneuolentiam ac fidem declarauit, eamque ob causam pre  magistratibus prouinciarum rectoribus magnum honorem promeruit. Huic adiungendus est celeberrimus ille Gorgonius.

Hactenus ualesius. In eiusdem notis hec leguntur: . Hec uerba de imperatorum coniugibus intellexit Christophorsonus, quibus scilicet imperatores permiserint Christianam fidem libere profiteri. Sed que sequuntur, sensum hunc aperte refutant.

At cl. uiro non que sequuntur, sed que precedunt, erant aduertenda. Deprehendisset enim uocabulo , quod superiori loco occurrit, quodque reddidi per, suis, tanquam generico, comprehendi tres personarum species, que in imperatorum palatiis uersabantur; nempe , , et , uxores, liberos, et famulos, utique imperatorum omnes: Dorotheum autem et Gorgonium nonnisi ad  tertiam speciem, siue classem, immediate precedentem, pertinere, que est , eorum qui simul ministrant, quos una uoce conseruorum expressi. Dorotheus quippe erat eorum ex numero, quibus credite erant imperii prefecture: unde ibidem ex Actis martyrum Indis et Domne cap. 23. notat ualesius, fuisse illum ciuili dignitate insignem, ut qui prepositus uocaretur ab Italis.



IN CAPUT XuII.

Sic estate transacta, per circuitum ripe Strige. Repone Istrice, id est, Danubiane; ab Ister, Danubius. Facilis enim fuit corruptio ex Istrice in Strice, ac deinde Strige, dempta ex usu per librarios prima littera. Sic Strix ex Histrix. Unde Striculus apud Arnobium pro Histriculus. Strionem, pro Histrionem. Isidorus et glosse ueteres: Strio, mimarius, scenicus. Hec exempla cum multis aliis subministrat Magnus Salmasius ad Spartiani cap. 27, in Hadriano.

Henr. Dodwellus in dissertatione De Ripa Striga,  Lactantii operibus Oxonii anno 1684 editis subiecta, delicias facit, cum dicit, »Strigam in hoc Lactantii loco esse uocem Agrimensariam, seu Gromaticam, a castrametatione primum, inde ad coloniarum agros, qui pro castrorum norma mensurari atque distribui solebant traductam atque usurpatam.« Quod postquam uir pereruditus multo conatu adstruxit, demum ita concludit:

»Proinde Roma Rauennam usque lectica plurimum uehebatur noster imperator . Inde ad Danubium fortasse lectica, reliquum deinde iter in naui, et secundo Danubii flumine, per Pontum Euxinum usque ad Nicomediam.«

At uero quis sanus admittat, egrum corpore atque animo imperatorem per Danubii Catarractas, et Ponti Euxini breuia procellasque, longam ac periculosissimam nauigationem suscepisse. Itaque satius diceretur Diocletianus lectica fuisse delatus ad Drauum uel Sauum, eo loci ubi primum nauigiorum sunt patientes; atque inde secundo flumine, uti et Danubio,  in illas appulisse partes, que Hadrianopoli sunt magis uicine, unde recto itinere, lectica iterum, Nicomediam uersus iter instituisset.

At isti, quanquam uerisimiliori sententie, obstat eque ac Dodwelliane Lactantii textus, in quo Imperator conficiendo supradicto itineri neutiquam legitur secundis fluminibus usus: unde aliunde petenda interpretatio, nempe ab itinerario Antonini dicto, in quo uidere est, duo fuisse itinera a uiminacio, quod in Mesia situm, Nicomediam usque.

Diocletianus itaque Rauenna uiminacium uenerit, urbem sibi pridem caram, ut uarie leges ibi ab eo late docent; ubi duplex habuerit iter, quorum unum carperet.

Alterum quidem erat breuissimum; nam in eo, per Municipium et Hadrianopolim, non recensentur nisi uiginti mansiones usque Ostudizum, quo duo itinera in se recurrunt. Sed illud a Diocletiano uitatum fuisse existimo, ac dextrorsus relictum, quod esset maxime arduum, et per hoc compendium plurimi montes,  quos inter precipue Hemus, essent superandi.

Describitur pag. 30 Itinerarii Antonini, anno 1600 Colon. editi; atque opere pretium duxi oculis illud subiicere, citra locorum omnium recensionem, uel interuallorum designationem, quod neutrum ad rem presentem spectet.
uIMINACIUM. 	
Municipium. 	M. P. XuIII.
Idimum. 	M. P. XuII. etc.
Burditpa. 	
Hadrianopolim. 	M. P. XXIIII.
OSTUDIZUM. 	M. P. XuIII. etc.
Byzantium . 	
Chalcedoniam. 	
Traiectus in Bithyniam. 	M. P. IIII.
Pantichium. 	M. P. Xu.
Libyssam, 	M. P. XXIIII.
Nicomediam. 	M. P. XXII.

 Alterum uero iter, in quo notandum per Ripam, ab eodem uiminacii termino ad eumdem Ostudizi terminum, habetur pag. 49 atque ita inscribitur.


Istrum.
Item per RIPAM a uiminacio Nicomediam xii. 	M. P. LXXII. sic.
Cuppas. 	M. P. XXIIII.
Nouas. 	M. P. XXIIII.
Ratiariam. Leg. XIu Gemina 	M. P. XuIII.
Oescon. Leg. Mac. 	M. P. XII.
Nouas. Leg. I. Ital. 	M. P. XuII.
Trans Muriscam. 	
Candidianam. 	M. P. XIII
Teglicium. 	M. P. XII.
Dorostoron Leg. XI Cl. 	M.P. XII.
Sucidauam. 	M. P. XuIII.
Axiopolim. 	M. P. XII.
Trosmin. Leg. I Iouia, Scythia. 	
Arrubium. 	M. P. IX.
Diniguttiam. 	M. P. IX.
Nouiodunum. Leg. II Herculea. 	M. P. XX.

Tomos. 	M. P. XXXuI.
Sadame 	
Tarpodizon. 	M. P. XuIII.
OSTUDIZUM. 	M. P. XXXII.
Byzantium. 	
Pantichium. 	M. P. Xu.
Libyssam. 	M. P. XXIIII.
NICOMEDIAM. 	M. P. XXII.

Nota, in altera ista recensione omitti ab auctore Chalcedoniam, cum traiectu in Bithyniam, licet sint in prima.

Erat quidem proxime descriptum iter longissimum, quippe LIII mansiones habens, uti numeranti in ipso Itinerario patebit, sed expeditissimum imperatori male habenti, quod per plana fieret, legendo Ripam Istricam, id est, Flexus Danubii inferioris.

In latinis enim Ptolemei exemplaribus, ea parte ubi greca desiderantur, pag. 57 Gr. Lat. Edit. Bertiane,  anni 1618, legitur: Flexio iuxta Axium ciui. id est Axiopolim, et hinc usque ad ostia uocatur ISTER. Adde eiusdem Itinerarii pag. 53. Iter quod est a Tauruno in Gallias ad Leg. XXX usque dici fieri per Ripam Pannonie, non per Ripam simpliciter, quia Istro ista denominatio , pag. 49 conuenit.

Postremum hoc iter elegerit Diocletianus, non modo tanquam commodius altero, quod erat per compendium; sed etiam quod per illud, si per ualetudinem licuisset, imperatoris partes esset adimpleturus; lustrando scilicet identidem uarias legiones in limitibus imperii supra relatis collocatas, cum nulle essent alio in itinere: ac precipue I Iouiam, in Trosmin, siue Trosmis, et II Herculeam, Nouioduni: que ambe de Diocletiani Maximianique senioris cognominibus nuncupate sunt, atque ad Honorii usque tempora perstiterunt, Claudiano teste in Bello Gildonis, his uersibus:

Herculeam suus Alcides, Iouiamque cohortem
Rex dicit Superum.

 Iam, opinor, intelligis, lector, quid sit apud Lactantium circuitus Ripe illius Istrice, per quem Diocletianus, Rauenna Nicomediam uenit, nempe pedestri itenere per uarios flexus Danubii inferioris, usque ad eius propemodum ostia, ac deinde Ostudizum.

Palmariam hanc obseruationem accepi ab illustriss. abbate, in quo, preter stupendam eruditionem, ea est modestia, ut nomen suum celari uelit.



IN CAPUT XuIII.

Caput integrum hic exhibeo, uersiculis non modo, sed etiam nominum Diocletiani et Gal. Maximiani adiectione distinctum. In eo preterea, ad maius discrimen, uerba amborum charactere italico expressa sunt. Optandum autem esset, ut quorumuis auctorum, ac precipue ueterum, qui deinceps edentur libri, appositis similiter uersiculis distinguerentur. Id fieret citandis eorum locis maximo lectoris commodo.

 CAP. XuIII. 1. Nec multis post diebus Cesar aduenit, non ut patri gratularetur, sed ut eum cogeret imperio cedere. 2. Iam conflixerat nuper Maximiano sene, eumque terruerat iniecto armorum ciuilium metu. 3. Aggressus est ergo Diocletianum, primum molliter et amice, iam senem esse dicens, iam minus ualidum, et administrande reipublice inhabilem: debere illum requiescere post labores. 4. Simul et exemplum Nerue proferebat, qui imperium Traiano tradidisset.

5. Ille uero aiebat, et indecens esse, si, post tantam sublimis fastigii claritatem, in humilis uite tenebras decidisset; et minus tutum, quod in tam longo imperio multorum sibi odia quesisset. 6. Neruam uero uno anno imperantem, cum pondus et curam tantarum rerum uel etate uel insolentia ferre non quiret, abiecisse gubernaculum reipublice, atque ad priuatam uitam redisse, in qua consenuerat. 7. uerum si nomen imperatoris cuperet adipisci, impedimento nichil esse, quominus omnes Augusti nuncuparentur.

8. At ille, qui orbem totum iam spe inhiauerat,  cum inde sibi aut nichil preter nomen, aut haud multum uidebat accedere, respondit, debere ipsius dispositionem in perpetuum conseruari: ut duo sint in republica maiores, qui summam rerum teneant; item duo minores, qui sint adiumento. 9. Inter duos facile posse concordiam seruari: inter quator pares nullo modo. 10. Si ipse cedere noluisset, se sibi consulturum, ne amplius minor et extremus esset. 11. Iam fluxisse annos quindecim, cum in Illyricum uel ad ripam Danuuii relegatus, cum gentibus barbaris luctaret, cum alii intra laxiores et quietiores terras delicate imperarent.

12. His auditis senex languidus, qui iam Maximiani senis litteras acceperat, scribentis quecumque locutus fuisset, et didicerat augeri ab eo exercitum, lacrymabundus.

13. DIOCL. Fiat inquit, si hoc placet. Supererat ut communi consilio Cesares legerentur.

14. MAX. Quid opus est consilio, cum sit necesse illis duobus placere quicquid nos fecerimus?

 15. DIOCL. Ita plane. Nam illorum filios nuncupari necesse est.

16. Erat, autem Maximiano  Maxentius, huius ipsius Maximiani gener, homo perniciose ac male mentis, adeo superbus et contumax, ut neque patrem, neque socerum solitus sit adorare, et idcirco utrique inuisus fuit. 17. Constantio quoque filius erat Constantinus, sanctissimus adolescens, et illo fastigio dignissimus, qui insigni et decoro habitu corporis, et industria militari, et probis moribus, et comitate singulari, a militibus amaretur, a priuatis et optaretur. 18. Eratque tunc presens, iampridem a Diocletiano factus tribunus ordinis primi.

19 Quid ergo fiet?

20. MAX. Ille, inquit, dignus non est. Qui enim me priuatus comtempsit, quid faciet, cum imperium acceperit?

21. DIOCL. Hic uero et amabilis est, et ita imperaturus, ut patre suo melior et clementior iudicetur.

22. MAX. Ita fiet, ut ego non possim facere que uelim.  Eos igitur oportet nuncupari, qui sint in mea potestate, qui timeant, qui nichil faciant, nisi meo iussu.

33. DIOC. Quos ergo faciemus?

24. MAX. Seuerum, inquit.

25. DIOCL. Illumne saltatorem, temulentum, ebriosum, cui nox pro die, et dies pro nocte?

26. MAX. Dignus, inquit, quoniam militibus fideliter prebuit; et eum misi ad Maximianum, ut ab eo induatur.

27. DIOCL. Esto. Alterum quem dabis?

28. MAX. Hunc, inquit, ostendens Daiam, adolescentem quemdam semibarbarum, quem recens iusserat Maximinum uocari de suo nomine.

29. Iam et ipsi Diocletianus nomen ex fratre mutuauerat, ominis causa, quia Maximianus fidem summa religione prestabat.

30. DIOCL. Quis est hic quem mihi offers?

31. MAX. Meus, inquit, affinis.

 32. At ille gemebundus:

DIOCL. Non, inquit, eos homines mihi das, quibus tutela reipublice committi possit.

33. MAX. Probaui eos, inquit.

34. DIOCL. Tu uideris, qui regimen imperii suscepturus es. Ego satis laboraui et prouidi, quemadmodum, me imperante, respublica staret incolumis. Si quid acciderit aduersi, mea culpa non erit.

Sequuntur iam note in hoc caput.

Patri. Eius erat filius adoptiuus. Erat quoque gener. Diocletiani enim filiam, Galeriam ualeriam, duxerat Gal. Maximianus.

Sene. Forte legendum, seni.

Simul et exemplum Nerue proferebat, qui imperium Traiano tradisset. Id uero est longe falsissimum; neque enim Traianus a Nerua adoptatus imperauit, nisi eo demortuo, quamuis post u. cl. Henricum Dodwellum in Appendice ad Dissertationes Cyprianicas, n. XL, idem sentiat illustris. D. Guilielmus Loydius, S. Asaphi in Cambria episcopus, ut  docet ab ipso eruditissime ac solertissime scriptus Nerue et Traiani Canon, quem curiose apud me seruo, interea dum prodeat in opere choronologico, quod a tanto uiro omnes litterati in dies expectant.

Obseruandum est autem, id non a Lactantio tanquam auctore, sed apud Lactantium a Maximiano referri in rem suam. Hoc quippe exemplo uolebat abuti apud Diocletianum, non modo historie rudem, sed etiam tum in angustiis positum, ut eum ad abdicandum imperium induceret. Sed enim Diocletianus in illo rerum statu Gal. Maximiano fidem non audebat detrahere; atque idcirco inferius  siue ignoratione rei, homo illiteratus, siue potius ob Maximiani ferociam, senex meticulosus falsitatem exempli minime redarguit.

Quomodo uero Nerua imperium inierit, ac post adoptatum a se Traianum, uiuendi fecerit finem, paucis hic expedire non omnino abs re fuerit.

 Domitiano 14 kal. Octobris, siue 18 die Septembris, interempto, anno Ch. 96, imperauit Nerua; qua eadem olim die, anno scilicet 56 Ch. natus erat Traianus, ut apud Plinium, lib. X, epist. 28, atque in ueteri apud Bucherium et Lambecium kalendario. Unde in eius Panegyr. cap. 92, ille dies dicitur triplici gaudio letus, qui principem abstulit pessimum , dedit optimum , meliorem optimo genuit .

Deinde paulo post Traianum, absentem anno 97, Octobri exeunte adoptatum, Nerua moritur; nempe anno 98, die 27 Ianuarii. Neque enim ex Dione, pag. 771, B, imperauit amplius, quam annum unum, menses quatuor, et dies nouem.

Certe Neruam post Traiani adoptionem non fuisse diu superstitem, intelligimus ex Plinio, Panegyr. cap. 10, ubi de Nerua ait: Quem dii celo uindicauerunt, ne quid post illud diuinum et immortale factum mortale faceret; deberi quippe maximo operi hanc uenerationem, ut nouissimum esset, auctoremque eius  STATIM consecrandum, ut quandoque inter posteros quereretur, an illud Deus fecisset. Hactenus Plinius Iunior.

Porro quoniam tempus, quod Nerua post adoptatum Traianum exegit, ab Aur. uictore tribus mensibus in Epitome definitur, inde Traiani adoptio sub exitum mensis Octobris anni 97 conuenienter assignatur; et quidem 5 kal. Nouembris, id est, 28 die Octobris. Erat enim dies 5 kal. cuiusuis mensis similibus imperatorum actionibus sacra, ut docet u. c. Anton. Pagius in Dissertatione Hypatica, et in Critica Baroniana.

Abdicatum autem fuisse imperium a Nerua, si reuera abdicatum fuisset, quis scire potuit melius, quam Plinius Iunior? At in eius epistolis, atque in ipso Traiani panegyrico, non modo altum est ea de re silentium: sed etiam contrarium plane ex iis asseritur.

 Id uero scripsit Aurel. uictor libro de Cesaribus, in quo de Nerua ista sunt uerba: Ubi prospexit, nisi a superioribus robustioribusque corpore animoque geri non posse  mense sexto ac decimo semet abdicauit.

Quo loco autem ponenda sit istius scriptoris auctoritas de abdicato per Neruam imperio, ipse prodit, cum de eodem imperium ineunte scribit: Quid enim Nerua Cretensi prudentius, magisque moderatum? qui cum extrema etate apud Sequanos, quo tyranni defecit metu, imperium arbitrio legionum cepisset, etc. De quibus Ios. Scaliger num. 2113. Euseb. recte ait: Omnia falsa, et portentosa.

uictori de Cesaribus erroris ansa esse potuit, uel iste Lactantii locus, ubi Gal. Maximianus hoc exemplum obtrudit Diocletiano; uel alius itidem male acceptus ex Plinio eodem, qui Panegyr. cap. 8, de Traiani adoptione loquens, ait de Nerua: Inde quasi deposito imperio, qua securitate, qua gloria letus, , non secus ac presenti tibi innixus, tuis humeris se patriamque sustentans, tua iuuenta, tuo robore inualuit? Ex quibus isti auctori intelligendum erat, apud Plinium quidem oratorie loquentem deponere ac partiri imperium fere idem esse: attamen Neruam non deposuisse illud, sed solummodo esse partitum.

Imo Eutropii de Diocletiano ipso loquentis uerba sunt: Solus omnium post conditum Romanum imperium ex tanto fastigio ad priuatum uite statum ciuilitatemque remeauit. Quod partim falsum; id enim ei fuit cum fratre suo, Maximiano Herculio, commune: ambobus autem ui, non ex libera uoluntate, ut discimus ex hoc Lactantii libro, cap. 18, 19 et 20.

Ille uero aiebat. Diocletianus.

Et. Ita reposui, loco articuli ei, premonstrante Ioanne Columbo, nisi malis ei idem esse, ac sibi.

Neruam uero uno anno imperantem. Ita legendum,  pro Nerua uero uno anno imperante. Porro Nerua anno uno et sesquimem se circiter imperauerat, cum adoptauit Traianum; quod temporis interuallum est a medio Septembri anni Ch. 96 ad 28 diem Octobris anni 97.

Ad priuatam uitam redisse, in qua consenuerat. Ex antedictis patet, Neruam post Traiani adoptionem tres menses uixisse, atque imperasse.

Nomen imperatoris. Quo significatu de solis Augustis dicebatur. Ita huius libri cap. 9: Postea enim quam nomen imperatoris accepit. Tum cap. 25: Constantinum uero non imperatorem, sicut erat factus, sed Cesarem. Sic cap. 27: Olim quidem ille, ut nomen imperatoris acceperat. Deinde cap. 29: Constantinum imperatorem. Preterea cap. 30, amisso imperatoris honore. Denique cap. 32: Nuncupato Licinio imperatore; et ibidem in fine: Uniuersos quatuor, imperatores iubet nominari.

Omnes. Alii duo, qui Cesares, nempe Constantius et ipse Gal. Maximianus.

 At ille. Maximianus.

Spe. Male in autographo ipse, ut bene aduertit Ioannes Columbus.

Aut haud multum. Addidi haud ante multum, tanquam necessarium; non autem non, quoniam haud potius absorptum fuisse uidetur in precedente uocabulo aut.

Se sibi consulturum, ne amplius minor et extremus esset. Gal. Maximianus minor erat Augustis  ut pote tantum Cesar; atque erat extremus Cesarum, quia Constantio inferior. Id uero iampridem ferebat molestissime; nam fugato Narseo, Persarum rege truci uultu ac uoce terribili exclamabat: Quousque Cesar?

Quindecim, cum in Illyricum. Post quindecim addidi cum, erutum uidelicet ex cim, postrema precedentis uocabuli syllaba.

Fiat, inquit, si hoc placet. Supererat, ut communi  consilio omnium Cesares legerentur. Continua sunt ipsius Diocletiani uerba, non autem , intermedia Lactantii, ut prima fronte uideri possent. Supererat enim positum est, pro superesset; quemadmodum erat, pro esset, apud Cicer. in orat. pro lege Manilia: Quod si Rome Cn. Pompeius priuatus esset hoc tempore, tamen ad tantum bellum ERAT deligendus atque mittendus. Alia quoque occurrunt exempla.

Communi consilio omnium. Cuius nempe Maximianus Herculius Augustus, et Constantius Cesar debebant esse participes.

Illis duobus. Maximiano Herculio, et Constantio.

Ita plane. Nam. Iterum Nam, pro Autem.

Nuncupari. Cesares.

Erat. Ab initio huius u. 16 ad finem u. 18 una est sola parenthesis, complectens Lactantii uerba.

Post Maximiano, additum filius, ut est u. 17 post Constantio . . .

Primus Maximianus, de quo ibi sermo, Herculius  est; alter uero, Galerius.

Quid ergo fiet? Diocletiani uerba sunt, quibus continenter excipiuntur eiusdem postrema, que u. 15, habentur.

Ille. Constantinus, quem ibi tunc u. 18, presentem Maximianus contemptim ostendebat.

Induatur. Purpuram, qua Cesares insigniebantur.

Iusserat Maximinum uocari de suo nomine. Baluzius u. c. in notis agnoscit, hic et fere semper alibi legi in ueteri codice Maximianum. Unde suspicio mihi inest, Dazam a Gal. Maximiano, de pleno ipsius nomine, uocatum fuisse Maximianum, non Maximinum. Etenim in duabus Thermarum Diocletiani inscriptionibus, apud Gruterum pag. 183, 2 et 7, post Constantium et Maximianum Augg. ac Seuerum Ces. recensetur Maximianus Ces. qui alius esse nequit a Daza. Adde apud Grecos scriptores eumdem promiscue appellari Maximianum.

Existimauerim itaque, quoniam iam duo erant  Maximiani, Herculius et Galerius, apud uulgum obtinuisse, ut discriminis ergo Daza, non Maximianus, sed Maximinus diceretur, sicut in grecis latinisque nummis inscribitur.

Porro Gal. Maximianus censendus est, eodem Dazam tempore adoptasse, quo eum iussit uocari de suo nomine: siquidem cap. 39, Daza legitur ualeriam, Gal. Maximiani coniugem, appellasse matrem, atque ibidem Gal. Maximianus dicitur Daze pater.

Iam et ipsi. Gal. Maximiano Armentario.

Diocletianus nomen ex fratre mutuauerat, ominis causa, quia Maximianus fidem summa religione prestabat. Ita reposui, pro eo quod scriptum erat: Ex parte mutauerat, hominis causa, etc. An enim quispiam dicendus est alicuius nomen ex parte mutare, qui aliquod integrum illi adiicit, quale est istud Maximiani impositum Galerio per Diocletianum?

Posset utcumque dici Galerii nomen a Diocletiano  fuisse ex parte mutatum, si Galerius adoptiuorum nominum terminatione appellatus esset Galerianus, ut Octauianus ex Octauio, ualerianus ex ualerio, et similia pleraque: at imposito Maximiani nomine, nullum in Galerii appellationibus mutati nominis uestigium, sed plane additi.

Erit fortasse qui obiiciet, immutatum fuisse Galerio nomen, quod pro Armentario appellatus sit Maximianus: sed id parum feliciter. Neque enim Armentarii appellatio nomen est, sed cognomen ioco impositum: qualia Caligule, Caracalle, et Tarantis, que ore uulgi solummodo usurpata, in monimentis publicis, edictis puta, lapidibus, ac numismatis, inscripta haud reperias. Accedit non desiisse Galerium, ex quo Maximianus appellatus est Armentarium quoque appellari, ut uidere est, apud utrumque uictorem, et alibi.

Quiuis Latine utcumque sciens intelliget, mutuauerat  a Lactantio hic usurpari, pro mutuatus fuerat. Priscianus enim lib. uIII, De uerbo: Multa similiter ancipiti terminatione in una eadem significatione protulerunt antiqui, ut partio et partior, meto et metor, modero et moderor, mutuo et mutuor. Hactenus Priscianus, cuius unius auctoritas plurium instar esse possit. Lactantius hoc ipso libro cap. 16, habet: Hic est uerus triumphus, cum dominatores dominantur; uicti enim tua uirtute ac subiugati sunt.

Istius quidem usus exempla in uerbo Mutuo mihi in presentia non occurrunt, preter illud quod est Matthei, u, 42: uolenti a te mutuare () ne auertaris; et aliud apud Nonium inter auctores lingue latine cap. 17, num. 48, pag. 751.

Mutuet. mutuum sumat. Cecil. Asoto: Ad amicum curret mutuatum, mutuet mea causa; ubi legendum, currat, et causa mea.

His duobus exemplis adde, si uoles, Plinium lib. II, cap. 9 dicentem: Solis fulgore reliqua siderum  regi, siquidem in toto mutuata ab eo luce fulgere.

Ut uero correctionis istius ratio intelligatur, sciendum est, Maximianum Herculium fuisse a Diocletiano fratrem appellatum, imperii nempe consortio.

Ita huius libri cap. 8, statim initio, ubi de Diocletiano sermo est, legitur: Quid FRATER EIUS Maximianus, qui est dictus Herculius? Ita in Thermarum Diocletiani inscriptione apud Gruter. CLXXuIII, 7, post relata Diocletiani et Maximiani  Constantii et Maximiani  Seueri et Maximini  nomina, legere est:

THERMAS. FELICES. DIOCLETIANI. AUG. FRATRIS. SUI. NOMINE. CONSECRAu. etc., ubi post uocabulum FELICES, uel quadratarii, uel exscriptoris incuria omissum est, MAXIMIANUS AUG. id est, Herculii nomen, uti est in consimili alia inscriptione, que ibid. num. 8 mutila exhibetur.

Eam in iis, que ad presens institutum pertinent,  partim supplere conabor in hunc modum.

SENIORES. AUGG. * Lege, D. D. * C N. N. CONSTANTIUS ET MAXIM. THERMAS FELIC. es. senior. MAXIMIANUS. AUG. . . . . . sue. prAESENTIA. MAIE. statis. fiERI. IUSSIT. ET DI ocletiani. NOMINI. CONSECRAuIT.[Figure: [Inscription] 5Kb]

Ibi uides MAXIMIANUS. AUG. quod desideratur in prima inscriptione, in ista addi post THERMAS FELICES, quia nempe eas Herculius Diocletiano, fratri suo, consecrauerat.

Preterea huius ipsius libri cap. 20, Augustos fuisse inuicem fratres, Cesares autem fuisse ab Augustis filios appellatos, discimus his uerbis: Sed eum  Cesarem facere noluit, ne FILIUM nominaret, ut postea in Constantii locum nuncuparet AUGUSTUM atque FRATREM.

 Eamdem Diocletiani et Maximiani Herculii fraternitatem prefert inscriptio in foro Tyri posita, que in Thalmude Hierosol. codice Hauodah Zarah, cap. 4, fol. 39, uerso, col. 2, u. 17, refertur in hunc modum:

Ego Diocletianus imperator qui edificaui hoc forum Tyri fortune Herculii FRATRIS MEI octoginta diebus.

Hec ex Bombergii editione ueneta, que longe elegantior et correctior Cracouiensi illa anni Iudaici 367 siue Ch. 1706.

Significat itaque Lactantius, Diocletianum, cui Maximianus Herculius frater erat, nomen Maximiniani Herculii, fratris sui, mutuasse, siue mutuatum esse, ut illud Galerio Armentario daret.

Dati nominis ratio subditur, nempe ominis causa, quia Maximianus Herculius fidem summa religione prestabat. Captauerat uidelicet Diocletianus omen ex nomine, ratus Galerium, quem Cesarem creabat,  fidum sibi futurum, si imperatoris Maximiani Herculii fratris sui, sibi fidi, nomen gereret. Apud uictorem quoque de Cesaribus, Maximianus Herculius legitur fuisse erga Diocletianum fidus amicitia.



IN CAPUT XX.

Maximianus, postquam senibus expulsis, quod uoluit effecit, se iam totius orbis dominum esse ferebat. Censendus est tum uoluisse Romani imperii titulum immutare, ut non ROMANUM imperium sed DACICUM cognominaretur.

Ac substituto Cesare filio suo, qui tunc erat nouennis. Natus est itaque anno Ch. 296, post Maium mensem, uel 297, ante eumdem mensem. Senes enim expulsi sunt kalend. Maiis anni Ch. 305, qui nempe consulatum IX Diocletiani proxime excepit.

Candidianus. Nomen est filii Galerii Maximiani, quem ex concubina genitum ualeria eiusd. Maximiani uxor, ob sterilitatem adoptauerat. Quoniam uero in Illyrico, uel ad ripam Danubii, pater eius  per 15 annos bellum gessit, non omnino inepte dixeris, Candidianam, siue urbem, siue mansionem, que ex itinerario Antonini pag. 63, supra relato, sita est inter Transmariscam et Teglicium, appellationem hanc accepisse, quod in ea uel natus esset, uel educatus Candidianus.



IN CAPUT XXIu.

Suscepto imperio, Constantinus Augustus nichil egit prius, quam Christianos cultui ac Deo suo reddere. Statim itaque Augustum egit, nunquam antea Cesar, ac secundum in imperio locum obtinuit, ut cap. 25, in fine. Eusebius quoque de uita Constantini lib. I, cap 22, ait, Constantinum statim post Constantii mortem dictum fuisse Augustum: nisi malis dicere, Constantinum a Lactantio Augustum per prolepsim appellari; neque enim hunc titulum sibi uindicauit, si quia fides auctori Panegyrici Constantini et Maximini, nisi postquam illum accepit a Maximiano Herculio, qui resumpta purpura, in Gallias uenit  anno 307, ut filiam Faustam nuptui daret Constantino.

At undenam tot uaria numismata, aurea, argentea, erea, in quibus CONSTANTINUS legitur CAESAR? An id Constantini moderationi tribuendum, cum nonnulla signata sint in prouinciis, que penes ipsum erant? An uero maximam partem cusa fuerint in Gal. Maximiani potius, quam in Constantini obsequium, iis in partibus, que Gal. Maximiano erant obnoxie, ut tot numismatis per imperium sparsis nuncupatio Augusti Constantino detraheretur?

Sic autumandi ratio, Gal. Maximianus Constantinum imperatorem, sicut erat factus, sed Cesarem cum Maximino, cap. 25, in fine, appellari iusserit. In ipsum etiam elicias ex cap. 26, in quo idem Maximianus legitur Cesares facere non potuisse: nempe Maxentium, duobus aliis Maximino et Constantino adiunctum.



IN CAPUT XXu.

 Ut eum de secundo loco reiiceret in quartum. Constantinus, c. 24, per patrem Constantium morti proximum commendatus militibus, factus fuerat Augustus; adeoque Gal. Maximiano par, atque in imperio Romano secundus. Seuerus autem et Maximinus a Gal. Maximiano  facti fuerunt Cesares, antequam Constantinus dignitatem ullam obtineret. Rursus, Seuero iam nuncupato Augusto, et Maximino tertium locum adepto, utpote facto pridem Cesare, necesse erat, Constantinum ambobus de suo loco concedere, si fuisset duntaxat Cesar appellatus; atque ita de secundo loco sibi post mortem patris sui a militibus dato, ut supra notatum sub finem, cap. 24 reiectus fuisset in quartum.



IN CAPUT XXuI.

Maxentium Rome factum imperatorem. Caue intelligas hoc imperatoris significatu Augustum, uti deinde   ipse Maxentius factus est. Hic nichil aliud est preter Cesarem; infra enim, computato Maxentio, legitur: Et oderat Maximianus hominem, et tres Cesares facere non poterat.

Et bis Augustum nominat. Id est, iterum, siue denuo.



IN CAPUT XXuII.

Adiuncto Maximiano. Id est, Maximino. A Lactantio enim Daza indiscriminatim Maximianus et Maximinus fuit appellatus. uide notam ad cap. 28, u. 28.

Sue minoris filie nuptiis. Fauste.

Ille. Gal. Maximianus.

Felix animis quorum. Lege, flexis animis eorum.



IN CAPUT XXIX.

Sex fuerunt. In numerum non intrat Diocles, sed Maximianus Herculius, cui in Campania moranti Maxentius filius purpuram miserat, ac bis, id est denuo, Augustum nominauerat, ita ut commune pater  ac filius Imperium haberent.

Constantinum imperatorem generum suum. Faustam enim, Maximiam Herculii filiam, duxerat.

Generi filium. Constantii Chlori, cui Flauia Maximiana Theodora, eiusd. Herculii priuigna, nupserat. Ideo Constantius, ducta priuigna, habetur uitrici gener.



IN CAPUT XXX.

Filio suo. Ita in inscriptione Constantiensi, que apud Gruterum pag. CLXuI, 7, Constantius dicitur Maximiani Herculii filius, etiam duntaxat priuigne eius maritus, uti proxime notatum.



IN CAPUT XXXII.

Maximinus iratus, nec Cesarem se, nec tertio loco nominari uolebat. Inde intelliges, Maximinum priore se loco posuisse, quam Constantinum. Si enim Constantinum Augusti loco habuisset, ut factus fuerat, tum ipse non fuisset nisi quarto loco nominandus. Sed hoc non repugnat iis,  que notaui supra ad cap. 24.

Mittit ergo ad eum sepe legatos. Id est, Gal. Maximianus ad Maximinum.

Orat sibi pareat, dispositionem suam seruet. Illam nempe, qua imperium Licinio dederat, substituto in Seueri loco.

Cedat etati, et honorem deferat canis. Maximino enim prouectior erat etate Licinius factus Augustus, quem Gal. Maximianus habebat, ueteris contubernii amicum, et a prima militia familiarem.

Dolet bestia. Gal. Maximianus. Ita quoque initio cap. 25, mala bestia.

uictus contumacia. Omnino adscribo sententie u. c. Ant. Pagii, qui in Critica Baroniana ad an. Ch. 307, ait, hec uerba intelligi debere de Maximino; idque ostendit ex Eusebio, apud quem, lib. uIII, cap. 13, post Licinium a Gal. Maximiano nuncupatum Augustum, legitur Maximinus seipsum renuntiasse Augustum.

 Hec uocabula, uictus contumacia, idem significant, ac, impar contumacie, non quidem aliene, sed sue. Sensus est, Maximinum ui contumacie sue abreptum non paruisse Maximiano equa postulanti; quem loquendi usum aliquot exemplis liceat illustrare, petitis precipue ex Fl. Iosepho. Est enim hic auctor mihi aliquantisper familiaris.

Plato in Hipparcho, statim initio, , cupidos lucri, appellat , ad uerbum, minores, id est uictos, lucro. Apud Herodianum habetur, , minor ira et amore.

Antiquit. lib. XXII. cap. 3, pag. 401, de Onia Pontifice legitur, , pecuniis minor, id est, auarus: quod uitium Fl. Iosepho ibidem est , cupiditas pecuniarum. Deinde lib. XuII, cap. 10, pag. 600, de Herode, , , ira quidem minor, melior autem iure. Denique lib. XuIII, cap. 11, pag. 613, de Caio Caligula,  , , minor quidem turpitudine, melior autem eo quod optimum est, id est, honestate.

Porro in istis Fl. Iosephi locis, et lib. XIu. cap. 17, 484, ubi Sameas uir iustus , terreri melior, id est terroribus superior predicatur, idem est ac contemptor. Apud Apuleium enim lib. uII Metamorph. uerba sunt Tlepolemi phrasim Grecam Latine usurpantis: Auete, fortissimo Deo Marti clientes, mihique iam fidi commilitones; et uirum magnanime uiuacitatis uolentem uolentes accipite, libentius uulnera corpore excipientem, quam aurum manu suscipientem, ipsaque morte, quam formidant alii, MELIOREM.

Ut uero apud Tacit. Annal. lib. XIII, cap. 46, Poppea legitur imparem cupidini se, et forma Neronis captam simulans; et in uictoris Epitome, Iulianum Apostatam cupido glorie flagrantior peruicerat: ita contra M. Porcius Cato dicitur Tit. Liuio, lib. XXXIX, 40, inuicti a cupiditatibus animi; Iulianus idem Apostata uictori de Ces., cibi omnis, libidinis atque omnium  cupidinum uictor; imp. Gratianus in uictoris Epitome: uini ac libidinis uictor. Denique apud Cicer. de Finibus legitur: Et qui suum iudicium retinent, ne uoluptate uicti faciant id, quod sentiunt non esse faciendum.

Ex his liquet, uocabula ista, uictus contumacia, non dici hoc loco de contumacia aliena, atque adeo hactenus fuisse hallucinatos, qui ea Gal. Maximiano adscripsere, cum de Maximino dicantur.

Tollit Cesarum nomen. Trium, id est, sui ipsius, tum Constantini, et Maxentii.

Maxentium et Constantinum filios Augustorum. Maxentius et Constantinus natura erant filii Augustorum, nempe Maximiani Herculii et Constantii: sed dignitatis fuit ea appellatio, qua Maximinus ambos insigniuit. Suspicandi uero locus est, eos appellatione ista, duntaxat honorifica, in classem redigere uoluisse; nulla enim uel exigua erat in imperio potestas eorum, qui Filii Augustorum dicebantur. Unde  Capitolinus, cap. 3 de L. uero imperatore, Antonini Pii filio adoptiuo, ait: Nec aliud ei, antequam imperaret, honorificentie ad nomen adiunctum est, quam quod Augusti filius est appellatus.

Addo, me preterea suspicari numisma Constantini M. quod Mediob. pag. 459 exhibet, si modo genuinum est, cum epigraphe, CONSTANTINUS FIL. AUGG., id est, FILIUS AUGUSTORUM, nempe Constantii et Maximiani Herculii, fuisse dedita opera et iussu Maximini alicubi eius in partibus percussum, ut numismatum ope sanctio illa uulgaretur, qua Maximinus Constantinum nonnisi FILIUM AUGUSTI haberi uolebat.

In Campio Martio proxime celebrato Augustum se ab exercitu nuncupatum. Campus Martius non est hic nomen loci, qualis erat Rome, sed potius, ut ita dicam, Comitiorum militarium, in quibus lustrabatur exercitus. An uero statis temporibus, uel quotiescumque iuberet imperator, celebraretur Campus Martius, non liquet.

uerisimile est Maximinum, qui Syrie et Aegypto,  cap. XXXuI preerat, harum prouinciarum Legiones in castra cegisse, ut ab ipsis militibus tanquam auctoribus nuncupatus Augustus, securitatem sibi, propter appellationem, quam arripuerat, procuraret.

Neque uero solummodo apud Romanos, sed etiam eorum imitatione apud Francos Campus Martius celebrabatur. Audi Gregor. Turon. lib. II, cap. 27, de Clodoueo Rege dicentem: Transacto uero anno, iussit omnem cum armorum apparatu aduenire phalangem, ostensuram in Campo Martio suorum nitorem: unde firmatur quod supra dixi, Campi Martii celebrationem esse militarium copiarum recensionem. Illa autem Clodouei facta fuerit ineunte uere, quo exercitus ad bella educi solent.

Uniuersos quatuor Imperatores iubet numerari. Adde uirgulam post quatuor, et lege nominari, pro numerari, hoc modo: uniuersos quatuor, imperatores iubet nominari: nempe Licinium; Maximinum, Constantinum  ac Maxentium. Hic autem per imperatores significantur Augusti, ut ad cap. 18, u. 7, notatum.



IN CAPUT XXXIII.

Repercussis medullis, malum recidit introrsus. Quis unquam aut audiuit, aut legit, repercuti medullas? Addita itaque uirgula post malum, scribe: Repercussum medelis malum, recidit introrsus. Positum est enim medelis, pro medicinis. Ita supra: Incipit uulnus non sentire medicinam. Hanc emendationem, Lector, si probas, acceptam refer uiro insigni, qui se eius auctorem a me laudari uetuit.



IN CAPUT XXXuII.

Sine modo, cum milites. Lege, satellites. Ita in fine cap. 38. His satellitibus et protectoribus cinctus.



IN CAPUT XXXIX.

 Postremo, nefas esse illius nominis ac loci feminam, sine more, sine exemplo, maritum alterum experiri. Hec dicebat ualeria, uel reuera ignoratione rei, uel simulatione, ut Maximinus insolentia exempli a consilio suo auerteretur. Similium enim nuptiarum uetus exemplum ante annos 142 suppetebat in Lucilla Augusta, M. Antonini Philosophi, id est, M. Aurelii filia, L. ueri imp. uidua, teste Capitolino in M. Antonino philosopho cap. 20 his uerbis: Proficiscens ad bellum Germanicum, filiam suam, non decurso luctus tempore, grandeuo Equitis Romani filio, Claudio Pompeiano dedit, genere Antiochensi, nec satis nobili, quem postea bis consulem fecit, cum filia eius esset Augusta, et Auguste filia.

Id contigit, inquam, ante annos 142, siquidem tot esse a luctu Lucille a luctum ualerie, ita ostenditur.

Gal. Maximianus ipso cos. uIII obiit, mense maio, cap. 21, adeoque ualeria anno Ch. 311, facta est uidua.

 L. uerus uiuendi finem fecit media hyeme, ut testatur Galenus lib. de Precognit. cap. 10, Hyems illa fuit, que finem anni Ch. 169 et initium 170 occupauit.

In presentia non dissero, an ante finem anni 169, an post initium insequentis L. uerus obierit: quamquam existimo, id contigisse sub finem anni 169 utrouis enim modo consequens est, inde ad mensem maium supradicti anni Ch. 311, quo obiit Maximianus, annum 142 decurrere.

L. uerum obiisse sub finem anni 169 uel ad summum uitam produxisse usque ad initium anni insequentis, agnoscere est ex initio et fine eius imperii.

M. Aurelius et L. uerus ambo, nouo exemplo, imperium adepti sunt post demortuum Antoninum Pium, qui anno Ch. 161 e uiuis excessit; et quidem, iuxta Tertullianum Apologet. cap. 25 et Dionem pag. 814, die 17 martii.

Quo dato, cum L. uerus decimum Imperii annum non attigerit, obiisse ipsum necesse est ante 17 diem  mensis martii anni Ch. 178. Secus enim decimum Imperii annum attigisset.

Non attigisse autem nisi nonum annum, duobus potissimum argumentis conficitur, que breuiter expediam.

Primum suppeditant numismata, tam Greca, quam Latina, quorum nulla omnino ultra L. id est, annum 9 uel ultra TR. P. 9 exhibent.

Alterum habetur in Chronico Paschali, ubi ad primum CCXXXuII Olymp. annum, Indict. uI. Conss. Aproniano et Paulo, legitur Lucius Aurelius Commodus mortuus esse, , cum imperasset annos 9.

Neque uero ideo reiiciendum est auctoris istius Chronici testimonium, quod biennio citius, quam par est, anno nempe Christi 168, L. ueri obitum consignet; sibi enim ipsi in hoc anachronismo constat, quippe qui initium imperii eiusdem L. ueri in annum  Christi 159 retroagat: que duo ex Indictionum numeris in hoc Chronico accurate appositis palam fiunt; sicut et alius, isque perpetuus, in figendis Olympiadibus eiusdem auctoris biennii prochronismus, uti a me supra notatum, pag. 151.

Si quis uero a me querat, undenam ergo apud Capitolinum in L. uero dicatur L. uerus imperasse cum fratre  annis undecim, responsum accipiet, uocabulum undecim ibi natum fuisse ex duabus litteris numeralibus XI que fuerint transposite ex aliis duabus IX, quibus nouem significatur, ita ut ex XI undecim plene deinde scriptum uniuersa Capitolini exemplaria, que in nostras manus hactenus peruenerunt, inundauerit.

Porro mirum nemini esse debet, apud uictorem Epitomatorem, Cassiodorum atque Eutropium similiter legi undecim. Ii enim omnes, corrupto semel fonte, idem uirus hauserunt.

Apud Cedrenum facilior est eiusdem erroris correctio, ubi legitur pag. 250 edit. Regie, anni 1647:  ',  ' ' Marcus Antoninus imperauit annos 19, cum uero quidem  genero suo, annos 10 et menses 9. Loco enim ', ', uel legendum est simpliciter, ', annos 9, uel ' post reponendum est, pro ', id est, 8 pro 10, quoniam mutatum fuerit ', in ', prono lapsu tum ex figure similitudine, tum ex eadem utriusque littere apud nonnullos pronuntiatione. Unde L. uerus, qui medio martio anni Christi 161 imperare cepit, obierit iuxta Cedrenum anno 169 antequam, medii decembris interuentu, 10 mensem anni delibasset.

Maneat itaque, L. uerum nonnisi 9 annos imperasse, et uiuendi finem fecisse anno Christi 169 exeunte, uel 170 ineunte: unde ad 311, quo Maximinus ualerie nuptias post Gal. Maximiani obitum ambiuit, annus 142 fuit in decursu.

Addam quoniam id quoque confert ad instituendam  L. ueri chronologiam, corrigendum esse preterea Capitolinum cap. 2 in L. uero, ubi legitur: uixit annis quadraginta, duobus minus, id est, triginta octo; quod optime conuenit cum anno natiuitatis L. ueri in pretura patris sui, 18 kalendas ianuarias, apud Capitol., cap. 1. Sed de hoc alias.

Neque uero possum pretermittere asserende correctioni litterarum XI in IX egregium exemplum, quod uir clarissimus Ioannes Harduinus in Nummis antiquis illustratis, Lutetie anno 1684 editis, pag. 316, uoce profert ex Plinio, apud quem lib. XuIII, sect. 69, permutatis annorum numeris, iubet legi, Urbis an. DXuI, pro DXIu.

Permulta non modo similium transpositionum, sed etiam litterarum numeralium male acceptarum, ac deinde ipsorum numerorum plene scriptorum exempla ex Grecis Latinisque auctoribus congessi, que aliquando loco haud alieno sum exhibiturus.

Inter illa unum est, si quod aliud insigne, apud Fl. Iosephum, Antiquit. lib. XuII, cap. 10, pag. Gr. L.  600, E. u. 9, ubi Herodis funus dicitur Hierichunte processisse Herodium usque , per stadia octo; cum in loco parallelo, lib. I de Bello cap. 21, p. 774, u. 3, a fine, legatur id factum , per stadia ducenta.

Huius utriusque loci conciliatio in deuia abduxit tres auctores alias sagacissimos, Wilheimum Langium lib. II de Annis Christi, cap. 18, pag. 350 edit. Lugd. Batau. 1649; Iac. Usserium, Annal. parte posteriore, anno per. Iul. 4711, pag. 536 edit. Londin. 1654; et Christ. Noldium, Historie Idumee pag. 71 edit. Franequere; quorum confutandis sententiis longiorem operam olim impendi. In presentia tantummodo dicam, male in Antiquitatibus legi , quod ex ', numeri octonarii indice, plene scriptum; cum ' ex ', ducenarii numeri nota perperam efficta, uel lecta, exaratum esset. Obseruandum enim, in libris Antiquitatum numeros compendiose per litteras  numerales fere uniuersim exprimi, secus ac in libris de Bello, ubi numeri ipsi integri scribuntur.

Accedit in illa Herodiane pompe funebris recensione, in libris de Bello, eamdem litteram male legi pro nempe pag. 744, u. 6, a fine, in uocabulo , id est, Precedebat, loco , id est, Preterea. Sic enim locus se habet.

Precedebat autem reliquus exercitus. Quod est plane contra seriem narrationis, ut legenti patebit, et contra id, quod huic loco respondet in Antiquitatibus, pag. 600, E. u. 6, his uerbis:

, Post eos autem uniuersus exercitus.



IN CAPUT XLIu.

Iam mota inter eos fuerant arma ciuilia. Et quamuis se Maxentius Rome contineret. Id anno Christi 312.

Senatus Constantino, uirtutis gratia, primi nominis titulum decreuit, quem sibi Maximinus uindicabat. Titulus  est Maximi, qui in fine huius cap. et qui deinceps in Constantini numismatis obseruatur. Eum Constantinus anno precedenti in Galliis acceperat, uti optime aduertit illustrissimus Mediobarbus, prestantissimi Operis sui pag. 462, ex numismatis, in quibus, IMP. CONSTANTINUS MAX. P. F. AUG. SM. H. ER. uOTIS u. MuLT. X. uICTOR. AuG. P. TR.

Postreme tres littere P. TR. significant Percussa TReuiris, supple moneta.

Porro Maximi titulum, quem sibi Maximinus ex Lactantio uindicabat, fuisse ab eo usurpatum, numismata uel inscriptiones nondum indicarunt. Unde sentiebat uir eruditus, hoc loco per primi nominis titulum, intelligi debere primi imperatoris nomen, quod sibi prescriptione temporis Maximinus uindicabat, quoniam factus erat Cesar  multo ante Constantinum.



IN CAPUT XLuI.

Sicut ille uictus est Rome. Maxentius, ut cap. 44.



IN CAPUT XLuIII.


Quod quidem diuinitas in sede celesti. Lege: Quo quicquid est diuinitatis et rei celestis, ex Eusebio, lib. X, cap. 5, et Nicephoro, lib. uII, cap. 41, ubi legendum, pro in Eusebio, et pro in Nicephoro.

Super Christianorum nomine uidebantur, nunc cauere ac simpliciter unusquisque. Supplenda et corrigenda ex Eusebii Grecis, lib. X, cap. 5: Super Christianorum nomine continebantur, et que prorsus leue, et a nostra clementia aliene esse uidebantur, ee tollantur; et nunc libere ac simpliciter unusquisque.



IN CAPUT L.

Imprimis ualerium. Omnino is est, de quo Sextus uictor Epitomes num. 55 habet: ualens imperator creatur; et num 56: ualens a Licinio morte multatur; cuius est apud Occonem, pag. 480 numisma: . . . . . . . . .

 Id est: IMPerator. CAEsar. PUBlius. uALERius. uALENS. PIus. AUGustus. Anno 1.

Hunc nummum non bene ad ualentem sub Gallieno Tyrannum retulit illustrissimus Comes Mediobarbus pag. 387. Nam ualens iste, cuius Pollio num. XuIII meminit, ualens Thessalonicus appellabatur, ut docet nos Ammianus Marcellinus lib. XXI, cap. 16, non autem geminato nomine ualerius ualens. At potius ad eum pertinet alius apud Occonem nummus, pag. 528, in hunc modum: . . . . . . . .

Id est: IMPerator. CAEsar. Caius. IUlius. uALens. AUGustus. Anno I.

Unde ibidem istum ualentem male censet Occo fuisse a Licinio morte mulctatum; siquidem erat tempore Gallieni.

Porro ualerius ualens in primo nummo inscriptus nequit esse ualens, quem Licinius, postquam inter  se et Constantinum bellum exarsit, Cesarem creauit, non autem Augustum. ualens enim iste Cesar, pace postmodum inter ambos imperatores facta, in ordinem solummodo redactus est, non uero interfectus, ut testantur Sirmundi Anonymus in ualesiana Ammiani editione, pag. 659, et Petrus de legationibus in Excerptis tomo I Hist. Bisant. pag. 27. Neque audiendus Zozimus, osor Constantini infensissimus, cum tradit, nec affirmat tamen  Constantino uolente et iubente, ualentem istum Cesarem fuisse occisum.

Alter ualens Augustus eodem fere tempore interemptus est, quo periit Maximinus; et his absumptis, imperii iura penes Constantinum et Licinum deuenere, uti scribit Sextus uictor. Ad Constantinum autem et Licinium imperii iura deuenere anno Christi 313. Tunc itaque ualens, seu ualerius ualens, periit, cuius meminit uictor: nam imprimis necatus est a Licinio, ut scribit Lactantius.

 Nec ualerius iste ualeria Augusta est, ut in notis Oxoniensibus correctum; postremo enim, non uero imprimis ualeria a Licinio interfecta est, uti disertis uerbis habetur cap. 41.

Hoc, preter complura alia, docuerat me olim illustrissimus et eruditissimus abbas Ludouicus Du Four de Longuerue, quod ab eo acceptum uir clarissimus Antonius Pagius nuper inseruit in Critica sua Baroniana, ad annum Christi 306 num. Xu, pag. 20 professus, uti ingenuum hominem decet, a quo id didicerat.



IN CAPUT LI.

Ita illis pudicitia et conditio exitio fuit. Miror Lactantium non dixisse, fuisse ualerie exitio sacrificia, quibus, cogente Diocletiano patre suo, polluta fuerat, Christiana cum esset, ut id cap. 15 disserui.



IN CAPUT LII.

Ubi sunt modo magnifica illa et clara per gentes Iouiorum et Herculiorum cognomina, que primum a Dioclete  ac Maximiano insolenter assumpta, ac postmodum ad successores eorum translata, uiguerunt? Nempe deleuit ea Dominus et erasit de terra. Hec oratorie et contra Historie fidem scripsit Lactantius, nisi dixeris, coronidem libro de Mortibus Persecutorum fuisse ab eo impositam in intermedio quodam tempore post debellatos uniuersos persecutores nominis Dei, antequam cusa essent insequentia numismata, in quibus Licinii ambo Iouii inscribuntur.

Primum cum typo exhibetur in Familiis Byzantinis uiri clarissimi Caroli Ducangii Lutetie anno 1680 editis, pag. 25, in hunc modum: D.D. N.N. IOuII. LICINII. INuICT. AuG. ET CAES. Cap gemmata. Protome Licinii Augusti et Licinii Cesaris, manibus uictoriam utrique lauream porrigentem tenentium.

Alia duo sunt apud Mediob. pag. 455, relata his uerbis: D.D. N.N. IOuII. LICINII. INuICTI. AuG. ET CAES. Capita cum Bustis, id est, cum effigie umbilico tenus,  Liciniorum Patris et Filii, Laureata, se respicientia, dextris uictoriam sustinent, que expansis brachiis, singulis manibus singulam tenet lauream.

Hoc numisma uidetur idem esse, ac superius illud Ducangianum.

Sequitur postremum aliud ibid. apud Mediobarbum: D.D. N.N. IOuI. LICINII. INuICT. AuG. ET CAES. Capita Liciniorum laureata, dextris sustinent Fortune typum, Figuram scilicet calatro caput ornatam, dextra, temonem sinistra cornucopie.

Accedit Legiones, Alas equitum, et cohortes, Iouiorum Herculiorumque nominibus semper insignitas permansisse, etiam sub ipso Constantino, et usque ad imperatorem ualentinianum III, ut passim uidere est in Notitia Dignitatum imperii.

uale, lector. uotis tuis fortuna respondeat; mea sunt uota.



GISBERTI CUPERI NOTAE.





Prefatio.

 Ante annos aliquot, Ioannis Columbi, uiri eruditi rogatu, nonnulla in chartam tumultuaria opera conieci, que inseruire arbitrabar posse uni aut alteri aurei huius opusculi loco illustrando. Edita illa sunt Abe, que urbs Finnorum caput est: sed quemadmodum facile credo, ea doctis non plane probata fuisse, ita me non alia tunc temporis publici iuris facere uoluisse, uelim iidem persuasum habeant. Columbus me certiorem fecerat, multa sibi in Lactantium annotata esse; nolui propterea falcem in ipsius messem immittere: sed ut morem amico, preclarissimi Schefferi genero, et doctrine perelegantis uiro, gererem, notulas misi, que edite in ultimo Septentrione sunt. Quid longiori uita uir dignior prestiterit, palam est; cumque animaduertam, haud pauca relicta esse, que merentur illustrari pluribus, et cum ipsi mihi nonnulla meorum, neque enim hoc diffiteri pudet, minus placeant, cepi diligentius elegantissimum opusculum excutere, et notas meas, quas cum suis edidit Columbus, ubi commode id fieri potuit, hisce nouis inserere, ut omnes ea uia sub unum quasi conspectum cadere queant, et ut qui  sententiam meam cognoscere desiderant; non teneantur singulis momentis consulere uiri prestantis curas. Nate hinc mihi sunt annotationes longe auctiores: easque ut luce donem publica, facit Patrum disertissimus; faciunt res preclare, quas ille nos docet; et facit denique operis argumentum, quod hodie renasci miramur, et stupemus, quodque caput est omnium confabulationum, saltem apud eos, qui uetera tempora, uulnera Ecclesie inflicta, et Persecutorum tragicos exitus secum animo reuoluunt, quosque tangit ac cruciat Ecclesia Dei tam miseris, tam horrendis, et apud posteros forte fidem non inuenturis modis uexata. Quod si aliquid dignum Lactantio, uirisque doctis acceptum prestiterim, erit certe quod leter serium in modum; secus si accidit, sique morosi ingenii homines, quibus nichil, nisi quod ab ipsis proficiscitur, placet, multa inuenire se posse putant, que ipsis displiceant, per me id fiat licet; quippe qui non litibus et commissionibus, sed uere eruditioni et humanitati, idque animi, cui lusus aliquando dari debet, relaxandi causa, uacuum a negotiis publicis  tempus impendam.

ualere te iuberem, lector, nisi manum iniiceret Constantinus Magnus, decus et ornamentum libelli, quem a Lactantio compositum notis illustro. Nam cum is sepe ad partes uocandus sit, cum multa de eodem oblata occasione moneam, non abs re me facturum arbitratus fui, si in Illustrissimi Principis natalem inquirerem locum. uideo eruditionis prestantis uiros inter sese immane quantum dissentire, aliosque in Thracia, alios in Britanniis, alios alibi existimare natum esse magnum illum Imperatorem, qui in nummis non absque ratione uocatur EXUPERATOR OMNIUM GENTIUM, PRINCEPS PROuIDENTISSIMUS, UBIQUE uICTOR, et FUNDATOR PACIS: cuique in iisdem tribuitur SAECULI FELICITAS, BEATA TRANQUILLITAS, nec non SECURITAS REIP. Hunc igitur principem Baronius, Pomponius Letus, archiepiscopus Armachanus, in Britannicarum Ecclesiarum Antiquitatibus, atque nuper ed. Stillengfleet in Originibus Britannicis censuerunt natum esse in Britannia; aliique Helenam, matrem ipsius, filiam faciunt regis cuiusdam Britannie,  quod certe purum putum figmentum est. Ceterum precipuus prioris opinionis fundus est Panegyricus, quem Constantino Eumenius dixit: O fortunata, ait, et nunc omnibus terris beatior Britannia, que Constantinum Cesarem prima uidisti! Illique addendus omnino est Panegyricus ab incerto auctore dictus Maximiano et Constantino, in quo hec uerba leguntur: Liberauit ille Britannias seruitute, tu nobiles illic oriundo fecisti. uerum, pace tantorum uirorum quod fiat, alia ego omnia sentio; arbitrorque, Constantinum Magnum natum esse in Illyrico late sumpto, uel in Dacia Mediterranea, et quidem in urbe Neso. Constantinus certe Porphyrogeneta illud nos absque ambagibus docet lib. II Themat. 9: Prefectura Dacie Mediterranee sub Consiliario: urbes quinque, Pantalia, Germanus, , Nesus, patria Magni Constantini. Stephanus, uel Epitomator eius Hermolaus Barbarus, idem in u. testatur: , , . Urbs Thracie, opus et patria Constantini imperatoris; putoque idem tradere Iulium Firmicum lib. I Matheseos, atque  apud eum legi debere cum ualesio ad Amm. Marcellinum ex mss. Naisum, non autem Tarsum; id quod editi libri seruant: Apud Naisum genitus Constantinus, a primo etatis gradu gubernacula Imperii retinens. Sed firmissimum argumentum nobis prebet auctor Excerptorum de Constantio Chloro, et Constantino Magno; cuius hec sunt uerba: Hic igitur Constantinus natus Helena matre uilissima in oppido Naiso. Nihil certe clarius dici potest; transiremque ad alia, nisi coniecturam, que mihi commode in mentem uenit, cuiusque etiam mentionem feci ad cap. 26 supponere e repub. litteraria iudicarem; non quod illam aliis obtrudere uelim, uel ipse etiam eam plane amplectar: sed ut diligentiores habeant, in quo sese exercere possint. Helenam ab aliis concubinam Constantii uocari notum est: uerum nemo, quod equidem sciam, inuentus est, qui eam dixerit fuisse uilissimam feminam, preter auctorem Excerptorum, qui tamen forte non ita scripsit, cum non sit uerosimile, Christianum ita locuturum de piissima et uenerabili, quemadmodum in nummis uocatur,  Augusta. Quid igitur? titubanter et dubius plane dico, scriptum forte fuisse, uilissimo in oppido. Nam uidetur hoc oppidum non ualde illustre, uel magnum fuisse; et certe mox in iisdem Excerptis sequitur, Constantinum illud mirifice ornasse: Stephanus eiusdem istud facit; et inde magnifice ornatum cum fuerit, mirum non est, uocari Amm. Marcel. XXI, 10, copiosum oppidum. Miror autem, eruditorum nonnullos hanc urbem eamdem esse existimare cum Nasto et Nesto  eosdemque memoria mandare, Nesti urbis Illyrie et fluuii neminem e ueteribus meminisse; at Nestum, Thracie fluuium longe celeberrimum, memorare Melam, Plinium, Solinum. Nam ego quidem arbitror, Plinium uIII, 16, non alium, quam Illyrie Nessum memorare, quando notat, in Europa inter Acheloum tantum Nestumque amnes leones esse; et Scylax Caryandensis, uel qui eius sub nomine editus est Geographus, in Illyria memorat , et urbem, uel fluuium, neque enim adiicitur  unum ex iis, . Quin imo Apollonius Rhodius Iu, 1215, Nesteos etiam eidem regioni adscribit; et notanda sunt Scholiaste uerba: . . . , , . Id est: Nesteos Scylax dicit esse gentem Illyrie: ab his in sinum unius diei est nauigatio; et Eratosthenes in tertio Geograph. libro ait: Post Illyrios Nestei, prope quos insula est Pharus, Phariorum colonia, Fuit igitur in Illyria urbs et fluuius Nestus; fuit Nessus, uel Nestus fluuius Thracie, et denique Naisus urbs patria Constantini, quam et Thracie urbem facit Stephanus, late scilicet regionis huius nomine sumpto: nisi cum ualesio quis rescribere uelit , et intelligere Daciam mediterraneam, de quo in Notis satis multa doceo. In oppido igitur Naiso natus Constantinus, a rerum gestarum gloria postea Magnus dictus; uideturque uile et paruum fuisse, quia Constantinus illud mirifice ornauit,  ut scilicet natalem locum illustriorem redderet. uilissimum inde dicitur auctori Excerptorum, si tamen coniectura mea uera est, quam uel eo nomine premere diutius nolui, ut ab Augusta Helena uilitas auferatur, quam etiam non memini ab ullo ueterum illi obiectam fuisse; nisi quod Eutropius narret Constantinum Constantii filium fuisse ex obscuriori matrimonio, quod certe respectu secundarum nuptiarum, quas Constantius celebrauit cum ualeria Diocletiani imp. filia, dici ab eo potuit. Sed ut pergam, nullo preterea modo temporum ratio permittit, ut in Britannia Constantinus nasci potuerit. Natus enim est anno Christi 272, coss. Aureliano et Basso, diu antequam pater Cesarea dignitate fuit ornatus, quod factum est anno Christi 291. Neque enim insulam illam ingressus est, antequam Cesar foret, et antea sine dubio ut plurimum in Illyrico egit; ut enim auctor Excerptorum loquitur, Constantius D. Claudii optimi Principis nepos ex fratre, Protector primum, exin Tribunus,  postea Preses Dalmatiarum, ultimamque dignitatem accepit a Caro, qui regnare cepit anno 282. uel certe eam sub eo gessit, uti patet ex uopisco in Carino. Nec quicquam illustres uiros iuuat Eumenius: egoque arbitror, alium longe uerborum, que adferuntur, sensum esse: nempe, Constantinum primam Britanniam uidisse Cesarem, non quia ibi natus, sed quia, patre mortuo, ab exercitu Cesar est factus; id quod uerum esse patet satis superque ex iis, que in notis obseruaui. Nec etiam quicquam alter panegyrista euincit, qui dicit, Constantinum Britannias nobiles illic oriundo fecisse. Nam oriri quidem dicuntur, qui nascuntur, et in uitam intreunt homines, iisdemque ortus tribuitur: sed eedem uoces singulari elegantia etiam usurpantur de iis, qui Reges, Imperatores, uel Cesares fiunt. Sic Caius et Lucius ab Augusto adoptati, et principes iuuentutis designati, Orientes iuuenes dicuntur Paterculo, II, 99 et exortum principis uespasiani dixit Plinius XXXIII, 3, de initio imperii ipsius loquens; et de eodem, ut multis uidetur,  uerba facit Curtius X, 9: Proinde iure meritoque populus. R. salutem se principi suo debere profitetur, cui noctis, quam pene supremam habuimus, nouum sidus inluxit. Huius hercule, non solis ORTUS, lucem caligantem reddidit mundo. Neque aliter panegyriste loqui solent. Cap. 1 Paneg. Maximiano et Constantino dicti: Sacratissimi principes, Maximiane, uelis nolis, semper Auguste, et Constantine ORIENS imperator; cap. 8: Hic est, qui in ipso ORTU Numinis sui, Gallias priorum temporum iniuriis efferatas reip. ad obsequium reddidit; id est, simul ac factus fuit imperator, initio imperii. Eumenius cap. 10 panegyrici dicti Constantino: Ignobilem credo aliquam Barbarorum manum repentino impetu, et improuiso latrocinio ORTUS TUI AUSPICIA tentasse; idemque in alio Paneg. cap. 2, diem, quo Constantinus Cesar est dictus, appellat diuinum ORTUM maiestatis sue. Adeo ut quando Constantinus dicitur Britannias nobiles fecisse illic oriundo,  nichil certe aliud euinci inde possit, quam illum ibi purpuram sumpsisse, et Cesarem, uel Imperatorem factum esse, que etiam sententia est Iusti Lipsii in Admirandis, et Ioh. Liuineii; estque loquendi ratio desumpta a sole, uel sideribus, quibus Imperatores solebant comparari. Britannicus ab Octauia sorore uocatur apud Senecam sidus orbis: Antoninus Philosophus se senem uocat solem occidentem, Commodum uero orientem et Geta atque Caracalla in rarissimo Ephesiorum nummo apud Sponium et Morellium uocantur .

Quid mihi porro de Actis Pilati uideatur palam feci ad cap. 36. Incidi postea in Opera posthuma Episcopi Cisterciensis; et animaduerti, uirum Illustrem pag. 51 notare: »Acta Pilati plena impietatis aduersus Christum conflicta ex mandato Maximini Tyranni, publice tam in agris, quam in ciuitatibus proposita, et a ludimagistris addiscenda pueris tradita esse; his Romanos usos esse sub Diocletiano et Maximino, ad Christianos a martyrio reuocandos,  ut testantur uerba Maximini in passione SS. Tarachi, Probi, et Andronici: Iniquissime, non scis quem inuocas, Christum hominem quemdam factum, sub custodia Pontii Pilati positum, cuius acta reposita  sunt.« Quod si illustris antistes per Maximinum intelligit Galerium Maximinum, quo imperante Acta hec conficta fuisse Eusebius testatur, certe illis sub Diocletiano et Maximino  uti non potuere Romani; quippe qui purpura sese exuerant, antequam hec Acta publicata sunt. Deinde Maximinus imp. uerba in passione laudata non protulit, id quod uidetur censere episcopus; sed Numerianus maximus preses, qui in ius martyres traxit Diocletiano et Maximiano Herculio  iterum Coss. uti Acta testantur, licet non inueniam, eos simul secundum consulatum  gessisse. Preterea Eusebius hec spurcissima Acta, ut monui, Galerio Maximino tribuit; unde et lib. I, cap. 9, illa inuenta fuisse scribit. uir doctus, qui dissertationem de legione fulminatrice publicauit nuper, scribit Diocletianum et Maximinum hec Acta cudisse, cum tamen Diocletianus, iam imperio deposito, Salone ageret; arbitraturque, Acta Pilati laudata Iustino Martyri, Tertulliano, et aliis, esse etiam supposititia: cui tamen opinioni aduersatur Episcopus Cisterciensis; quam litem aliis relinquo examinandam.

Eodem capite 36 per summum sacerdotem apud Prudentium, non pontificem Romanorum Maximum, sed Cybeles sacerdotem intelligi debere doceo. Et procul dubio is primus erat sacerdotum Cybeles, et reliquorum caput, quomodo et Apuleius lib. I. Isidis sacerdotem maximum celebrat: Ac cum ad ipsum iam templum peruenimus, sacerdos maximus, quique diuinas effigies progerebant . . . disponunt rite simulacra.

Notatu insuper dignum est, Lactantium cap. 4 narrare,  ualeriano direptam uel dereptam, uti scribendum iudico, cutim et infectam rubro colore, in templo barbarorum deorum ad memoriam clarissimi triumphi positam, et legatis Romanorum semper fuisse ostentui. Nam auctor Chronici Alexandrini similia de Carino tradit: eum nempe uictum Carras profugisse, et a Persis captum, mox interfectum esse, pellemque detractam eos fecisse saccum, et , uel unguentes seruasse , glorie causa. Unde hec hausta sint, ignoro plane: Nam nemo aliorum auctorum tale quid de Carino memorie mandauit; quippe qui uictus et occisus fuit in prelio, quod cum Diocletiano habuit apud Nargum in Mesia. Adeo ut Chronici illius auctor ualde caute legendus sit; uti eo ipso loco Carum facit auunculum Carini, qui tamen illius, nec non Numeriani, fuit pater. Carinus in Persas profectus cum Caro  auunculo suo. Neque tantum ex patre auunculum facit: uerum etiam scribit, Carinum patri in Persas proficiscenti comitem fuisse; cum contra Carinus Gallias rexerit, et Numerianus expeditionem cum patre in Orientem susceperit, teste uopisco. Quod si uox abesset, uel addita foret ab ignaris librariis, , reddi posset, Diui Cari; quomodo is non modo in nummis, uerum etiam a Nemesiano in Cynegetico, quod scripsit ad Carinum et Numerianum, appellatur:

Mox uestros meliore lyra memorare triumphos
Accingar, DIuI fortissima pignora CARI.

Ad cap. 16 notaui, humani aliquid Casaubonum u. Clar. pati, cum scribit Constantium bello Persas uicisse. Idem tamen etiam tradit auctor Chronici laudati pag. 642. , ait, Perse maximo bello a Constantio et Maximino Iouio Cesaribus deuicti sunt. Hec gesta esse dicuntur Maximiano Herculio u  et Maximiano Iouio Cesare II coss., qui annus U. C. est 1050 et Christi 297, quo certe Galerius Maximianus Narseum superauit: sed Constantius in Britanniis bellabat. Deinde Maximinus Iouius est Galerius Maximianus Iouius, cum C. ualerius Maximinus illo tempore nondum Cesar fuerit factus.

Putabam , Aurelium uictorem corrigendum esse, interposita particula et: sed uulgata etiam scriptura declarat, Licinium simul factum esse Cesarem Augustum; cum alias primo Cesarea dignitas, inde Augusti nomen daretur Principibus.

Disserui  de combustione cadauerum, putauique in binis inscriptionibus hec uerba, CORPUS INTEGRUM CONDITUM, denotare corpus illud non crematum, uerum humi mandatum esse. Nondum coniecturam illam damno: sed uideant tamen eruditi, num potius significare illi, qui monumenta ista posuerunt, uelint, corpora non mutilata, uerum integra humata esse. Nam illud ut fieret, magna  Gentiles tenebat religio; magnumque ipsis solatium erat, si florentibus et integris membris, ultimum ualere rebus humanis dicerent. Statius II Sylu. 1, 156:

Gratum est, fata tamen, quod non mors lenta iacentis
Exedit puerile decus, manesque subiuit
INTEGER, et nullo temeratus corpora damno,
Qualis erat . . .
Quo non incommode refert Geuartius factum Augusti, qui supremo die, petito speculo, capillum sibi comi, ac malas labentes corrigi precepit, Suotonio teste. Scilicet umbras ita apud inferos uersari, ut corpora ex uita decedebant, habebant persuasum; uti uel Deiphobus Apud uirgilium uI Aen. et Laius apud Statium II. Theb. ne alia exempla aduocem, docent. Inde est, quod tam grauiter in Antonium inuebatur Cornelius Seuerus apud Senecam Suas. uII, quod Ciceroni caput et manum amputari iusserat:

 Hec nec in Emathio mitis uictoria Perse,
Nec te, dire Scyphax, non fecit in hoste Philippo.
Inque triumphato ludibria cuncta Iugurtha
Abfuerant, nostraque cadens ferus Annibal ira
Membra tamen Stygias tulit inuiolata sub umbras.
Et forte huc etiam respicit Nero, cum apud Sueton.: Nihil prius ac magis a comitibus exigit, quam ne potestas cuiquam capitis sui fieret, sed ut quoque modo TOTUS cremaretur: quanquam ludibrium, et caput pilo infixum, uti fieri solebat, ante oculos habere potuerit. Integri igitur inferos adire exoptabant Gentiles, ut scilicet integris etiam membris in campo Elysio choreis et epulis operam dare possent. Hinc puto occisorum membra diligenter fuisse aptata, ut scilicet tanquam integri conderentur. Statius III Th. 132.

uulneraque alta replent lacrymis. Pars spicula dextra
Nequicquam parcente trahunt; pars molliter aptant
Brachia trunca loco, et ceruicibus ora reponunt.
 uulnera itidem obligabant; uti apud Euripidem Phen. us. 1663, Antigone Creontem rogat, ut uulnera fratris Polynicis occisi obligare posset:

.

Capite eodem, de rege seculi nonnulla ad Tertullianum explicandum monui, suspicatusque postea sum, scribi haud incommode posse, pro diaboli scilicet emulatione regis seculi; nam diabolus in Nouo Federe, et quidem in Euangelio Ioannis, , et in Epistola ad Corinthios secunda, , uocatur: uel uulgatam scripturam ita explicari posse, pontificem maximum esse ad diaboli imitationem regem seculi.

Adiiciendum tandem est, Freherum, uir. ampl. pererudite de tributorum uariis generibus agere in dissert. quam de Numismate Census composuit; et ualde illustrari Lact. caput tertium et uicesimum per uerba eius, que sequuntur. Tenendum est certe, ait,  tributum soli, id est, agrorum, pro modo et latitudine eorum indictum fuisse, ut Ulpianus de Censibus docet; uel potius pro feracitate. Stipendium enim et tributum onera sunt fructuum, lib. uII D. de Usufr., lib. Neque D. de Impens. in res dotales factis. Unde Mecenas apud Dionem: . Nec agris solum, sed ceteris etiam facultatibus, auro facto et infecto, pecunie numerate, mancipiis, gregibus tributa imponebantur pro eorum modo. Qui ut inter diuites et inopes diuersus: ita et tributi onus; neque hoc inopibus ualde formidandum. At capitis tributum in omnes pereque unum, liberos modo  diuites et tenues, maritos et celibes, parentes et orbos. Non dicam iuuenos et senes, quod ei rei modus datus, ut nec ante uigesimum annum capite obligaretur, et senectuti sua immunitas esset: nisi quod in Iudea hoc etiam aliquantulum aggrauatum  Ulpianus auctor est D. lib. III D. de Censibus.

Hic cum te iterum relinquere, lector, uellem, ecce affertur ex Italia Henrici Norisii, uiri certe celeberrimi, et cui plurimum antiquitatis studium debet, Epistola Consularis, quam mihi ille dono mittebat. Ad caput Lactantii 10 doceo, Cesares in Augustorum plane fuisse potestate, nec propterea mirum esse, Galerium Maximianum ad carpentum Diocletiani concurrisse. Hec mea et aliorum sententia ualde firmatur a uiro prestantissimo; quippe qui p. 177 laudate Epistole docet, Cesareum nomen nullius imperii indicium fuisse. Antonius Pagi, uir itidem pereruditus, imperium Cesareum subinde commemorat; hoc alii explodebant, quos ita loquentes introducit: Nos plane, inquiunt, ignoramus, quidnam sit hocce imperium Cesareum Domitiani ac Commodi, ut ille tuus fingit. Nam Dio lib. LIII disserens de titulis imperator. testatur, appellationem Cesaris nichil peculiaris potentie significare, sed tantum successionem stirpis. Et ne  a Domitiano discedamus, Tacitus in fine lib. III Histor. scribit, Domitianum post necem uitellii a frequenti milite Cesarem consalutatum. Et initio lib. Iu ait: Nomen sedemque Cesaris Domitianus acceperat. Eo autem titulo nullum eidem imperium collatum, patet ex iis, que statim subiungit: Pretura Domitiano et Consulare imperium decernuntur. Pretura nullum imperium, sed iurisdictionis tantum potestatem Domitiano conferebat. Ceterum ut Cesar, idemque filius uespasiani Augusti, quidpiam auctoritatis ac potestatis supra priuatos pretores haberet, eidem Consulare imperium S. C. decretum fuit, quod nuda illa Cesaris appellatio nullum eidem imperium tribuebat. Marcus Aurelius filios adhuc pueros Cesares creauit, nullo cum eisdem imperio cuius ob etatem nondum capaces erant, communicato. Idem uero post annum nonum imperium proconsulare Commodo tradidit, ante quod sine ullo imperio Cesar tantum fuerat. Etenim  Augusti potestatem atque imperium intra urbem sibi reseruantes, filios Cesares imperio proconsulari extra urbem insigniebant. Itaque Commodus ac reliqui Cesares, ante imperium proconsulare, omnis imperii expertes censebantur. Hinc cum anno 175 Senatus nuntium necis Auidii Cassii accepisset, inter festiuas acclamationes absenti M. Aurelio factas dixerunt: Commodo imperium iustum rogamus, Commodo Tribunitiam potestatem rogamus. Erat igitur Commodus sine imperio, quamuis iam inde ab anno 166 Cesar esset, destinatus tamen ad imperium, quod una cum tribunitia potestate eodem demum anno 175 accepit. Idem Commodus cum Albinum Cesaris nomine donasset, hic postea imperator pro concione dixit: Commodum donantem ne Cesariano nomine contempsi. Non imperium Cesareum dixit, sed purum putum nomen Cesareum. Horum auctor Capitolinus cap. 2 et 3 in Albino. Hec apud uirum tam preclarum, et Fastorum correctorem et conditorem, cuius amicitiam, humanitatem et eruditionem maximi facio, leguntur;  atque ex iis, lector, perspicere simul potes, non male Iulianum sese uocasse Apparitorem fidum; et Galerium Maximianum apud Lactantium cap. 9 causas habuisse, quare detrectaret Cesaris nomen, cumque illud in litteris ad se datis audisset, exclamaret truci uultu ac uoce terribili: Quousque Cesar? et quare tandem Galerius Maximinus cap. 32, nec Cesarem se, nec tertio loco nominari uolebat.

Hec commodum digesseram, cum ecce mihi littere a uiro prestantissimo afferuntur; quas quia Cesaream dignitatem magis illustrant, non secus ac annum, quo Constantius ac Galerius designati Cesares fuerunt, adiicere, lector, bona tua cum uenia, uisum fuit.





[EPISTOLA.]

Illustrissimo Domino, eruditissimo ac clarissimo uiro D. GISBERTO CUPERO, prepotentium ordinum Belgii Federati senatori amplissimo.

Cum epistolam consularem tibi, uir illustrissime,  mittere ausus sum, haud in uotis mihi fuit, ut tu arduis, ac hoc presertim armis Gallicis concusse Europe motu, prepotentium ordinum Belgii Federati negotiis implicitus, oculos ad eamdem deflecteres. Nam in supremum prouinciarum Belgicarum senatum cooptatus, presentia, ac que uario euentu contingere possunt, consilio ac prouidentia curare debes, non autem in elapsa retro secula animum reuocare. uerum, qui tuus genius est, ubi in senatu maximis de rebus consilia discutis, ac Conso publice litas, domi postea Minerue sacris operaris; quod utrumque cum laude exequi iis tantum datum, quos equus amauit Iupiter. Hinc uictoris gentium populi Fastos a me emendatos laudas, qui ob preclara abs te edita uolumina in litterarie reipublice Fastis es laudatissimus. Letor autem plurimum, quod aureum Lactantii librum nouis supra Baluzianas notis illustraturus sis; pleraque enim maioribus nostris ignorata ibidem exponuntur, ac chronologia imperii Diocletiani, que Scaligerum, Panuinium, Baronium, aliosque latuit,  rectissime declaratur. Nicolaus Toinardus Aurelianensis dudum meam sententiam rogauit de anno, quo, iuxta Lactantium, Constantius ac Galerius designati Ces. fuerint, cum Baluzius id actum putet anno ere Christi uulgaris 293. At rescripsi Baluzium anni metachronismum admittere. Nam Galerius Maximianus in titulo edicti pro Christianis promulgati A. C. 311, quo et idem Augustus animam inter cruciatus proiecit, inscribitur TRIB. POT. XX COS. uIII. At si ille tribunitiam potestatem accepisset A. C. 293, eadem tribunitia potestas anno demum 312 kalendis martiis uicies cepisset multiplicari. Panuinius scribit, eos Cesares designatos fuisse A. C. 291, quod antea Idatiani  Fasti tradiderant, eodem anno eclipsim etiam solis aduocantes. Sed cum Baronio ea Cesarum designatio referenda est ad kalendas martias A. Christi 292. Etenim ubi Lactantius cap. 33 de Galerio scripsisset: Iam decimus et octauus annus agabatur, quo percussit eum Deus insanabili plaga, etc., addit. Et hec facta sunt per annum perpetem, cum tandem malis domitus Deum coactus est confiteri, etc., et iam deficiens Edictum misit huiusmodi. Itaque egrotare cepit postrema parte anni imperii, siue TRIB. POT. XuIII ac toto anno TRIB. POT. XIX morbo uexatus fuit: initio uero TRIB. POT. XX, nempe post kalendas martias A. Christi 311 edictum emisit. Iam uero si edictum promulgasset anno eodem 311, ante kalendas martias, sub exitum TRIB. POT. XX primum inite A. C. 291, uti putat Panuinius, idem ante edicti promulgationem pleno biennio egrotasset: nempe postrema parte TRIB. POT. XuIII ac rursus TRIB. POT. XIX ac XX cum Consul uIII, anno scilicet 311, edictum emiserit. Consulende autem sunt tabule astronomice, si que  eclipsis anno 292 contigerit, uti produnt laudati Fasti. Petauius anno Christi 291 ponit eclipsim die 15 maii, hora tertia post meridiem. At Idacius eam eclipsim, ac illorum Cesarum designationem perperam eodem anno 291 recitauit, cum creatio Cesarum anno insequenti, si Lactantio fides, contigerit.

De imperio Cesarum sub Augustis ita censeo. Quidam fuere puri puti Cesares sine ullo imperio, uti Caius ac Lucius, Augusti filii, statim post adoptionem; uti et Nero, antequam A. U. 804, imperio proconsulari ornaretur. Ita etiam et Commodus eiusque frater Annius uerus, cum essent paruuli. At quidam alii una cum Cesarea dignitate imperium accipiebant. Ita Constantius ac Galerius cum primum Cesares facti sunt, proconsulare imperium acceperunt. uopiscus cap. 6, de uita Cari ait, hunc in animo habuisse, ut Carino Cesareum imperium abrogaret, cum ut initio de uita Carini scribit, Cesarianum teneret imperium, quo nempe bellum in Occidente gerere poterat. uide scripta mihi p. 189 Cenotaph. Pisanorum. Cum uero  Constantius ac Galerius uti futuri bellorum administratores Ces. dicti fuerint, imperium etiam proconsulare una cum nomine Cesareo inierunt. Hinc in plurimis rescriptis Codicis Iustin. in titulis legum Diocletiani et Maximiani, Augg. et Cesares nominantur, nempe ob imperium proconsulare extra urbem. Ita cum ualeriano et Gallieno Cesar ualerianus etiam rescriptis ibidem preponitur, uti et Philippus Cesar cum Augusto patre. At in eodem Codice, ubi Diuorum fratrum rescripta recitantur, nunquam legitur additus M. Aurelius Cesar: ex quo infero, hunc, uiuente Antonino Pio, purum putum Cesarem fuisse. uidesis lib. II Cod. tit. 1, 13 et 38; lib. uI, tit. 26. Nec item Commodus una cum patre M. Aurelio ac L. uero legitur lib. III, tit 31. lib. u, tit. 25, lib. uI, tit. 26. Itaque existimo, quosdam Augustos imperium proconsulare suis Cesaribus tradidisse; alios uero nudam omni imperio dignitatem Cesaream filiis siue natura, siue adoptione communicasse At omnia hec singulari tue  eruditioni examinanda propono ea mente, ut sim paratus tuam in sententiam, quecumque illa fuerit, pedibus transire; es enim Senator, ac apud me prime etiam, ut olim dicebant, sententie consularis. uale, uir doctissime, ac litterarie in Belgio rei decus et presidium. Dabam Florentie 10 kalendas decembris 1688.

Illustrissime Dominat. uestre Humillimus et addictissimus seruus.

Hec uir illustris doctrine ad me misit; que si tibi, lector, tantum quantum mihi placent, placebunt certe plurimum. uale.





NOTAE IN LACTANTIUM.

 De Mortibus Persecutorum. Ex exemplis que Baluzio et Columbo notata sunt, satis patet ueteres frequenter mortes dixisse plurali numero. Neque aliter loquitur Manil. I, 887:

Cesserat officium lacrymis: et funera deerant
Mortibus et lacryme.
Sen. Suas. extrema: Iuba et Petreius mutuis uulneribus concurrerunt, et mortes fenerauerunt; quibus addendus Prudentius II contra Symm. 675. Ceterum id quod Columbus optabat, ut Ioannis Sarisberiensis opusculum, quod de Exitu tyrannorum, ipso in de Nugis Curialium teste, inscripsit, lucem aspiceret publicam, id certe et ego uellem summopere. Arbitror enim eum Diocletiani, Maximiani, aliorumque tyrannorum et mortes exitusque memorasse; et ut ueteres auctores legere solebat, potuisse forte consulere hunc ipsum Lactantii libellum, cum seculo uixerit XII, quo maior longe mss. copia supererat. Laus inuentionis editionisque huius opusculi Anglis,  uel Gallis reseruata est, quia in utroque regno uitam egit; et certe eruditione prestantes uiri omnem mouere lapidem deberent, ut ea Ioannis Sarisberiensis cura in lucem prodeat tandem. Baleo teste, inscribitur de Malo tyrannorum exitu. In Bibliothece Bodleiane manuscriptis laudatur eiusdem Nero; et arbitrabatur Greuius idem opusculum esse, quod a primo et seuissimo tyranno ac persecutore, Nero, et ab argumento, de Exitu tyrannorum, fuerat inscriptum: quem morem libros inscribendi uetustum esse, ex Cicerone et uarrone constat.



CAPUT PRIMUM.

Addetur his omnibus. Fallor, aut intelligitur diabolus qui precipuus fidelium aduersarius et hostis est, quemque dicit tandem etiam uincendum esse, non secus ac instrumenta eius persecutores superati fuerunt: cap. 14: Nouies enim tormentis cruciatibusque uariis subiectus, nouies ADuERSARIUM gloriosa confessione  uicisti; mox idem repetens, eum Zabulum, uel diabolum uocat: Nouem preliis Zabulum cum satellitibus suis, id est, persecutoribus, debellasti. Et quanquam Maxentius c. 43 dicatur unus interesse de aduersariis Dei, tamen ille aliique omnes eo, quo hec scribebat tempore Lact. sublati fuere persecutores; unde cap. 50: Hoc modo Deus uniuersos persecutores nominis sui debellauit, ut eorum nec stirps, nec radix ulla remaneret. Et tamen his omnibus addetur aduersarius, id est diabolus; id quod etiam indicat fine huius libelli: Ut omnes insidias atque impetus diaboli a populo suo arceat, ut florescentes ecclesias perpetua quiete custodiat; quod si fit, diabolus certe uictus est, et additur reliquis aduersariis proculcatis. Atque ita diabolus dicitur martyribus certamina parare. Passio SS. Perpetue et Felic.: Puellis autem ferocissimam uaccam, ideoque preter consuetudinem comparatam, diabolus preparauit, sexui earum etiam de bestia emulatus. Greci hunc aduersarium similiter uocant , quomodo Chrysost. in cap. XII II ad Cor.  Epistole, citans III Reg. Iu, , explicat, et ita in Epist. ad Thessal. est Dei aduersarius, uel Antichristus, qui semper et perpetuo Deum oppugnat.

Restituta per orbem tranquillitate. Ita eleganter loquebantur, quia bella tempestatibus, uti notissimum, et procellis comparabantur. Inde in nummo Antonini apud Tristan. t. I, p. 576: TRANQUILLITAS. AUG., ut indicarent, Antoninum prudentia sua et uirute pacem et tranquillitatem dedisse imperio Romano.  In aliis numismatis occurrit SERENA TRANQ. et ita mox Lactantio pax iocunda et serena dicitur.

Templum Dei, quod ab impiis fuerat euersum. Hic agi de templo Nicomedie, quod a Diocletiano et Maximiano euersum fuit, uti patet ex cap. 13, putat doctissimus Baluzius. uerum ego arbitror, intelligi in genere debere Christianam religionem, uel Christianos ante uexatos acerba persecutione, nunc uero per Constantinum paci et quieti redditos. Hinc mox nichil de edificio extruendo sequitur, uti omnino necesse erat: uerum de mentibus, quas pax iocunda et serena letificat; hocque ad precedentia respicere, patet ex particula enim satis superque. Neque aliter mihi interpretandum esse uidetur, quod mox sequitur: Qui templum sanctum euerterant, ruina maiore ceciderunt: qui iustos excarnificauerant; nam hoc in genere ad Persecutores referendum est, qui certe non iusserant templum Nicomedie deleri omnes. Quin et initio capitis templum illud, siue cetum fidelium, ecclesiam uocat: Restituta per orbem tranquillitate, profligata nuper  ecclesia rursum exurgit; quanquam non ignorem, cap. 12 eamdem uocem pro conuenticulo poni. Solebant ad hec Patres gentilium deorum edes templa, et loca, in quibus Christiani conueniebant, ecclesias, uel conuenticula, etc. uocare; id quod facit ipse Lactantius, cap. 5, 15, 35, 36, patetque ex Aureliani imperatoris epistola apud uopiscum, et docuerunt satis eruditionis prestantis uiri. Atque ut fideles in nouo Federe dicuntur ita et Patres Latini eosdem uocarunt templum Dei sanctum, fidele, stabile, celeste; uti facit ipse Lactantius cap. 2 et 15 necnon Iu Institut. 25: Conquerentes profanos homines sacris interesse, egerunt Principes suos in furorem, ut expugnarent Dei templum: ubi nequaquam respicere Lactantium arbitror ad templum Christianorum apud Nicomediam, uerum ad fideles, quos per totum Romanum imperium conati sunt expugnare; et uox hec non de euerso conuenticulo, licet milites manus operi admouerint: sed de Christianis persecutione afflictis commode  potest usurpari. Sic lib. u Institut., 2, Dei additum indicare uidetur, et ibi fideles debere intelligi, non secus ac cap. 33 infra, quia edictum, quod mox sequitur, omnes Christianos respicit.

Humano generi prouiderunt. Huc pertinent nummi, quibus inscribitur PROuIDENTIA AUG. et SAPIENTIA PROuIDENTISSIMI PRINCIPIS; et per genus humanum solemne est intelligere imperium Romanum: unde in iisdem nummis SALUS GENERIS HUMANI occurrit.

Nunc placatus. Putabam Deus poni debere post placatus, et Lactantium iacentes et afflictos seruorum posuisse, pro miseris et afflictis seruis: sed nunc non displicet Columbi precibus; quod et eruditis Anglis in mentem uenit.

De quo exitu. uerba que exciderunt, ita forte supplenda sunt: De quo exitu impiorum testificari placuit, ut omnes, qui procul moti fuerunt, uel qui post nos futuri sunt, scirent quatenus uirtutem et Maiestatem suam in perdendis delendisque nominis sui hostibus Deus summus ostenderet; mox, post auctores, puto  excidisse tantorum scelerum, uel persecutionis. Angli aliter paulo supplent, atque etiam Columbus; quorum coniecturas si quis mee preferat, haud id feram grauate.



CAPUT II.

Cruciatus est. Id est, cruci affixus, uti ex Lactantii Institut. docet Columbus; neque aliter locutus est Hegesippus lib. XuIII: Capiebantur innumeri; quingenti ferme ad diem cruciabantur.

Duobus Geminis. Quam diuersa alii sentiant, notum  est: uide Scaligerum, Petauium, Bucherium, Onuphrium, Langium, Christmannum, Th. Lydiat et alios.

Procella nubis. Plus dicit, quam in sacra Scriptura; ibi enim tantum mentio, et ablatio ipsa exprimitur que loquendi ratio procellam excludit plane, docetque placide I. Christum D. N. in celum sublatum esse.

Petrus Romam aduenit. Tradit hoc etiam Lactantius Iu Institut. 21: Miracula autem respiciunt procul dubio fabulam, que fertur de Simone mago, queque narratur Arnobio et aliis.

Ac stabile. Id est, firmum, duraturum. Sic in nummis occurrit, TELLUS, uel TERRA STABILITA, apud Erizzum p. 386, quo significatur procul dubio, imperatores pacem duraturam et firmam dedisse orbi terrarum.

A cultu idolorum. Hoc Lactantius ut Christianus loquitur; nam Ethnici dicebant cultum deorum. Inscriptio apud Gruterum:

 DIOCLETIAN. CAES. AUG. GALERIO. IN ORIENTE. ADOPT. SUPERSTITIONE. CHRIST. uBIQ. DELETA. ET. CULTU. DEOR. PROPAGATO.

Utque ex innumeris tam Grecis, quam Latinis auctoribus, necnon ex martyrologiis et Actis martyrum patet, Gentiles statuas deos representantes ipsis deorum nominibus designabant.

Ad religionem nouam. Et hoc est, quod obiiciebatur continuo Christianis, uti patet satis superque ex Arnob. lib. I pag. 34, lib. II pag. 92, 93 et 94, aliisque. Inde Asclepiades gentilis apud Prudent: Hym. 10 . us. 580 primo celebrat sacra uetusta, et inde nouellum dogma Christianis obiicit; et Baronium secutus Trist. tom: I, pag. 698, per pueros et puellas nouorum hominum apud Capitol. in M. Ant. philosopho, intelligit pueros Christianorum: quanquam ego existimem, Casaubonum et Salmasium  ueriora tradere.

Primus omnium. Hoc uno ore narrant omnes; et quanquam a Claudio Christiani uideantur male habiti, non secus ac Iudei, quorum nomine primis Ecclesie nascentis temporibus etiam illi ueniebant  non tamen motus ille inter persecutiones numeratus est. Claudium Iudeos Roma iussisse excedere, tradit B. Lucas in Apostol. Actis; ac de eadem re ita loquitur Sueton. c. 24: Iudeos impulsore Chresto assidue tumultuantes Roma expulit. Per Chrestum procul dubio Christum D. N. intelligit, eumque ita uocabant, quia Chrestus erat nomen Romanis usitatum, uti ex inscriptionibus, et Cic. II ad Fam., 8, patet; et puto gentiles errore nominis Dominum nostrum ita nominasse, non autem per contumeliam, id quod tamen eruditi existimant. Neque enim mihi ulla contumelia esse uidetur, aliquem Chrestum, id est, bonum, suauem, benignum nominare; quanquam errauerint  satis superque gentiles, quando illud putauerunt Saluatoris nostri nomen esse. Impellere autem Christus Iudeos non potuit, quippe qui imperante Tiberio celo redditus est: sed hoc ita mihi uidetur esse interpretandum, nonnullos Iudeorum nostrum Christum dixisse esse Messiam, alios contra id negasse; atque inde tumultus inter ipsos tam priuatim, quam publice ortos esse. Sed tamen Claudius nichil aliud fecit, quam ut omnes Roma expelleret; illoque tempore absque dubietiam Christianis eadem sors obtigit: et quia solum tantum, fortunis religioneque saluis, mutare cogebantur, Claudius inter persecutores numeratus non est.

Tam male bestie. Ita Neronem, Diocletianum, et alios persecutores nominat optimo merito Lactantius, uti monuit Baluzius. uideantur capita 4, 9, 16, 25, 32 et 39, in quibus, modo execrabile animal, modo nefarium, modo mala bestia occurrunt. Latinus Pacatus Maximum uocat belluam furentem; ubi similia  ex Rutilio et Seneca obseruat Liuineius. Neque aliter loquuntur de tyrannis et impiis principibus Liu. XXXIu, XXXIX: Cic. lib. I et III Offic.; Lucianus pag. 1015, 1016, 200 et 206; Ed. Bourd. Dion. Cassius lib. LXXuII extremo; Arnob. u, p. 115; Asterius Homil. 1: quibus addi potest Rittersh. Iu, 9 Lect. Sac., et in passione Seraphie Helpidius rabidissimus canis uocatur. Scilicet interdum non satis habebant generale nomen, ut bestie, animalis adhibere: sed quod eorum maxime fedis hominibus conueniebat, uel conuenire putabant, proiiciebant. Ita Lycophron p. 20 Helenam propter impudentiam uocat p. 170, Clytemnestram hominesque moribus seuis et asperis preditos , , et scorpiones dictos esse, obseruauit Meurs. ad Lycophr. p. 125. Sic Asterius p. 72 adulteram nominare nullus dubitat et apud Liuium XXXIX, 11, Hispala, mulier non satis pudica, excetra uocatur. Sic Iulianus, Ep. 23, Constantinum appellat unde satis perspici potest,  quo odio Apostata ille Christianos fuerit persecutus.

Aduentum . . . nefas. Hec sic suppleri posse existimo: quod nefas est credere. Sicut duos prophetas uiuos esse translatos, et in ultimo seculo initium Christi sanctum ac sempiternum, cum descendere ceperit, precessuros pronuntiant, eodem modo etiam Neronem uenturum putant, qui futurus precursor diaboli. Et recte primo dicit Lactantius, nefas esse credere Neronem rediturum, et Antichristi precessurum aduentum; eosque paulo ante quosdam deliros nominat. Hinc patet auctorem nostrum, id quod monere oblitus non est Baluzius, non accedere eorum opinioni, qui censebant Neronem non esse mortuum, sed adhuc uiuere, et uenturum ante finem seculi, ipsumque uel fore Antichristum, uel temporibus iisdem per Occidentem seuiturum, quibus ille per Orientem; quam in rem plura uideri possunt apud Casaub. ad Sueton. Commodianus Instruct. 41 canit, Neronem de inferno reuersurum; eiusque uersus supponendi sunt,  quia libellus ille rarus est admodum, et quia aduentus Helie etiam facit mentionem:

Dixit Esaias: Hic homo qui commouet orbem
Et reges totidem, sub quo fiet terra deserta:
Audite, quoniam propheta de illo predixit:
Nihil ego composite dixi, sed neglegendo
Tum scilicet mundus finitur, cum ille parebit;
In tres imperantes ipse diuiserit orbem,
Cum fuerit autem Nero de inferno leuatus,
Helias ueniet prius signare dilectos.
Res quas Africe regio et Arctoa natio tota
In septem annis tremebit undique terra
Sed medium tempus Helias, medium Nero tenebit.
Tunc Babylon meretrix incinefacta fauilla
Inde ad Ierusalem perget uictorque Latinus
Tunc dicet: Ego sum Christus quem semper oratis.
Per Prophetas autem uiuos translatos duos, intelligendi sunt Enochus et Elias, uti patet ex Io. Damasceno, Iu, 27, de Orthod. Fide; quanquam alii solius  Elie reuenturi meminerint, quod etiam facit uti ex laudatis uersibus patet, Commodianus. Preterea respicere Lactantius uidetur ad regnum Christi millenarium, de quo uideri etiam potest l. uII, c. 1 extremo, et cap. 14, alibique Instit. Diuinarum; illique addi potest Commodianus. Ut autem hoc loco descendere dicit Christum aduenientem: ita etiam de eius natiuitate non aliter loquitur, Iu Inst., 10: Ut esset necesse, appropinquante seculi termino, Dei filium descendere in terram. Greci id uocant , et Iupiter , uel Descensor occurrit in nummis, eoque nomine ad adulationem proni Athenienses honorarunt Demetrium Poliorcetem, tanquam in eum mutatus Iupiter in terram descendisset. Non satis caute, mea ex sententia, Tristanus, tom. II, p. 571, explicat, in terram fulmen iaculantem Iouem. Nam quamuis Iupiter fulmen iaculans, et cum pluit, , et descendere possit dici, ipsumque adeo fulmen, uel , Lycophroni, p. 67, uocetur  , et eidem, p. 199, dicatur fulmine hostium domos incendere; quamuis loca fulmine tacta consecrata fuerint eidem Ioui, teste Magni Etymol. auctore in u. , nec non Pulluce lib. IX, cap. 5, puto tamen, Demetrium ita dictum fuisse, quia adulatores ipsum Iouem esse persuasum sese habere uolebant uideri. Sic et Iupiter descendere dicitur, quando pluit. uirg. II Georg. 324.

Tum pater omnipotens fecundis imbribus ether
Coniugis in gremium late descendit.
et forte hec mythologia representatur in nummo Antonini Pii apud Seguinum, p. 197, in quo Iupiter in ere suspensus, et alatum tenens fulmen una manu, altera ex cornucopie effundit uel rorem, uel pluuiam.



CAPUT III.

Donec impias manus. Interpres uulgatus Esaie, XIu, 26: Et hec est manus extenta super uniuersas gentes; Lactant. cap. seq.: Impias manus in Deum intentauit;  nichilque aliud ille loquendi rationes significant, quam aliquem oppugnare. Alio sensu in Ins. apud Grut. I. DCCCXXX. Procope dicitur manus leuare contra Deum, qui innocentem sustulit, addito duarum eleuatarum manum ectypo; nam illa se innocentem testatur obiisse, deumque ut crudelem accusat, quod tam cito humanis sit erepta rebus.

Interfectus domi. Etiam memoria. Parum abest, quin distinguam: Interfectus. Domi etiam, id est, Rome, ex Senatus decreto, uti patet ex seqq. et Suetonio. De more autem damnandi memoriam alicuius uide Lips. ad uI Ann. Taciti; et Rad. Forner. II, c. 17 et 18 Rer. Quotidianarum. Eoque pertinet nummos talium impp. etiam abolitos et fusos fuisse, uti factum, Dione teste, mortuo Caligula; uel nichil eos ualuisse, quemadmodum docet Arrianus de Nerone agens Iu, 5, in Epictetum. At quanto melius cum bonis principibus habere , quam iis tribuit Themistius Orat. nona! Quod si distinctio  hec admittenda non est, per domi proculdubio intellexit Lactantius, Domitianum in palatio suo occisum, idque a suis, fuisse; uti patet ex Suet. c. 17, et hoc mihi nunc preferendum esse uidetur.

In statum pristinum. Lactantium sentire hoc sub Nerua factum esse, non autem uiuente adhuc Domitiano, satis puto patere ex uerbis, que precedunt, rescissis igitur actis tyranni; quod certe non nisi post mortem Domitiani euenire potuit. Non tamen ille diù Ecclesiam persecutus est; quin et meliori menti redditus, a persequendis Christianis destitit, et exules reuocauit, uti haud obscure ex Tertulliano patet: Tentauerat et Domitianus, portio Neronis de crudelitate; sed quia et homo, facile ceptum repressit, restitutis etiam, quos relegauerat; qualia etiam tradit Hegesippus apud Euseb. III, 20 Historie Eccles.



CAPUT Iu.

Execrabile animal Decius. Si Martyrologiis habenda fides, proximi tamen eius Christiani fuerunt, ut Trofonia  uel Tryphonia, uel Tryphena, filii ipsius Cesaris uxor, cuius celebratur memoria in Martyr. German. nuper edito a. d. Xu kal. nou. iisdemque sacris imbuta fuit filia Cesaris eiusdem Cyrilla, teste Adone in Martyr. p. 159, 174 et 178. Sed cum diligenti cautela eiusmodi libri legendi sunt.

Exstitit enim post eum execrabile animal Decius. Nullus fere locus eque notabilis in hoc toto libello est; nam inde discimus, Christianos temporibus Nerue, Traiani, Antoninorum, etc., promulgatis et propositis impp. edictis, atque adeo ipsorum iussu persecutionem passos non esse; unde et cap. preced. Lactantius eos nominat bonos principes; quod certe non fecisset, si res christiana tantum ab iis damnum accepisset, quantum martyrologia pre se ferunt. Et obseruatione imprimis etiam dignum est, Prudent. lib. II contra Simm., u. 669, Neroniane persecutioni subiungere Decianam, omissis non modo persecutionibus,  que Antoninis aliisque bonis principibus tribuuntur, uerum etiam illa, qua Domitianus in pios grassatus.

Illius instinctu primus Nero, matre perempta,
Sanguinem apostolicum bibit ac me strage piorum
Polluit, et proprium facinus mihi seuus inussit.
Post hunc et Decius iugulis bacchatus apertis
Insanam pauit rabiem mox: et sitis arsit
Multorum similis.
Causas proculdubio suas habuit Prudentius cur Domitiani seuitiam silentio inuoluere quam enarrare, maluerit. Scilicet persecutio illa non diu durauit, et consilium ille mutauit in melius. Anno enim imperii quartodecimo incepit seuire in Christianos; cumque anno quintodecimo occisus sit, per multos utique annos id facere non potuit: id quod clarius patebit inde, quod, teste Tertulliano, facile ceptum repressit, restitutis etiam, quos relegauerat. Nec omittendum, eumdem Tertullianum uti uerbo tentare: Tentauerat Domitianus;  et Lactantium cap. preced. scribere, Domitianum subiectorum ceruicibus incubasse quam diutissime, et tutum regnasse donec impias manas aduersus Dominum tenderet; et traditum esse in manus inimicorum suorum, cum ad iustum populum persequendum incitatus est. Nam he loquendi forme satis indicant superque Domitianum ultimo imperio suo persecutionem mouisse: quin et uox tentare, eam emollire quodammodo, et inceptam esse significare uidetur. Preterea Prudentius de cruciatibus et cedibus, quibus in Christianos seuierunt Nero et Decius, loquitur. At Domitianus eos tantum neci dedit, qui se oriundos Iuda et cognatos Christi esse dicebant; reliquos autem relegauit, uti haud obscure ex Euseb. III, 20, patet: hinc etiam a Tertulliano dicitur restituisse eos, quos relegauerat; et Nerua redire in patriam eos permisit, qui erant , uel expulsi. Henr. Dodwellus, Dissert. XI, in Cyprianum multus est in adstruenda martyrum paucitate; reiicitque, Lactantium secutus, persecutiones, que  Adriano et Antoninis tribuuntur. Eius sententiam refellere conatur. Io. Mabillonius in Itinere Italico, ope Prudentii Hymn. XI ., ubi innumeros cineres martyrum celebrat; et duarum inscriptionum, quarum prima Alexandrum quemdam sub Antonino, altera Marcum adolescentem, ducem militie sub Hadriano, martyrio affectos esse testantur. uerum licet genuine he inscriptiones forent  non tamen bini martyres numerum eorum ualde augere poterunt; nec indicio erunt, Hadrianum et Antoninum tot Christianos Rome neci dedisse, quot in Martyrologiis memorantur. Deinde non disputatur, num aliqui Christiani sub iis passi Rome, uel in prouinciis sint , sed num talia iusserint boni illi principes; id quod certe ego difficulter credere possum. Denique Prudentius post grauissimas Diocletiani aliorumque persecutiones scripsit, per quos certe Rome plures  martyrio affecti sunt; et donandum aliquid petis, ubi rem exagerare conantur.

Nam profectus aduersus Carpos. Cum his bellauit Philippus, qui ante Decium imperauit, et, si nummis fides, eosdem uicit; ereus enim ipsius uultu, teste illustri Spanhemio, signatus inscribitur uICTORIAE CARPICAE. Sed uel non bene domiti fuerunt, uel rebellarunt, quia Decius contra eos profectus est; inque eius nummo apud Trist. t. II, p. 578, legitur uICTORIA CARPICA uOTIS X. Et ex nuncupatis uotis decennalibus patet haud obscure, primo imperii sui anno prospere Decium aduersus Carpos pugnasse: uideturque per totum biennium cum Carpis, aliisque barbaris, bella gessisse. Et quidem Zozimus I, 2, testatur, eum imperio admotum hostes cegisse recedere ad ripam Tanais, eosque ex Mesia et Dacia, quas occupauerant, expulisse; unde in eius nummis cernitur procul dubio DACIA CAPTA, et DACIA FELIX. Neque tamen ita Carpi quieuerunt; nam ab iis cesus fuit, teste  Lactantio, et Zozimo, qui longiori narratione utitur. Aurelianus ab iisdem deuictis Carpicus dictus est, narrante uopisco. Hinc Diocletianus postea antiquis excitos eos sedibus transtulit in Pannoniam, teste Am. Marc. XXuIII, 1; Hieron. in Chron. p. 178; Eutropio IX, 15; Aur. uictore 39, aliisque. Et ab iis proculdubio Carporum uicus in Mesia nomen accepit, cuius meminit Ammianus XXuII, 5, ubi ualezius notat, Carpos a Galerio uictos fuisse, et deditione facta, omnes in Romanum solum translatos esse Tusco et Annullino coss. Atque a deuictis Carpis Galerius dictus est apud Euseb. uIII, 17, Histor. Eccl. Et hac occasione eruditis illustrandas propono urbes Carpias, quas memorat Menander Rhetor, lib. I cap. 15 de Gen. Demonstratiuo: , , . Necessarii autem, ut quod attinet ad urbes iuxta flumen conditas a Romanis, que Carpie dicuntur, ne traiicientes  barbari infestarent, uti uertit Greca Natalis Comes. Examinent autem alii, que he urbes fuerint, numque ille Carpie, uel Carpice dicte sint, quas Romani contra Carporum excursiones in ripa Danubii exstruxerunt; quod si uerum, necesse est, multum sibi ab his barbaris initio metuisse Romanos. Ptolemeus oppidum Danubio imponit.

Ne sepultura quidem. Et hoc inter penas Decio inflictas refert Lactantius. Gentiles maxime cadauerum, uel reliquiarum sepulturam exoptasse constat, quia persuasum habebant, insepultorum animas non quiescere, nec a superis, uel inferis diis recipi. Christiani etiam quanquam Augustinus dicat nichil interesse, humi quis, an alibi putrescat, sepulture admodum studiosi fuerunt, illamque gentiles iudices sepe martyribus inuiderunt, uti ex eorum historiis patet satis superque; adeo ut mirum non sic Lactantium hoc notare, precipue in imperatore, cui mausoleum ceteroquin erectum fuisset forte.



CAPUT u.


Illud uerum esse dicebat. uerba hec optime sese habent, nec quicquam, ut putabat uir eruditus, subauditur. Romani scilicet in parietibus, aut tabulis pingere solebant imperatores calcantes hostium et regum deuictorum ceruices et terga. Nummi certe moris illius indubitati testes sunt; et impp. ita pictos fuisse, docet locus elegans Gregorii Nazianzeni Inuectiua 1 in Iulianum. Dicit igitur Persarum rex fictitias et imaginarias esse picturas Romanorum, in quibus imperator calcabat regum, et forte ipsius Saporis ceruices: uerum illud uerum esse, quod ille calcaret ualeriani terga. Ut autem clare hic locus possit percipi, notandum est, ueterum sellas caruisse stapedibus, uel instrumentis, quibus hodie in ascendendis equis utimur, et quibus equites aliquo modo insistunt. Inde uel saltu equos ascendebant, uel aliorum opera in eos leuabantur, et subiiciebantur. uirgil. XII Aen.,  287:

Infrenant alii currus, aut corpora saltu
Subiiciunt in equos, et strictis ensibus adsunt.
Et uegetii etiam etate, quemadmodum patet ex l. I, c. 18: Tyrones condiscebant non solum a dextris, sed etiam a sinistris partibus et insilire, et desilire: quo certe nichil pertinent desultores Liuii aliorumque, nec pares equi Festi, quos aduocat Stewechius. Hinc qui de equis descendedant, dicebantur equis delabi, desilire, defluere, uti ex Iustin. l. I c. 10, uirgil. XI Aen. us. 501, et Furio apud Macrob. uI Sat. 14, patet. Et Greci eodem sensu dixerunt, id est, desilire, uti ex Themistii Orat. 6 patet. Et quidem desilire, ut puto, est uno saltu sese equo liberare; defluere autem, lente et trans corpus, ut sic loquar, equi descendere: unde Furius ita locutus est de uulnerato; idemque facit Liu. lib. II: Nec quicquam equitis uulnere retardato, moribundus Romanus, labentibus  super corpus armis, ad terram defluxit: unde et uirgiiius per desilire maiorem agilitatem possit uideri Camille tribuere, quam turme ipsius, quam canit defluxisse. Alii, et quidem honoratiores, ab hominibus in equos subleuabantur; Liu. uI, 24: Cum Camillus subiectus a circumstantibus in equum, et raptim subsidiis oppositis: Hec est, inquit, milites, pugna, quam poposcitis. Habebantque stratores, a sternendis, uel insternendis equis ita dictos, qui dominos in eos leuabant. Spart. Caracal. Iu: Denique cum eum STRATOR eius leuaret, pugione latus eius confodit; Ammian. Marcel. l. XXXuIII: Cum eum elatus non susciperet equus, anteriores pedes preter morem erigens in sublime, dextram STRATORIS militis iussit abscindi. Ubi obserua, milites id ministerium exhibuisse imperatoribus, loquitur enim de ualentiniano. Ita XXII, 1, de Iuliano: Lapso milite, qui se insessurum equo dextra manu erexit. In Ins. apud Grut. 7, c. 1, occurrit MATERNIUS. PERLETUS. MIL. LEG. uII. PR. P. F. STRATOR. et in 2. CCCLXXXIX SILIUS. HOSPES. HASTATUS. LEG. X. GEMINAE.  STRATOR. EIUS. uel presidis T. Cl. Candidi Nescio, an eodem sensu hec uox occurrat in ins. apud Sponium, pag. 233 Miscell.

DIOMEDES AP STRATOR FAUSTAE. HEDIAE.

Nam uir eruditus explicat stratorem Appie, qui uiam sternebat eam, pauimentumque, ubi deficeret, restituebat. Quod si Faustam Hediam in equum hic Diodemes leuauit, illustre documentum haberemus, mulieres etiam suos Stratores habuisse: sed, ut uerum fatear, Appie uie strator magis placet, qui uxoris forte sue memoriam conseruauit; et ita strata uirgil. et straturam uiarum dixit Suetonius. Grecis homo qui equum ascendentibus idem officium prestabat, dicitur isque Suide exponitur idque exemplo ex nescio quo auctore sumpto firmat idem:  , , Rex Stratorem uocans, celeriter conscenso equo, potum petiit. Neque aliter locutus est Plutarchus in Crasso: Simul Crasso admotus est equus auratis frenis et stratores eum subleuantes imposuerunt: unde simul patet, plures simul id officium uni eidemque homini prestitisse nonnunquam. Persas quoque stapedas ignorasse, et stratores seruos habuisse, patet ex Historia Tiribazi apud Xenoph. lib. Iu, nec non ex eiusdem Hipparchico pag. 956, unde uideor colligere, stratores Grecis illo tempore adhuc incognitos, et morem a Persis deductum fuisse; nam scribit, iuniores equites addiscere debere in equos insilire: etate autem prouectioribus haud parum profuturum . Scythasque iis usos non fuisse, ex Hippocrate docuit Magius in Miscellaneis. Sapor igitur ut equum conscendere posset, stratoribus usus non est, sed ualeriano, qui etiam ipsi stratoris uicem non prestabat, uerum  stapie: quia dorso eius imponebat pedes, uti optime obseruat illustris Salmasius ad Histor. Augustam. Et hoc notare oblitus non est auctor Passionis S. Pontii apud Baluzium: ualerianus scilicet Imp. in captiuitatem ductus a Sapore rege Persarum, non gladio, sed ludibrio omnibus diebus uite sue merita pro factis percepit, ita ut quotiescumque rex Sapor equum conscendere uellet, non manibus  eius, sed incuruato dorso, et in ceruice eius  pede posito, equo membra locaret; similiaque tradit Hugo Florensis in Chronico: Ad extremum autem ipse ualerianus Dei presidio destitutus, a rege Persarum Sapore captus, ignominiosa apud cum seruitute consenuit, et donec uixit, hanc infamis officii penam simper tulit, ut acclinis humi regem ascensurum, non manu, sed dorso attolleret. Cum igitur stapedum usus antiquis fuerit ignotus, certe Alexandri Magni nummus, quem exibet Laurenbergius in Grecia  Antiqua, uel supposititius, uel male depictus est, quia ille pedes instrumentis istis habet impositos; et similis plane nummus cernitur apud Lazium lib. I Grecie: sed stapedes ex lateribus equi non dependent.

Et recte quoque propterea Sponius t. II, p. 386, reiicit sellam, uel ephippium, quod Iulio Cesari attribuunt Heluetii. In originem tamen horum instrumentorum inquirendum est; et Carolus quidem Pagius pag. 333 ea ualde recentia facit. Scaliger quoque nouitiam rem esse tradit; et eam ob causam miximum Constantini imperatoris nummum argenteum recentem esse iudicat. Alii contra, interque eos Magius, antiquum, licet non antiquissimum morem esse contendunt, adducuntque Inscriptionem ueterem, cuius hic finis est:

CASU. DESILIENS. PES. HAESIT. STAPIAE. TRACTUS INTERII. IN. REM. TUAM. MATURE. PROPERA. uALE.

 Sed primo nichil de etate huius monumenti constat; deinde uaria sunt, que illud uel ultimi eui, uel supposititium esse suadent: unde etiam Ianus Gruterus illud spuriis inscriptionibus inseruit. Negari tamen non potest, quin instrumenti huius mentio sit apud Eusthatium, qui floruit Manuelis Comneni temporibus, circa annum Christi MCL, item sub Alexio Comneno et Andronico, ad Odyss.: , , , id est, significat in equum leuare, et equo ut insideat eques facere: inde non modo ferrum notat, cui pedes inferentes equos nonnulli ascendunt, sed etiam hominem, qui eidem rei inseruit. Ante Eustathium Suidas, qui uixit temporibus Alexii Comneni prioris circa annum Christi 1080 idem instrumentum memorat: . Idque adducto testimonio  ex auctore anonymo firmare conatur: , . Salmasius in Epist. de Cruce, et Reinesius III uar. 2 recte rescribunt illeque per non scalam, uerum stratorem intelligit, qui domino equum ascendenti manum commodabat. Polybii fortasse hoc fragmentum esse, putat uir illustris; ex eoque hanc desumpsisse Suidam, existimat Reinesius: sed recte Lipsius notat, eius auctorem esse Appianum, quippe qui lib. de bellis Punicis p. 107 ed. ultime, ita de Masinissa loquitur: Corpore quoque magno et robusto fuit; usque ad mortem preliis interfuit, , et equum sine stratore  ascendit. Adeo ut Suide quidem etate scale fuerint nonnullis in usu: sed ille in uerbis laudatis nequaquam querende sunt, cum antiquioribus temporibus plane fuerint incognite. Leo imp. cognomento philosophus, qui imperium adiit mortuo patre Basilio Macedone, anno 886, lib. I Tact. c. 6, hec instrumenta etiam memorat:  , ad sellas duas ferreas scalas; imo ante eum Mauritius, quem uiuisse uolunt anno 491 iisdem uerbis utitur lib. I cap. 2 Tacticorum. Quin et D. Hieronymi etate, qui floruit anno 408 uidentur he scale in usu fuisse: ita enim in Epistolis, teste Magio loquitur: Si memoria non labat, se cum quasdam accepit litteras iumentum conscensurum, iam pedem habuisse in BISTAPIA; imo uossius I de uit. serm. 7, fretus inscriptione antiqua ante a me laudata, fortasse paulo antiquiorem earum usum fuisse censet: sed leue hoc argumentum esse, ex iis, que monui, constat. Atque ex his constabit utique Hugonem, I de Mil. Equestri c. 5, male existimare nullam huius instrumenti mentionem extare, quam apud Eustathium Homeri interpretem. Notandum autem diligenter Eustathium dicere, quosdam id ferrum usurpasse; et illustrem Salmasium existimare Leonis imperatoris tempore equites istis scalis ferreis non  habuisse impositos pedes, dum equitarent: sed eas tantum usum prestitisse ad scandendum in equum, post subductas, et sub sellam fuisse reconditas; quod si uerum, iam Leonis etate absque illis scalis equitabant, et incognitus adhuc stapedarum nostrarum usus quas tamen Hieronymi bistapia, ipsiusque Leonis dua ferree scale  uidentur agnoscere. Nam bi in bistapia proculdubio numerum dualem denotat, non secus ac in aliis compositionibus: sic apud Prudent. Hym. 12 bifestus dies est sacer duobus apostolis Paulo et Petro: bipalium apud uarr. I, 24 de R. R. bicinium. ubi duo canunt; bilorus, biblex; et bisellium, quod illustrauit Chimentelius, quodque etiam occurrit in colloquio scolastico cum Glossis edito à uulcanio: , , . . Date huic sedes, sellas, scamnum, bisellium; et in notis Tyronis p. 164: Sella, sellarius, sellisternium, bisellium, subsellium, bidinium, tridinium; ubi lege biclinium, triclinium. Quidquid sit, certa huius moris origo difficulter potest ex tenebris in lucem  protrahi. Casaubonus in Ath. uI, 16, antiquissimos Rabinorum stapedum mentionem facere se scribit alibi docere; et si nummus à Tristano uulgatus genuinus, adscribendusque est Chosroi Persar. regi, a Iustiniani, qui ille fuit equalis, tempore, et a Persis fortasse mos hic repetendus est. Nam insidet equo Chosres instar Solis  radiis ornatus, pedesque eius stapedibus, quemadmodum ex ectypo patet, insistunt. Cum autem omnes homines stratores non habebant, C. Gracchus, libera Repub. ut consuleret plebis commodis, conciliaretque Italorum sibi animos, uias strauit multas, columnas lapideas ad indicanda milliaria statuit: , . Alios lapides paulum a se inuicem diuisos ab utroque uie latere constituit, ut qui equos haberent, facile eos ascendere possent absque opera stratorum, teste Plut. in eius  uita; et quia tunc temporis scale non fuerint in usu, certe nulla causa est cur Lipsius fluctuet, et ad instrumentum scansile uerba illa trahi posse existimet. Idem autem quod Gracchus fecit, diu ante etiam memorat alicubi Xenophon.

Imposito pede super dorsum eius. uariant auctores illius et posteriorum temporum in describenda calamitate, que ualerianum exercuit, uti uidere licet apud Barthium ad Claudianum et ad Statium, l. II Theb., u. 713, sed ipsi Saporem ceruicem calcasse preter uictoris Epitomen, Passionem S. Sauini, testis omni exceptione maior est Lactantius noster. uir eruditus tam ex ueteri Testamento, quam profanis auctoribus, illustrat, morem calcandi deuictorum ceruices; aque ex Coryppo imperatores romanos ita pictos fuisse docet:

Ipsum autem in media uictorem pinxerat aula
Effera uandaligi calcantem colla tyranni.
Inde conatur euincere, hec uerba: Nam quamdiu  uixit rex eiusdem prouincie, incuruato eo, pedem ceruicibus imponens solitus erat equum conscendere, assuta Eutropio aliunde esse, quia in melioribus codicibus non inueniuntur, atque etiam a Greco interprete omissa sunt; et postquam attulisset uarias de ualeriani calamitate sententias, etiam Eusebium ad partes uocat, atque ex eius lib. uII, c. 8, Hist. eccles. uel potius ex Dionysio, quem ille sequitur, docet ualerianum ita in imperio consenuisse, ut ipse affectus etate tradiderit id regendum filiis; additque Eusebium rem Romano nomine indignam, reuerentia suorum principum, uel negligentia, uel alia de causa, transire, eoque genere neminem nescire eum sepius cum toto grege suo labi. Certe ualerianus duos filios habuit Gallienum et ualerianum, eumque Augustum, hunc Cesarem fecit, antequam in Saporis uenit potestatem: sed tamen apud neminem alium auctorem reperio, ualerianum ita in imperio  consenuisse, ut etate affectus id tradiderit filiis. Nam primo ille in imperio non consenuit, sed annos 70 natus imperator factus est; et cum etatem ferret optime, multisque uirtutibus preditus dignus esset imperio, non certe dici potest propter etatem imperium filiis tradidisse, Gallienum licet initio principatus Augustum, et alterum filiorum ualerianum Cesarem absens, forte ad bellum Persicum profectus, creauerit. Deceptus proculdubio Barthius est a Christophorsono Eusebii interprete, quem recte notat ualesius uerba laudata intellexisse de ualeriano, cum ad Macrianum, cuius proxime mentio precessit, sint referenda; unde hodie ita ille locus uertitur: Macrianus uero imperandi cupiditate flagrans, tametsi imperio indignus, cum regium imperium induere non posset, ipse corpore debilis, duos filios paterna in se translaturos crimina imperio prefecit. Et quadrant hec optime cum iis que narrat in ipsius uita Trebellius Pollio. Nam quamuis ille non memoret imperii cupiditatem, tamen ex consilio, quod cum Balista  habuit , et quia statim manus ipsi dedit, puto satis patere, hanc scenam ipsos communi consilio egisse et ita Macrianum posse dici imperium concupiuisse. Reliqua optime etiam conueniunt; nam Macrianus dixit: Sed non hoc in me etatis est: senex sum, ad exemptum equitare non possum; lauandum est mihi frequentius, edendum delicatius: diuitie me iamdudum ab usu militie retraxerunt. Cum autem Balista intelligeret eum de filiis cogitare, dixit: Prudentie se ipsius rempublicam tradere: daret liberos Macrianum et Quietum fortissimos iuuenes; atque ita factus est cum duobus filiis, cunctis militibus uolentibus, imperator. Sed quia ualeriani Cesaris mentionem tam illustrem facit Lactantius, facere non possunt, quin Epitomen uictoris examinem. Licinius ualerianus, cognomento Colobius, imperauit annos quindecim, parentibus ortus splendidissimis stolidus tamen et multum iners, neque ad usum aliquem publici officii, consilio, seu gestis accommodatus.  Hic filium suum Gallienum Augustum fecit, Gallienique filium Cornelium ualerianum Cesarem. Quod de ingenio ualeriani dicit ille, satis refellitur a Tristano initio, tom. III, quem arbitrior uerissima monere; deinde ualerianus non regnauit per annos quindecim, sed ad summum per annos sex. Factus enim imperator septuagenarius, teste Treb. Pollione, et quidem anno Christi 253 captusque a Persis fuit an. 259, Fulu. Aemiliano et Pomponio Basso coss.; notantque uiri eruditi, cum crudelissima morte obiisse, a ceruicibus cute ad imos pedes detracta Saporis iussu anno etatis 77 que certe tot imperii annos excludunt, licet Chronicon. Alexandr. eidem etiam quatuordecim annos tribuat. Erroris fons forte petendus est ex iis auctoribus, qui scripserunt, ualerianum et Gallienum totidem annos imperasse; quod cum de Gallieno uerum sit  alii id etiam de ualeriano interpretati sunt. Treb. Pollio ita loquitur in Gallienis: De annis autem  Gallieni et ualeriani ad imperium pertinentibus adeo incerta traduntur, ut cum 15 annos, eosdem imperasse constet, id est, Gallienum usque ad quintumdecimum peruenisse, ualerianus uero sexto sit captus, alii 9 annis, alii decem etiam Gallienum imperasse, in litteras mittant. Neque aliam potuisse mentem esse auctoris Epitomes, patet ex iis, que mox narrat: Regnauit annos quindecim  cum patre septem solus octo: unde Gallienus in Epistola Dionysii apud Euseb., uII, 23, uocatur . Quod autem addit, Gallieni filium Cornelium ualerianum Cesarem a ualeriano esse factum, id alii meliori iure ad ualerianum ualeriani filium referunt, qui alia, quam Gallienus matre, uel Mariniana Genitus, a patre absente Cesar est appellatus, teste Trebellio Pollione; cum contra P. Licinius Cornelius Saloninus ualerianus Gallieni filius natu maior a patre sit factus Cesar. Hic patre uiuo mortuus  et consecratus fuit: alter uero cum fratre Gallieno occisus est; adeo ut mirer Balerum Cadusiorum, et Artabasdem Armeniorum reges in epistolis ad Saporem missis apud Trebellium Pollionem, meminisse tantum filii ualeriani et nepotis: ualerianus et filium imperatorem  habet, et nepotem. Sed hec aliis relinquo excutienda; nec te peniteat, lector, consulere illustrissimum Spanhemium dissertatione uII et Ioannem uaillant, uirum doctissimum in Numismatis imperatorum prestantiorum; necnon notam Reinesii ad ins. XLI, classis III.

Imposito pede super dorsum eius. Atheneus, lib. uI, pag. 256, memorie mandat. Carie nonnullas feminas accitas ab Artabazi et Mentoris uxoribus, esse dictas, quia pro scalis ita se illis offerebant, , , ut per earum tergum in currum quo uehebantur, conscenderent, et ex eo ita descenderent; obseruatque Casaubonus, Eustachium notare post adducta Athenei uerba, pag.  1669, sua etate id etiam factum esse, et cum eques non facile posset equum ascendere, aliquem sese inclinasse, et ceruicem eius loco scale, uel stapedis fuisse: qui locus nos insuper docet, ipsius etate illorum instrumentorum usum non fuisse promiscuum. Ceterum notanda est Persarum Orientaliumque gentium feritas; quippe qui tantum imperatorem tam fedo affecerunt ludibrio. Et huc referenda crudelitas Adonibesec, qui septuaginta regulis digitos pedum et manuum amputauit, eosque sub mensa sua colligere micas cegit, teste Iudicum libro. Huc pertinet arrogantia Sesostris, qui currui suo iunxit reges subactos, cum templum, uel urbem ingrederetur, uti apud Diod. Sic. legimus; et denique Tamurlanis non minus seuum factum, qui Turcorum imp. Baiazethem ferree cauee inclusum ludibrii causa circumtulit, quemque etiam currui adiunxit, si fides habenda Mattheo Palmerio in Chronico ms. quod mihi utendum dedit Henr. Copezius. Temberlanis, ait, incredibilis potentie  imp. moritur. Fuerat apud Tartaros natus humili loco, et tantas uires adeptus, ut supra duodecies centena hominum millia haberet in castris. Qua multitudine, attritis bello Teucris  eorum imperatorem catenis uinctum aureis currui, quo uehebatur, quasi triumphans adiunxerat.

Quod cum filium. Gallienum, qui Christianos persecutus non est, unde a Dionysio Alexandrino apud Euseb. uII 23 Hist. Eccl. uocatur , religiosissimus Deique amantissimus imperator.

Direpta est ei cutis. Mortuo scilicet; id quod etiam tradit Petrus Patricius in Excerptis Legationum, notante ualesio ad Eusebium, cap. 24 Orat. Constantini. Adeo ut male Cedrenus narret, uiuum ualerianum excoriatum fuisse: et frustra Barthius ad lib. II Thebaidos Statii, us. 713, hanc historiam in dubium uocet. ualeriano uiuo cutem fuisse detractam tradit etiam Agathias, lib. Iu. Nam postquam narrasset, Nachoragam a Chosre ea  pena fuisse affectum, et fabulis adscripsisset Marsye historiam, adiicit, Saporem, qui multo ante Chosren tempore regnauit, huius supplicii auctorem: eum ualde iniustum, precipitem ad iram et crudelitatem; et multas historias testari, ualeriano hanc penam ab ipso irrogatam fuisse.

Singularis Dei. Id est, unius, et qui solus Deus est. Lib. u c. 5 Inst. eum uocat sngularem rerum conditorem; et cap. 14 libri eiusdem ita loquitur: Qui iustitiam ueram defendere, Deoque singulari seruire cepissent.

Continentis uniuersa. Ita de mundo loquitur Cicero, II de Nat. deor.: Mundus omnia complexu suo cercet et continet.



CAPUT uII.

Tres participes regni fecit. Non simul, uel eodem tempore. Nam Maximianus Herculius assumptus est  in consortium imperii, et Augustus factus an. 285 a Diocletiano; illique ambo an. 293 Constantium Chlorum et Galerium Maximianum Cesares fecerunt. Puto enim errare Eutropium, cum, cap. 13 lib. XIu Herculium Cesarem, et cap. 14 eumdem ex Cesare Augustum creatum esse narrat, licet eum sequantur Orosius, uII, 25, et P. Diaconus, lib. X Histor. Miscelle. Errat etiam auctor Epitomes Temporum apud Scalig., p. 277, et non satis caute scribit, Herculium factum esse ineunte tertio anno imperii Diocletiani, cum illud factum sit kal. aprilibus, an. 285, et Diocletianus imperium adierit 12 kal. dec. 284. uti docet Baluzius in Chronologia.

Indictionum. Id est, tributorum, uti docet idem, pluribusque exemplis firmat Ducange in Glossario. infra c. 31, Indictiones auri et argenti; uidenturque initio extra ordinem imperate fuisse. Tangit hanc rem uictor, c. 39 de Cesaribus: Hinc denique parti Italie inuectum tributorum ingens malum. Nam cum omnis eadem functione, morataque   ageret, quo exercitus atque imperator, qui semper, aut maxima parte aderant, ali possent pensionibus inducta lex noua. Asterius, Homil. in Auar., p. 28, appellat.

Multi presides. Notabilis ualde locus, quippe qui inseruit multum ad cognoscendum initium diuisionis unius prouincie in plures, que singule suos presides habebant; et digna hec uerba sunt, que alius, cui plus otii est, diligenter illustret, quippe que proculdubio lucem magnam accendent tam ecclesiasticis, quam profanis auctoribus.

Ciuiles actus rari. Id est, raro hi iudices litibus priuatorum dirimendis operam dabant: sed de criminibus atrocibus cognoscebant, damnabantque ad mortem homines, uel proscribebant. Cap. 21 causas leues atque ciuiles dixit.

Hic moneta. Pro edificio, in quo moneta, uel numini signabantur, uox hec sumitur. Amm. Marc. XXII, 121: Quod aram in moneta, quam regebat, euertisset.  Sidon. in carmine de Narbone:

Salue, Narbo, potens salubritate,
Portis, porticibus, foro, theatro,
Delubris, capitoliis, monetis,
Thermis, arcubus, horreis, macellis.
Alii monetum dicebant, uti docet du Cange. Diocletianum autem multa preclara extruxisse opera, ex hoc loco, et ex thermis eius Rome constat, que absolute Diocletiane uocantur scholiaste Iuuenalis, cuius uerba laudat Ferrarius I El. 6: Iuxta aggerem primus posuit castra Seianus, id est, super Diocletianas, que dicta sunt castra pretoria; nam ultra has thermas fuere illa castra. Sic uopiscus in Carino, c. 19 testatur, Rome Diocletianum scenam, que conflagrauerat, magnificentiorem reddidisse.

Armorum fabrica. In quibus uel omnis, uel huius siue illius generis arma fabricabantur. Sic in Notitia imperii magister officiornm in Occidente preesse fabricis octo in Galliis dicitur: Argentoratensi armorum  omnium; Matisconensi sagittarie; Augustodunensi loricarie; Suessionensi balistarie, et scutarie, et clibanarie.



CAPUT uIII.

Quid frater eius Maximianus. Nimirum Herculius, qui a Diocletiano factus erat consors imperii et Augustus. Num Cesaream dignitatem gesserit, magna inter eruditos lis est. Eutropius IX. 13, P. Diaconus in Histor. Misc., Hugo Floriac. in Chron., aliique, Tristan., t. III, p. 349, et Anton. Pagi, p. 157, memorie mandant et contendunt, Herculium Cesarem factum esse, antequam Augustus creatus est. Sed uictor narrat, Diocletianum, ubi comperit Bagaudas, populatis agris, plerasque urbium tentare, Maximianum STATIM imperatorem iussisse. At Bagaudas ab eo Cesare superatos esse, eruditi scribunt; deinde Cesaris dignitas in nullis ipsius nummis, quos collegit Mezzabarba, apparet. Franciscus quidem Angeloni  unum recenset, cuius in antiqua parte cernitur MAXIMIANUS. NOB. CAES. in altera uero PRINCIPI IUuENTUT. Sed forte ille ad Galerium referendus est, cuius nummi talibus inscriptionibus ornantur. Sed et Cesarem eum uocat Mamertinus, cap. 6 Panegyr. quem Treueris dixit: uidimus te, Cesar, eodem die pro Republ. et uota suscipere; et mox: uidimus te, Cesar, et in clarissimo pacis habitu. uerum oratio dictá est Maximiano Herculio Augusto: unde et eum, cap. 4, fratrem Diocletiani uocat; et cap. 9 eos uirtutibus fratres esse dicit. Sic cap. 1: Reuera enim te, sacratissime imp., merito quiuis te, tuumque fratrem R. imperii dixerit conditores, que certe nequaquam Cesari conueniunt; et cum cap. 2 et cap. 5 narret uarias Herculii uictorias, et quidem de Burgundionibus, Alamannis, Chaibonibus et Erulis, non potuit nisi imperatori et Augusto hic panegyricus dici, quia gentes ille superate sunt anno 287, Diocletiano Aug. III et Maximiano Aug. coss., et quia Maximianus, ex sententia eruditorum, factus est Augustus anno 286, cum  Cesar an. 285 foret creatus. Unde apparet Cesar auctori panegyrici non esse secundi fastigii, sed, more antiquo, primi uocabulum.

Frater eius Maximianus. Optime notat et uerissime Baluzius, Maximianum fratrem dici Diocletiani, non quia iisdem parentibus, uel eodem patre, eademue matre geniti erant: sed quia erant imperii consortes, uel ambo Augusti. Atque ut illi dicebantur fratres, ita respectu Cesarum dicebantur patres, et contra hi illorum filii quemadmodum patet ex cap. 20, quo preclarum huius moris uestigium continetur. Quin et Diocletianus atque Maximinianus respectu eorum, quos ex Cesaribus fecerant Augustos, patres uocantur; uti patet ex ins. 7, pag. 178, apud Grut.

DD. NN. DIOCLETIANUS ET MAXIMINIANUS. INuICTI. SENIORES AUGUSTI. PATRES. IMPERATORUM ET CAESARUM. CONSTANTIUS. ET MAXIMINIANUS.  INuICTI. AUGG. ET SEuERUS. ET MAXIMINUS. NOBILISS. CAESARES. THERMAS FELICES. DIOCLETIANI. AUG. FRATRIS NOMINE. CONSECRAu. CAEPTIS. AEDIFICIIS. PRO. TANTI OPERIS MAGNITUDINE. OMNI. CULTU. PERFECTAS. ROMANIS. SUIS. DEDICAuERUNT.

Qua in inscript. obseruandum preterea, Diocletianum et Maxim. Herculium post depositum imperium etiam Augustos, et denique Diocletianum ab Imp. et Cesaribus, quorum paulo ante dicitur pater, appellari fratrem. Atque ut hec loquendi forma illustretur post Baluzium pluribus, notandum est, reges sese inuicem fratres appellasse. Sapor apud A. Marc. XuII, 5, Constantinum Cesarem nominat fratrem suum; idemque alios fecisse, tam ex sacris, quam profanis auctoribus probat ualesius. Et tam Romani quam Greci res animatas, uel inanimatas, si modo eiusdem originis, uel  similes forent, non aliter designare solebant. Noti sunt sacerdotes, fratres Aruales dicti: et in ins. occurrunt fratres fabriles, qui scilicet ex uno corpore fabrorum sunt. Carthaginienses et Philippus cum Macedonibus in federe apud Polyb. uII, 2, sese uocant , , notumque est Aeduos et Batauos a Romanis eo honore dignatos esse ex panegyricis et inscriptionibus: id quod et ciuitates alias fecisse, ex Aristide et Dione Pruseo notat Harduinus pag. 487, quomodo apud Polybium etiam cap. 25, Excerpt. Legat. Rhodii testantur, sese cum Solensibus oriundos Argis esse, et inde inter eos esse et Carthago atque Utica Tertulliano lib. de Pallio, sorores uocantur, quia ambe a Phenicibus condite ferebantur. Res inanimatas eodem consanguinitatis nomine descriptas esse, docet Mela I, 5: Montes sunt alti, qui continenter et quasi de industria in ordinem expositi, ob numerum septem ob similitudinem  Fratres uocantur. Sic cum ueteres crediderint Euphratem et Tigrim eodem fonte nasci, ut uel patet, ex Lucan. II, 256, inde fratres, uel quod plus est, gemini dicti sunt. Mamert. in Genethl., c. 6: uobis Rhenus, et Ister, et Nilus, et cum gemino Tigris Euphrate. Liuincius geminum Euphratem interpretatur, qui in Mesopotamia se cum Tigride coniungit, ceteroquin seorsim fluens: uerum geminus dicitur, quia iisdem fontibus oritur; unde Eumenius etiam, c. 21, Orat. quam pro scholis restaur. habuit, eos gemina Persidos flumina appellat. Quanquam si quis hic malit duos fluuios intelligere, quomodo uirgil. geminos serpentes, Manil. geminum cardinem mundi, et alia dixerunt, nullus repugnaturus sim. Apud Stephanum preterea Euphrates et Araxes dicuntur, quia ex eodem Armenie monte oriuntur; et auctor M. Etymol. exponit eoque sensu uox hec usurpatur Aelian. II, uar. XuIII et XII, 1. Lucianus preterea lib. de Calum. assentationem facit calumnie; Petron. paupertatem sororem bone mentis; Martialis  lodices sorores; aliique plures ita loquuntur.

Qui est dictus. Hec ita distinguo: qui est dictus Herculius? non dissimilis ab eo; nec enim . . . translata interrogationis nota. Maximianus autem frequenter in Paneg. et lapidibus uetustis uocatur Herculius; inque nummis eius cernitur Hercules, et uirtuti Herculis, uti uidere licet apud Tristan. Spanhemium et alios.

Effoderentur assidue lumina Senatus. uirgilium suum expressit:

Postquam altos tetigit fluctus, et ad equora uenit,
Luminis effossi fluidum lauit inde cruorem.
Quanquam hic proprie, ille metaphorice loquatur; plane ut uelleius, II, 52: Collisa inter se duo Reip. capita, effossumque alterum Romani imperii lumen, i. e. Pompeius: ubi tamen Scioppius mallet effusum. Ut autem Lactantius precipuos Senatores uocat lumina Senatus: ita etiam Prud. Hymno 2 .

Ipsa et senatus lumina,
Quondam Luperci et Flamines,
 Apostolorum et martyrum
Exosculantur lumina.
Cicero II Catil., Lumina ciuitatis, et uell. II, 99, Tiberium alterum Reip. lumen appellant. Latino Pacato, c. 16 Paneg. bini Theodosii uocantur spes oculique Reipubl., et cap. 46 precipui senatores, senatus lumina; et Agamemnon Euripidi, Hec. 841, Amphiaraus Adrasto apud Pind., Ol. uI, p. 47. . Quin et ad res alias hec loquendi forma translata est. Athene et Sparta Iustino lib. u sunt duo Grecie oculi: et Plutarchus in Polit. narrat., Athenas a Lacedemoniis deletas non esse, ne Grecia fieret quo pertinet Philonem Iudeum alicubi scribere, Athenas id in Grecia esse, quod pupilla in oculo, et in anima ratio. Ciceroni, lib. III de Nat. Deor. Corinthus et Carthago duo oculi ore maritime, Pindaro, II Olymp. Agrigentum , et denique uilla Catullo carm. 27 dicitur peninsularum insularumque ocellus.

 Ad corrumpendos mores. Recte uidit, quemadmodum ex uersione patet, doctissimus Burnetus, scribi debere mares; et hoc etiam tradit uictor: Quippe Herculius libidine tanta agebatur, ut ne ab obsidum corporibus quidem animi labem comprimeret.

Felicitatem imperii. Que in uariis impp. nummis occurrit; ut temporum felicitas, et perpetua Felic. seculi in nummis Commodi, Gete, Caracalle et aliorum: imo in uno pereleganter felicia temporum. Felicem igitur ita se et beatum, uti precedit, fore putabat. Et sic beatitudo publica, occurrit infra, c. 48, beatissimi Cesares apud Nazar., cap. 4, et ult. Paneg. beatissima uictoria, 32. beatitudo urbis, 33, et beatissimum seculum apud Tac., c. 3 Agric. Quibus ex locis patet, alio sensu beatus ueteribus sumi, quam hodie fieri solet.



IN CAPUT IX.

Alter uero Maximianus. Nimirum Galerius; ex quibus nominibus male duos Cesares facit Iornandes:  Ob que Constantius, et Galerius, ac Maximianus Cesares assumuntur in regnum.

Narseus, rex Persarum. Diocletianus ante Persas uel uicerat, uel illi pacem cum ipso fecerant; nam Mamert. in Panegyr. quem Maximiano Herculio ante ipsius quinquennalia dixit, c. 7 ita loquitur: Credo itidem, optimam illam fertilemque Syriam uelut amplexu suo tegebat Euphrates, antequam Diocletiano sponte se dederent regna Persarum; rursus, c. 10: Hoc eodem modo rex ille Persarum, nunquam se ante dignatus hominem confiteri, fratri suo supplicat, totumque, si ingredi ille dignetur, regnum suum pandit; et ipsum Herculium ad Euphratem bella gessisse, haud dubie colligitur ex cap. 2. Unde et cap. 5 Genethl.: Pretereo Francos ad petendam pacem cum rege uenientes, Parthumque uobis munerum miraculis blandientem: de quibus muneribus etiam in alio Penegyrico loquitur, cap. 10.

Aui sui Saporis. Si alios sequimur. Sapor fuit atauus Narsei. Scilicet Sapori successit filius Hormisdates;  hunc exigui temporis regem excepit uararanes, qui cum tribus annis regnasset, reliquit filium eiusdem nominis, annorum septem et decem regem: illum secutus est uararanes tertius, cognomine Segansaa, quia pater uararanes gentem eam deuicerat, uti uidere licet apud Agathiam, lib. Iu. Tertii uararanis filium Eruditi Narsen faciunt, et ex eorum sententia proinde Sapor eius atauus fuit. Sed tamen non narrat Agathias, Narsen uararane tertio fuisse genitum, quamuis eum exceperit; et si uera Lactantius scribit, Saporque Narsei auus fuit, potuit esse genitus Hormisdate, ipsique propter infantiam auunculus, posteaque filii ipsius prelati sunt. Narses autem noster regnasse ab Agathia dicitur annos septem menses quinque quod certe uerum esse nullo modo potest, si iam regnum Probi tempore obtinuit. uopiscus, c. 16 uite ipsius ita loquitur: Fertur etiam epistola illius, repudiatis donis, que rex Parthorum miserat, ad Narseum talis esse. Casaubonus notat, hunc Narseum fuisse Armenie regulum, iussum a  rege Persarum, uel Parthorum hec ad Rom. Principem deferre munera, et mentionem de hoc facere Aur. uictorem in Diocletiano. uictori certe nullus alius Narseus in Dioclet. memoratur, quam hic noster, qui Persarum rex, et a Galerio Maximiniano uictus fuit: unde satis patet superque, male uirum doctissimum et tempora, et personas confundere, et male existimare, Narseum uopisci laudari uictori in Diocletiano. Propterea illum facit Armenie regulum, cum tamen mihi etiam rex Persarum uideatur esse: sed confundi cum uararane, qui Probi tempore regnabat, si uera monet Agathias. Nam si Narseus dona attulit ad imperatorem Rom. et ita legati munus obiit, non est uerisimile, Probum ad ipsum presentem epistolam daturum, nec posset dici accepisse litteras, nec tertius esse et pacem fecisse; que omnia regi Persarum, uel Parthorum conueniunt. Forte Casaubonus ante oculos habuit, cum hec scriberet, Narseum, quem Sapor, Narsetis nostri nepos, misit ad Constantium anno 357, uti legimus  apud Amm. Marcel., XuII, 5, qui tamen non dicit, eum Armenie regulum fuisse. Eutropius preterea Narseum, uel Narseten, uel Narsen nostrum facit auum Ormisde et Saporis; quod etiam examinandum est. Agathias narrat post Narseum regnasse filium ipsius Hormisdatem  per totidem annos et menses, illumque excepisse Saporera, filium posthumum, qui imperauit per annos LXX, et post mortem ipsius imperium ad fratrem ipsius Artaxerxem esse delatum; que certe ego uix capere possum. Nam si uxorem grauidam Hormisdates reliquit, isque regnare debebat, quem regina esset paritura, uti Agathias memorie mandat, clarum utique est, nec plures Hormisdati filios, nec Sapori fratrem fuisse. Unde et Perse cum ex Magis intellexissent, reginam filiam et successorem daturam, citarin utero eius imposuerunt, et infantem necdum natum regem crearunt, qui fuit Sapor nepos nostri Narsei. Errat certe Cheureus lib. Iu, c. 3, cum Sapori, qui ualerianum  uicit, et indignis adeo habuit modis, tam felix omen future potentie nondum nato accidisse scribit. Nam illud nequaquam huic Sapori tribui potest: uerum ad alterum, qui uixit tempore Iuliani, referendum est, uti uel Agathiam inspicienti patebit. Narratio hec, ut dixi, fratrem plane excludit; et conciliari hec non possunt, nisi dicamus, Artaxerxem concubina Hormisdati genitum, et plusquam septuagenarium regno admotum esse. Sed mirum est, Sapori fratrem successisse, cum duos filios regis, id est, Saporis nostri, memoret Amm. Marcell. XXu, 1. Quod si ponamus, illos diem suum obiisse, nec Saporem posteros reliquisse, ita Artaxerxes frater eius, licet ex concubina genitus, succedere potuit, quia filii ex concubinis geniti a regno erant remoti, quamdiu iusti et legitimi liberi superessent, uti ex Herodoto notauit Brissonius. Claris certe uerbis testatur Agathias, post Saporem per quatuor annos fratrem ipsius Artaxerxem regnasse, et hunc exceptum fuisse a filio itidem Sapore dicto. Atque hinc etiam  patere arbitror, Hormisdam, qui ad Constantinum Magnum fugit, non potuisse esse Saporis longeui fratrem; id quod tamen plerique Eruditi, et Henr. quoque ualesius ad Amm. XuI. 18. tradit, qui eum Regalem dicit fuisse, ut Zozimus et Suidas Regis filium: sed nemo eum Hormisdate, Narsei filio, progenitum scribit. Scilicet Narses quatuor filios habuit. Adanarsen, Hormisdam, anonymum et Hormisdatem. Adanarses ob crudelitatem et seuum dictum  regno excidit; Hormisdas propter iactatam Marsye historiam, mortuo patre Narsete, et pulso Adanarse, in uincula coniectus est, quibus arte uxoris liberatus ad Constantinum Magnum aufugit: Hormisdati traditur regnum, qui alterum fratrem anonymum excecauit, uti uidere apud Zonaram licet. uidentur tamen ueteres censuisse, Hormisdam fratrem fuisse Saporis, nepotem Narsei, uti uel ex uerbis Eutropii patet. Nec certe omnia in tanta historie caligine liquido satis  elucidari possunt. Restant duo illustranda, cum quo nimirum bellum intestinum gesserit Narseus, et num a Galerio captus sit. De priori re ita loquitur Mamert. c. 17 Genethl.: Ipsos Persas, ipsumque regem, ascitis Saccis, et Russis, et Gellis  petit frater Ormies; nec respicit uel pro maiestate quasi regem, uel pro pietate quasi fratrem. Liuineius scribit Ormisda, et Eutropium notat Narseum facere auum Saporis et Ormisde. Sed si tempora inspicimus, patebit facile, Eutropii Hormisdam locum hic habere non posse. Dictus est Panegyricus, uti ex initio eius patet, ante celebrata quinquennalia Herculii, que inciderunt in annum 288 uel sequentem. Nam si Narses per septem tantum annos et aliquot menses regnauit, ut Agathias memorat, si obiit anno 302, uti Eruditi censent, sequitur necessario, eum incepisse regnare anno 295, ante quem Panegyricus ille pronuntiatus est; et deinde hoc bellum intestinum Narsetis auum, uel patrem exercuisse. Alterum, Narseum nimirum cum uxore, liberis, sororibusque a Galerio  captum fuisse, notant Eruditi; auctoresque sententie sue faciunt Eusebium in Chronicis, et Eutropium. Sed Eusebius scribit, Galerium, superato Narseo, et uxoribus, ac liberis, sororibusque eius captis, a Diocletiano ingenti honore susceptum esse; et Eutropius, Galerium, pulso Narseo, castra eius diripuisse, uxores, soceros, liberos cepisse: unde certe euinci nullo modo potest, Narsea in potestatem Galerii uenisse. Narrat id tamen uictor Aurelius, quem miror uiris doctis preteritum esse: Denique ibidem Narseum regem in ditionem subegit, simul liberos, coniugesque, et aulam regiam. Idemque tradit etiam Cheureus lib. Iu, c. 3 Hist. Mundi. uerum uterque errauit; et ex aliis omnibus historicis, necnon Lactantio nostro, clare patet, regem fuga elapsum esse.

Fugatoque Narseo. Primo tamen uictus fuit Galerius, uti ex uictore, Rufo, necnon Hieronymo constat, quorum hic ita loquitur Galerius Maximianus uictus a Narseo ante carpentum Diocletiani purpuratus cucurrit;  eamque ad historiam respicit Amm. Marcell. Iu, 41, ubi Galerius etiam non Cesar, uerum purpuratus uocatur; quia scilicet illi qui creabantur Cesares, purpura induebantur, uti uel patet ex c. 19 Lactantii, et Amm. Marcel. lib. Xu unde Iulianus apud eumdem XX, 5, milites alloquens Cesar, sese purpuratum nominat. Sed si audimus P. Diac. X Hist. Misc. primum prelium Galerius secundum habuit; inde inter Callinicum et Carras congressus, pulsus est, posteaque feliciter in Armenia minore pugnauit, Narseumque uicit: si uero Hugon. Floriacensem, Galerius, cum duobus iam preliis aduersus Narseum conflixisset, tertio congressu uictus, amissis copiis, ad Diocletianum refugit, postea meliori fortuna usus. Ceterum notatu ualde dignum est, Diocletianum tam arrogantem et tam immanem fuisse, ut Cesarem uel passus sit, uel iusserit ante carpentum purpuratum, id est, potestatis sue insignibus ornatum currere. Similia exempla historie conseruant. Eutropius uII, 5, narrat, multos reges ex regnis suis uenisse, ut Augusto  obsequerentur; et habitu Romano, togatos scilicet, ad uehiculum, uel equum ipsius cucurrisse: sed hoc uoluntatis erat, alterum pena habebatur. Galba apud Suet. c. 6. ad essedum Caii imperatoris per XX passuum millia cucurrit, qui tamen erat nobili et ueteri prosapia oriundus. Et huius arrogantie exemplum etiam prebet Epictetus episcopus, in Libello Precum, quem Faustinus et Marcellinus imperatoribus ualentiniano, Theodosio et Arcadio obtulerunt. Denique cum pro fidei integritate persistit  hunc Epictetus, atrox ille et dirus de Centumcellis episcopus, ante rhedam suam currere cegit; et cum diu currit, sic in uia, ruptis uitalibus, sanguinem fundens expirauit. Nec cuiquam mirum uideri debet, Galerium paruisse Diocletiano; nam Cesares in Augustorum plane erant potestate. Hi illis annonas, notarios, uehiculationem prebebant, officiaque domus Cesarum ex eorum nutu pendebant, uti ex uariis Ammiani Marcell. locis patet, apud quem propterea Iulian. Ces. sese uocat  ipse apparitorem fidum.

Cum preda ingenti. Eleganter de hac, atque aliorum imperatorum et Cesarum uictoriis loquitur Eumenius in Oratione, quam pro restaurandis scholis habuit, cap. 21: »Ibi fortissimorum imperatorum pulcherrime res geste per diuersa regionum argumenta recolantur; dum calentibus semperque uenientibus uictoriarum nuntiis, reuisuntur gemina Persidos flumina, et Libye arua sitientia, et connexa Rheni cornua, et Nili ora multifida; dumque sibi ad hec singula intuentium animus affingit, aut sub tua, Diocletiane Auguste, clementia, Aegyptum furore posito quiescentem, aut te, Maximiane inuicte, perculsa Maurorum agmina fulminantem, aut sub dextra tua, Domine Constanti, Batauiam Britanniamque squalidum caput syluis et fluctibus exerentem, aut te, Maximiane Cesar, Persicos arcus pharetrasque calcantem.« Preda autem ingenti potitum fuisse Galerium, alii etiam omnes testantur; et notandum imprimis, auctorem a Scaligero editum,  p. 395, narrare, eum reuersum fuisse . Diocletianum tunc primum ueste et calceis usum esse, et eumdem iussisse, ut spreto salutandi ueteri more, adoraretur. Sed Eusebius initium huius moris refert ad annum 295 uictum uero Narsetem ad annum 303, Quin et ante Diocletianum Carinus gemmas in calceis habuit, gemmata fibula usus est, et balteo sepe gemmato, teste uopisco c. 17. Imo ante Carinum Aurelianus, gemmis et aurata omni ueste, quod adhuc fere incognitum Romanis moribus uidebatur, usus est, quemadmodum in uictoris Epitome legimus; adeo ut huius moris auctor non fuerit Diocletianus, qui tamen gemmas augere et omnibus uestibus addere potuit. Tristanus t. III, p. 325, ex Eutropio notat, Diocletianum tibiarum tegumenta ex serico et purpura habuisse, se chaussant même de bas de soie et de pourpre, ce dit  Eutrope; id quod tamen apud eum adhuc quero.

Manubiis ingentibus. Preterea Perse compulsi sunt Romanis cedere Mesopotamia et Transtigritanis regionibus quinque, teste Rufo Festo; quas, mortuo Iuliano, Iouianus illis reddere coactus est, uti apud Ammianum XXu, 7, ubi etiam Maxim. Galerii mentio fit, legimus. Notatu insuper dignum est eumdem XXIII, 5, narrare Iuliano aduersus Persas bellanti oblatum fuisse leonem mortuum, non secus ac ante Maximiano nostro oblati erant leo et aper; ubi quid portenderint hec omina, disputat, Iuliano scilicet mortem, Galerio uictoriam.

Diocletiano timorem. Qui procul dubio noluit regiones nouas adiicere Romano imperio, ne insolentior fieret Galerius. uictor: Adeo uictor, ut ni ualerius, cuius nutu omnia gerebantur, incertum qua causa, abnuisset, Romani fasces in prouinciam nouam ferrentur. Causam, quam se nescire fatetur uictor, ex Lactantio nostro discere licet. Sed tamen mirum est uictorem talia tradere, cum ex iis, que ad hoc ipsum caput  notaui, pateat Narsen Mesopotamia, et quinque gentium trans Tigridem constitutarum ditione cessisse. Que ut concilientur, statuendum est Romanos nichil recepisse, nisi quod Traianus in potestatem redegerat. Illius sub imperio limes Orientalis super ripas Tigridis est institutus; et sub Diocletiano Mesopotamia est restituta, et super ripam Tigridis limes est reformatus ita, ut quinque gentium trans constitutarum ditionem Romani assequerentur: que conditio federis in tempus Diualis Constantii reseruata durauit, teste Rufo Festo. Nam Transtigritane regiones ita uocantur respectu Persarum, non respectu Romanorum, quemadmodum docuit ualesius ad lib. XXu Ammiani Marcellini.

Ex Marte se procreatum dici. uoluit scilicet imitari Diocletianum et Maximianum, qui non tantum dicebantur Iouius et Herculius, sed qui etiam Iouem et Herculem patres suos faciebant. Hinc Mamert., c. 1 Paneg., Herculem appellat principem generis Maximiani;  et mox ita loquitur: Quem similitudo ipsa stirpis tue, ac uis tacita nature ad honorandum natalem Rome diem tam liberalem facit. Idem Geneth., c. 2: Siquidem uos diis esse genitos, et numinibus quidem uestris, sed multo magis uirtutibus, approbatis; c. 3: Deinde precipue uestri parentes, qui uobis et nomina  et imperia tribuerunt, perpetuis maximorum operum actionibus occupantur; et mox Iupiter uocatur Diocletiani auctor deus, et ipse cum Hercule, parentes dii auct. incertus Pan. Herc. et Const. dicti, c. 8, non aliter de illo loquitur: Hic est qui nomen quod accepit a Deo principe generis sui dedit uobis; qui se progeniem esse Herculis, non adulationibus fabulosis, sed equatis uirtutibus comprobauit. Sed miror hanc Diocletiani et Maximiani arrogantiam non carpere Lactantium, cum eamdem in Galerio reprehendat.

Romulam matrem. Ita etiam Galerii Maximiani matrem appellat auctor Epitomes Aurelii uictoris, additque,  eum insolenter affirmare ausum fuisse matrem, more Olympiadis, Alex. Magni creatricis, compressam dracone semet concepisse; quod licet multum a Lactantii narratione abeat, eque tamen hominis arrogantiam arguit. Nomen autem hoc etiam aliis mulieribus datum est; et PETRONIA ROMULA occurrit in Insc. apud Reines. Nonnunquam ea uox est adiectiua, occurruntque Romula gens apud Horat., Romula sceptra apud Prudent., et Romula uox apud Grammat. uet. in Catalectis Pithei. In principio autem capitis mulier hec dicitur fuisse Transdanuuiana, et confugisse in Daciam nouam. Et primo obseruanda orthographia in uoce Transdanuuiana, cum fluuius ille ceteroquin fere Danubius scribatur. Sed similiter plane in nummo Traiani apud Trist. I, p. 393, DANuuIuS occurrit, non secus ac in inscriptione 3, CCCCXLuIII, apud Gruterum. Deinde nonnulla de Dacia Noua monenda sunt. Memoratur etiam illa auctori Excerpt. ualesii: Licinius itaque, ex NOuA DACIA uilioris originis, a  Galerio factus imperator; estque Dacia Aureliani, uti recte docet Baluzius; et puto hanc ante oculos habuisse auctorem Expos. totius mundi a Gothofredo editum, cap. 6, ubi scribit, Dacas habitasse ab ea parte Danubii, ubi Pannonia et Thracia sunt. Epitome uictoris, quam P. Diaconus sequitur, narrat Armentarium ortum Dacia Ripensi, ibique sepultum, locumque ab eo Romulianum ex uocabulo Romule matris appellatum esse. Superioris seculi eruditi Daciam Transdanuuianam diuiserunt in Mediterraneam, Ripensem et Alpestrem; que distinctio, si uera, sequitur Armentarium natum esse antequam mater eius in Daciam Nouam, uel Cisdanuuianam migraret. Sed neminem ex ueteribus adhuc inueni, qui Dacie Alpestris mentionem faciat. Ripensis et Mediterranea memorantur: uerum ille fuerunt ab hac parte Danuuii, et quidem in Mesia et Dardania, qua de re pluribus ago ad c. 35. He sunt due Dacie, quas recenset Rufus Festus in Breuiario: Traianus Dacos sub rege Decebalo uicit, et Daciam trans Danubium in  solo Barbarie prouinciam fecit, que in circuitu habuit decies centena millia passuum. Sed Gallieno imperatore amissa est, et per Aurelianum translatis exinde Romanis due Dacie in regionibus Mesie ac Dardanie facte sunt. Una harum Daciarum uocata est Ripensis, quia Danuuio proxima; altera uero Mediterranea, quia inde remota et interior erat. Daciam Nouam autem Istro proximam fuisse patet ex Eutropio, lib. II, c. 9: Abductosque Romanos ex urbibus et agris Dacie in media Mesia collocauit; et est in parte dextera, Danubio in mare fluente, cum ante fuerit in leua. P. Diaconus, lib. X Hist. Misc. hoc sequitur, additque: In Mesia media collocauit, appellauitque eam Daciam, que nunc duas Mesias diuidit; que uerba male Eutropio tribuit uir illustris. Hausta hec autem sunt ex uopisco, c. 39 Aureliani, ubi illustris Salmasius Daciam Ripensem et Mediterraneam recte interpretatur. Nec obstare debet Aurelianum a uopisco, Eutropio, IX, 9, Iornande, aliisque, dici ortum  esse Dacia Ripensi; quia inde uidetur sequi, iam ante ipsius imperium Daciam, eiusue partem, Ripensem fuisse appellatam. Nam anachronismum committunt auctores illi; et que, nascente Aureliano, Mesia dicebatur, postea appellata est Dacia Ripensis; indeque factum est ueterem quemdam auctorem tradidisse eum Mesia esse genitum: quod miror non intellexisse uopiscum, cum idem dicant, qui narrant, Aurelianum natum esse in Dacia Ripensi, et alii, qui tradunt, eumdem genitum esse in Mesia.

Exuto socero. Notanda est loquendi ratio elegans admodum. Nam exuere aliquis, uerbi causa, socerum dicitur, qui soceri animum abiicit, seseque ut socerum aduersus generum non gerit. Ita exuere hominem dixerunt Statius et Quintilianus, id est, ab humana natura quasi desciscere, ferum et barbarum fieri: exuere feminam, Seneca, ep. 95; exuere principem, et induere rabidum tyrannum, Haymo uIII,  2 Histor. Eccles.; exuere patrem, ual. Maximus; , Hesychius in uitis Philos.; et induere proditorem et hostem, Tacitus, uI Annal. Sed ita hoc loco non potest exponi loquendi ea ratio, quia Galerius non fuit socer, uerum gener Diocletiani. Quare exuto socero nichil aliud est quam Diocletiano ab imperio remoto, uel postquam Diocletianus, purpura exuta, se imperio abdicauit, et Galerius imperator, uel Augustus factus est, tunc de mum furere cepit. Notum est, purpuram, uel paludamentum purpureum fuisse insigne tam Cesarea quam Auguste dignitatis: hinc qui creabantur Cesares, uel Augusti, dicebantur simpliciter indui; qui uero imperium deponebant, uel deponere cogebantur, exui. Lactantius, cap. 18: Et eum misi ad Maximianum, ut ab eo induatur; et cap. 29: Exutus ille precipitem se de tribunali dedit. Et ita optime coherebunt sequentia, in quibus Diocletianum, utpote priuatum, Dioclem nominat; queque ita scribenda  iudico: Diocles  cum rem publicam . . . . .



CAPUT X.

Cum ageret in partibus Orientis. In notitia dignitatum ipso initio legitur: Notitia in partibus Orientis; ubi omnes Orientalis imperii prouincie designantur, cuius imperii Oriens pars fuit. Ut autem Lactantius, ita etiam locutus est Treb. Pollio in Gallienis ex emendatione Salmasii: Cum Odenatus in Orientis partibus cepisset imperium; et alibi: Ergo Macrianus, undique collectis exercitibus, Orientis partes petiit; nam his in locis Orientalis imperii pars, Oriens dicta, intelligi debet, quia eum, uel illius Orientis partem, in potestatem redegit Odenatus, ipsoque mortuo tenuit Zenobia. Et proculdubio ea loquendi ratio inde exorta, quia primo Orientale imperium erat pars imperii Romani: deinde quia quot Cesares, uel imperatores erant, in tot partes illud erat diuisum; et tertio, quia Oriens etiam pars totius corporis erat.  Infra c. 39: uenerat post obitum Maximiani ad eum ualeria cum se putaret in partibus eius tutius moraturam; id est, in parte imperii Rom. quam regebat. Hoc autem capite Bithyniam, et cap. 9, Armeniam ab Oriente distinguit: unde dignum est ut inquiratur que prouincie eo nomine uenerint. uiri eruditi obscurum iudicant que Asie pars ita uocetur, putantque illam uersus Parthiam, Assyriam et Armeniam Minorem sitam fuisse. Ego existimo, si non omnes, at saltem plerasque regiones, eo nomine fuisse comprehensas, que in Notitia imperii recensentur; ut sunt Palestina, Phenice, Syria, Cilicia, Cyprus, Arabia, Isauria, Palestina Salutaris, Palestina secunda, Phenice Libani, Euphratensis, Syria Salutaris, Osrhena, Mesopotamia, Silicia secunda. Ammian. Marcell., Xu, 8, describit Orientales prouincias, incipitque a Cilicia et Isauria: inde narrat has regiones ab orbe Eoo monte Amano separari et Orientis limitem in longum portentum et rectum ab Euphratis  fluminis ripis ad usque supercilia Nili porrigi, leua Saracenis conterminantem gentibus; limitique Orientis includit Commagenam, Euphratensem, Syriam, Pheniciam, Palestinam, Arabiam et Cyprum: adeo ut in eo nomine ipsi non ueniat Cilicia, Isauria et Mesopotamia. Meminit etiam Orientis Basilius, lib. I de uita Thecle: , Urbs ea  est Lycaonie, ab Oriente non procul distans, Asiam tamen uersus magis accedens, et in ipso Pisidarum Phrygumque regionis aditu sita: ubi per Asiam intelligenda est Asia Minor ad Hellespontum sita, cui Iconium propior erat, quam Orienti ultra Amanum montem remoto. Sed cum Diocletianus cap. 9 dicatur in Oriente substitisse, uidendum est ubi estatem egerit. Aurel. uictor scribit Iouium Alexandriam profectum esse, prouincia credita Maximiano Cesari; ibique tunc temporis Achilleum, qui purpuram sumpserat, uicit, ut idem uictor, Eutropius et Suidas in uerb. memorie mandant. Lactantius, c. 36, tradit Maximinum  ab Oriente cursus disposuisse, moxque eum factum esse, qualis in Syria et Aegypto fuit, unde nimirum uenerat; adeo ut per Orientem, in quo substitit Diocletianus, uideatur debere intelligi Aegyptus, cuius ad fluuium Nilum Orientis limes sese extendit, teste Amm. Marcellino. ualesius, ad eiusdem XIu, 7, miratur Aegyptum inter prouincias Orientis recenseri, cum ex Notitia et innumeris auctoribus constet Aegyptum ab Orientis prouinciis seiunctam esse: sed mirari tandem se desiisse addit, postquam didicit Aegyptum et Mesopotamiam olim sub dispositione comitis Orientis fuisse; idque docere ueterem Inscriptionem, que sic habet: M. MAECIO. MEMMIO. FuRIO. BALBuRIO. CAECILIANO. PLACIDO. C. u. COMITI. ORIENTIS. AEGYPTI. ET. MESOPOTAMIAE. Certe Aegyptum ab Oriente separant uopiscus in Probo, cap. 9; Libellus Precum a Faustino oblatus ualentiniano, etc., p. 20; Haymo uIII, 2 Histor. Eccles.; et proinde  nondum uideo illam Orientis nomine fuisse comprehensam; quod si uerum foret, certe in inscriptione laudata etiam ab eo non distinguetur. Aliud igitur Prouincie orientales, aliud Oriens et Prouincie Orientis; duplici sensu possunt usurpari, nempe uel pro prouinciis in genere uersus Ortum remotis, uel pro prouinciis, que Oriente proprie dicto comprehendebantur. Ammianus recensere se dicit orientales prouincias, quo certe nomine Mesopotamia et Aegyptus fuerunt comprehense, licet ille distincte sint ab Oriente, uel Orientis stricte sumpti prouinciis; quod diligenter notandum est. Quia autem Lactantius diserte scribit Diocletianum substitisse in Oriente, et aucupatum esse rerum exitus, potuit primo Antiochie  substitisse, et postea Aegyptum petiisse; uel potius tempora distinguenda sunt, quia utrumque bello aduersus Persas accidere potuit, sed non eodem anno. Nam contra Persas bellatum est annis 294, 295, 296 et 297, et Achilleus uictus est, uti eruditi censent, anno 295, adeo ut  anno ultimo, quo uictus est uictor ante Narses, Diocletianus in Oriente, et quidem Antiochie, uideatur substitisse.

Scrutator rerum futurarum. Sic Diocletianus Aurelio uictori uocatur imminentium scrutator; cumque propterea uictimarum exta consuleret, et ita gentilium diligenter deos coleret, hinc puto Zozimum II, 10, narrare eum noluisse resumere purpuram, quia prospiciebat perturbationem rerum: , ut erat uir religionis obseruantissimus; id est, diligens deorum cultor et consultor. Atque ita Ammianus Marcell., XXII. 1, narrat, Iulianum exta rimatum esse assidue, auesque suspicientem prescire festinasse accidentium finem.

Sacra turbata sunt. Id est, sacrificia rite fieri non potuerunt; malum omen illis obiectum est. uirgil. III Aen. 407:

Ne qua inter sanctos ignes in honore deorum
Hostilis facies occurrat, et omina turbet.

 Magister ille aruspicum Tagis. Certe ita appellat primum aruspicum, quia Tages artem eam dicitur inuenisse, teste Cicerone et aliis; atque adeo aruspicinam scripsisse, si fides habenda Fulgentio, in Expos. Serm. Antiqui: quomodo sui temporis medicos, cap. 33, Chironem et Melampum, antiquis nominibus designat. Nec insolitum est collegiorum sacrorum presides magistros uocare. In inscript. occurrit Magister collegii fratrum Arualium, ordinis sacerdotum dei Solis inuicti Mithre, et Saliorum. Quin et ipse Magister aruspicum in lapide apud Reines., u. 13, memoratur:

L. FONTEIuS FLAuIANuS HARuSPEX. AuGG. CC. PONTIFEX. DICTATOR ALBAN. MAG. PuBLICuS HARuSPICuM. ORDINI HARuSPICuM. EX. D D.

 Nescio an Greci hanc uocem nonnunquam per expresserint. Certe apud Euseb., lib. uII, c. 10 Hist. Eccles., celebratur , qui ualerianum ad persequendos Christianos incitauit, et per quem nequaquam Macrianum, qui postea imperium arripuit, intelligi cum ualesio posse existimo. Nam is dicitur fuisse , id est Rationalis imperatoris et , uel ipsis, nempe ualeriano et archisynagogo, egregiam gratiam retulisse: saltem nisi alia precesserint, uti hec continuo ordine non narrantur; id quod etiam ualesii sententie non fauet. Sed tutius est intelligere cum prestantissimo Francesco Spanhemio Iudeum, quia archisynagogorum et magistrorum nomen illis proprium erat.

Profani homines. Christiani, quos propterea sacris suis arcebant Gentiles, quosque atheos, impios et irreligiosos uocabant, quia deorum cultum damnabant,  uti ex Luciani Pseudomante et Arnobio constat.

Milites cogi ad nefanda sacrificia precepit. Recte notat Baluzius Eusebium uIII, 1, idem memorie mandare, qui etiam malorum, que hoc edictum secuta sunt, originem eleganter describit, queque adiicere placet, ut unusquisque inde exemplum capiat. Sensim ac moderate in nos cepit animaduertere , orsa primum persecutione ab iis qui militabant. Cum uero sensu omni destituti de placando Deo ne cogitaremus quidem, quin potius, instar impiorum quorumdam, res humanas nulla sollicitudine ac prouidentia gubernari rati, alia quotidie crimina aliis adiiceremus; cum pastores, spreta religionis regula, mutuis inter se contentionibus decertarent, nichil aliud quam iurgia, minas, emulationes, odia ac mutuas inimicitias augere studentes, principatum quasi tyrannidem quamdam contentissime sibi uindicantes; tunc demum, iuxta dictum Ieremie, obscurauit Dominus in ira sua filiam Sion, etc. Et milites christianos militia motos fuisse,  si sacrificare nollent, docet, idem. c. 4, ubi notandum , quicumque si fuerit, milites primo persecutum esse. Hic proculdubio id iussu Diocletiani fecit, si Lactantium sequimur; is uero Eusebium, Maximiani Galerii: nam l. uIII, p. 317, tradit Galerium diu ante reliquos imperatores, Christianos, qui in exercitu erant, et qui in palatio uersabantur, persecutum, illumque miserande persecutionis auctorem fuisse. Ad sacrificia autem coacti sunt Christiani, quia nullum euidentibus signum erat deos colendi: unde et PIETAS in nummis cernitur cum instrumentis sacrificio adhiberi solitis, uti doceo ad Homeri apotheosin pag. 288, quod quia facere recusabant Christiani, athei audiebant. Arnob., lib. uI, extremo: Quoniam satis, ut res tulit quam inaniter fiant simulacra, monstratum est; de sacrificis deinceps, de cedibus, atque immolationibus hostiarum, de mero, thure, deque aliis omnibus, que in parte ista confiunt, poscit ordo quam paucis, et sine ullis circumlocutionibus dicere.  In hac enim consuestis parte inuidias nobis tumultuosissimas concitare, appellare nos ATHEOS, et quod minime attribuamus diis, penas etiam capitis belluarum crudelitatibus irrogare.



CAPUT XI.

Deorum montium cultrix. Quid hoc de loco sentiam, patebit ex iis que ad Columbum misi, que ex uiri eruditi notis commode huc transferri non potuerunt. Persuasus autem nunc sum lectionem hanc recte sese habere, et Galerii matrem montes ut deos coluisse; uel certe precipue adorasse deos, quos in montibus, tanquam sedibus suis, uersari putabant: quales Monteses deos in apographo Commodiani dici notauit etiam Rigaltius; quamuis preferat

Montes et Deos dicitis,
illudque uel positum est pro Montenses, quomodo in  ins. 7, p. XLI Gruteri NEMORESIS DIANA est Nemorensis; uel ita ex more loquendi illius seculi scribitur. Sic dii montium occurrunt apud uulgatum interpr. III Reg. XX 23: Serui uero regis Syrie dixerunt ei: DII MONTIUM sunt dii eorum, ideo superauerunt nos: sed melius est ut pugnemus in campestribus. Interpretes LXX singularem numerum seruant: , . Syri uolunt significare deos, uel deum, quem Isrelite adorabant, in montibus habitare, et dominari; quemadmodum canit Ouidius:

Dii sumus agrestes, et qui dominamur in altis
   Montibus, imperium est in sua tecta Ioui.
Neque tantum dii agrestes uocari montium dii possunt, sed etiam illi qui in montibus colebantur, et alii qui in iis uersari putabantur, ut Diana, que in montibus feras agitabat, montiuaga propterea dicta. Quin  et Cybele dea montium uocatur Mecenati apud Diomedem, lib. III, p. 514:

Ades, inquit, o Cybele, fera montium dea.
Galerii igitur mater deos montium, uel deos montes coluit; quod ultimum si quis amplecti mauult, me certe haud fiet inuito. Erat enim illa Dacia oriunda, et forte Dacis parentibus genita, ibique educata; unde nichil mirum esse debet si eorum superstitionem secuta est. Nam constat Getas, siue Dacos, montem quemdam instar numinis coluisse. Strabo, lib. uIII: . , . Apud Getas sacerdos dicitur deus, et mons sacer existimatur, atque ita appellatur; et Statium coniuratum uerticem celebrare censent eruditi, quia Daci bella gesturi in eo monte conueniebant, et iureiurando sese obstringebant: quamquam Strabonis mons ideo tantum sacer baberi potuerit, quia in eo sacerdos habitabat, qui , exemplo a Zamolxi sumpto, uocabatur, et  quia illud reliquis, rege et famulis exceptis, esset , uti apud eumdem legimus; que res excludit Dacos sacramento se obstringentes; forteque uox uerti debet templum, quomodo Max. Tyrius, diss. 38, scribit Libye incolis Atlantem montem habitum fuisse , , , id est, templum, deum, iusiurandum et simulacrum. Quicquid sit, uel dii montes, uel dii montium sunt intelligendi apud Lactantium. Dum autem hanc superstitionem ad animum reuoco, facere non possum quin primo doleam humanum genus quod digestas quidem, sed tamen rudes et informes moles instar numinum uenerari potuit, quodque eumdem honorem exhibuit informibus lapidibus et dealbatis stipitibus, columnisque, que nullam hominis pre se figuram ferebant. Propter argumenti similitudinem, que ea de re notaui, licet longiuscula, nec omnia noua sint, hac occasione adiiciam, ut feda et uesana superstitio omnium clarissime oculis pateat. LAPIDES  igitur, uel SAXA a gentilibus honore diuino cultos, id est, unctos, coronatos, et adoratos fuisse, ex Arnobii lib. II constat: Picturatas ueternosis in arboribus tenias si quando conspexeram, lubricatum lapidem, et ex oliui unguine sordidatum, tanquam inesset uis presens, adulabar, affabar, et beneficia poscebam nichil sentiente de trunco; ubi uideri possunt interpretes. Lucianus in Pseudomante notat Rutilianum, si quando conspexisset, continuo in genua cecidisse, adorasse, uota fecisse, et prospera ab illo postulasse. Et puto uere notare eruditione prestantes uiros, superstitiosos homines imitatos esse Iacobum lapidem unguento perfundentem in Bethel, Gen. XXuIII, qui tamen, teste Augustino, more idololatrie lapidem non perfudit oleo, uelut faciens illum deum, neque adorauit illum lapidem, neque illi sacrificauit. Certe Palestine finitimi Arabes lapidem pro deo coluerunt. Max. Tyrius, Diss. 38: , . Apud eosdem sanguine, quem  ex maioribus digitis, uel pollicibus fedus percutientium eliciebant acuto silice, ungebantur septem lapides in medio positi, inuocabanturque Bacchus et Urania, teste Herod. III, 8. Deum autem, quem lapidis forma colebant, Bacchus, ut reor, fuit alio nomine dictus. Neque enim audiendus Suidas, qui illud mutat in id est, , uti obseruatum illustri Bocharto: sed tamen ille recte simulacrum eius describit: Simulacrum autem est lapis niger quadratus, , nullam figuram habent, altus quatuor, latus pedes duos, auree basi impositas. Sic Tertulliano in Apol. Arabie deus dicitur esse Dysares; et apud Hesychium legimus , quin et Stephanus scribit, scopulum, et esse Arabie, nomenque habere , qui deus ab Arabibus colebatur. Clarissimus uossius, uI, 39 Idol. Gentium, putat, lapidem Max. Tyrio  laudatum fuisse loci excelsi uerticem, uel cacumen quod pro numine Arabes coluerunt; quia Stephanus uocat, et mox addit eumdem, uel Hermolaum, clare narrare esse dictum iugum, siue altissimum Arabie locum, proque numine habitum ab Arabibus pariter ac Dacharenis: in quibus notandis humani aliquid patitur uir doctissimus. Nam Stephanus tantum narrat, cacumen, uel scopulum , nomen habere a deo Dysare, eiusque simulacrum, non montem, uerum lapidem quadratum fuisse, ex Suida edocti sumus. Et de hoc Arabum numine uidetur explicandus esse Porphyrius, lib. II de Abstin. . Dumatii quoque, Arabie populi, puerum quotannis sacrificabant, quem sub ara sepeliebant, qua simulacri loco utebantur; nam cum Arabum Deus lapis fuerit quadratus, testibus M. Tyrio et Suida, cum ea forma plurime are sint, cumque ara illa loco simulacri fuerit Arabibus, nichil certe cause uideo cur  non ita Porphyrius explicari possit. Hec autem superstitio uidetur etiam ad Saracenos transiisse, licet lapis, quem adorabant, habuerit lineamenta capitis, si quis accuratius illum inspiceret, teste Euthymio Zygabeno in Panoplia a Sylburgio edita. Quin imo et hodie Mahumedani in paruo templo, quod ab Adamo fabulantur esse conditum, postquam pulsus fuit paradiso, et in quo Abrahamus, Ismel et Mahomet preces suas, si eos sequimur, fecerunt, colunt et osculantur lapidem Al-haiar Al-Aswad, quem uocant Brachtan, eumque ex paradiso Gabrielem ad Abrahamum nugantur portasse, initio niue et lacte candidiorem, atque ad instar solis lucidum fuisse: sed nigrum factum propter peccata hominum, uti docet Cheureus in Historia mundi. Et de hoc lapide nescio an loquatur Antoninus martyr in Itiner.: In parte ipsius montis habent Sarraceni idolum suum positum marmoreum, quod est candidum sicut nix; ibi permanet sacerdos indutus dalmatica et pallio lineo.  Quando autem uenit tempus festiuitatis eorum, percurrente luna, antequam sacerdos ingrediatur ad diem festum illorum, incipit marmor illud mutare colorem; et dum adorant idolum, fit marmor illud nigrum sicut pix; completoque tempore festiuitatis, reuertitur in pristinum colorem, unde et ualde admirati sumus; prout illa uerba ab aliis laudantur. Atque ut Arabes, uel Ismelite, patriarchas male imitati sunt: ita Phenices lapides consecrarunt, quos Betulia, uel Betulos, teste Damascio apud Photium, uocarunt; idemque nomen Greci dederunt lapidi, quem Rhea loco Iouis fingitur Saturno dedisse deuorandum, quemadmodum ex Hesychio, Prisciano et aliis, docuerunt Seldenus, uossius, Bochartus, Salmasius et Reinesius: quam ad historiam respiciens Lycophron in Cassandra, p. 70, Iouem appellat , lapidem maximum; ut enim notat Tretzes, . Preterea diui lapides occurrunt apud Lamprid. in Heliogab., c. 8: Lapides,  qui diui dicuntur, ex proprio templo Diane Laodicee ex adyto suo, in quo Orestes id posuerat, afferre uoluit. Salmasius arbitratur diuos lapides fuisse in adyto Diane Laodicene; et Casaubonus notat lapides diuos appellari famosissimum illud simulacrum ab Oreste et Iphigenia e Taurica ablatum. Rubenius II, Elect. 31, diuos fratres, id est, Castores intelligit, quorum templum Domitianus instaurauit: sed simul fatetur animum sibi pendere, ampliusque esse deliberandum; et post templo finit sensum, interseritque simulacrum post Laodicee. Certe hi lapides non potuerunt esse in adyto Diane, neque quicquam commune habent cum dee istius statua, nec ad Castores queunt ullo modo referri; quia diserte proprium templum diuis lapidibus tribuitur, et quia Lampridius ágit de nouis diis, quos Romam ex alii urbibus transferre uoluit Heliogabalus. Hoc animaduertens Tristanus, t. II, p. 324, arbitratur diuos lapides  nullos alios esse quam triginta lapides, forma quadrangulari, qui Pharis in Achaia circa simulacrum Mercurii stabant, quibusque singulis nomina deorum erant imposita, teste Pausania, lib. uII. Sed quominus et hanc explicationem amplecti possim, facit proprium templum, in quo diui lapides fuerunt positi. Templum quidem Pausanie auctoritate his lapidibus tribuit Tristanus: uerum apud eum nichil tale reperio, quippe qui tantum narrat, Pharis aquam esse Mercurio sacram, fonti nomen Hama, incolas piscibus parcere, quia eos sacros deo esse existimant, et prope ipsum illius signum lapides fere triginta positos esse quadrangula forma. Quid igitur? Puto hos lapides in Oriente et Syria querendos esse; et, siue scribas diuos lapides, siue cum illustri Salmasio uiuos, intelligi debere Betulos, quos non modo uocarunt Greci, uerum de quibus etiam multa mira narrabant, uti uidere licet apud Photium, in Damascio, quibusque in Oriente, Heliogabali patria, alicubi, et forte Hierapoli proprium templum fuit  exstructum. Et excidisse, uel subintelligi  simulacrum, siue signum, satis patet ex relatiuo id, quod ceteroquin ad nullum precedens potest commode referri; adeo ut ita Lampridii uerba distinguenda mea ex opinione sint: Lapides, qui diui dicuntur ex proprio templo, Diane Laodicee  ex adylo suo, in quo Orestes id posuerat, afferre uoluit. Sed ut pergam, obseruandum diligenter, uerbis disertis notare Dionem Chrysostomum, orat. 12, multos barborum paupertate, uel quia artem sculptoriam ignorabant, montes deos existimasse, , , siue informes lapides; et scribere Pausaniam in Achaicis, solemne fuisse antiquitus Grecis , rudibus lapidibus, exhibere et in Corinthiacis eumdem notare, ante edem Diane iacere , super quo nouem Trezenorum uiri Orestem a matris cede purgarunt. Plinius preterea II, 58, memorie mandat in gymnasio  Abydi lapidem suo tempore cultum fuisse, modicum quidem, sed quem in medio terrarum casurum  Anaxagoras predixerat: alium coli Cassandrie, que Potidea uocata est; et Anaxagoram alio tempore iterum predixisse saxum e sole casurum; idque factum esse interdiu in Thracie parte ad Aegos flumen, et lapidem istum ostensum fuisse uehis magnitudine, colore adusto. Cum talia igitur ferantur de Anaxagora, nichil utique mirum est Amm. Marcell. 22, 16, scribere illum predixisse lapides e celo lapsuros; mirorque Plinii uerba non occurrisse doctissimo commentatori, qui scribit, cum Ammiano facere Philostratum et Tzetzem, sed ceteros omnes narrare, Anaxagoram predixisse unum lapidem tantum casurum. Nam bis id predixit, et utramque historiam, uel fabulam coniungere potuerunt illi, qui scribunt lapides casuros predixisse philosophum; uel si semel id factum esse habuerunt persuasum, potuerunt plurali numero pro singulari, more loquendi uulgatissimo, usi esse: quomodo etiam Amm., cap.  8 libri eiusdem, narrat Anaxagoram Aegis-Potamis predixisse lapides ex celo casuros; qui tamen tantum unus fuit. Offert insuper se mater deum, quam sacrum lapidem scribit fuisse Liu. XXIX, 11, quamque ex inaudite per omnia uastitatis petra, cui nomen Agdus, in finibus Phrygie, cum lapidibus a Pyrrha et Deucalione in orbem mortalibus uacuum iactatis informatam esse, atque animatam diuinitus, memorie mandat Arnob., lib. quinto. Mons igitur, cui ortum suum Montana, uel , siue Rhea, debeat, Agdus fuit uocatus; quod uocabulum restituendum esse Isidoro censet Reines. III uar. Lect., 17, apud quem in Glossis scribitur Agadir, uel, uti uulcanius edidit, abadir lapis. Recte quidem uir eruditissimus reprehendit Barthium, qui in Germania hunc lapidem querit: sed male Agdir, Agadir, uel, si incorruptus Arnobius, Agdum lapidem esse, itemque deam cultam in simulacro lapidis grandis nigri e Phrygia Romam  transuecto, arbitratur. Nam Agdus non fuit lapis, uerum petra, uel mons inaudite uastitatis: deinde Abdir, Abadir, Abaddir est lapis , uti notatum est eruditis ex Prisciano, qui ita loquitur lib. I: Abdir genus lapidis; lib. 5: Abadir deus est: dicitur et hoc nomine lapis ille, quem Saturnus dicitur deuorasse pro Ioue, quem Greci uocant: lib. uI: Abdir quoque et Abaddir , huius Abaddiridis. Lapis autem, qui Deum mater esse existimabatur, lineamenta faciei muliebris uidetur habuisse; que etiam Saracenorum lapidi tribuit Zygabenus. Prudent., Hym. 10, u. 155:

Lapis nigellus euehendus essedo,
Muliebris oris clausus argento sedet:
nisi hic sensus sit pete, capsam argenteam, cui lapis ille erat inclusus, retulisse faciem muliebrem; ita ut clausus fuerit argento muliebris oris; quod rogo eruditiores examinent. Lapis etiam fuit deus Alagabalus, eumque Herodianus, lib. u, facit  additque esse illi , et , ostendi in lapide eminentias nonnullas, et formas uel , solis imaginem esse humana arte non fabrefactam, ac tandem e celo cecidisse. Deus hic cernitur in nummo Heliogabali, insignisque lapis est aquila et tribus stellis apud illustrem Spanhemium ad Iuliani Cesares. In nummis preterea Seleucensium Pierie Syrie, qui in honorem Traiani percussi sunt, representatur mons, cuius cacumen foramen habet, uel lapis in medio templo positus, cum ins. unde non immerito existimant eruditione prestantes uiri, Iouem Casium exhiberi, uel montem hunc creditum esse Iouem Casium, quippe qui tereti ambitu in sublime, teste Am. Marcell. XXII, 14, porrigitur, qualis plane in nummo exhibetur. In Philippi patris numismate cernitur quoque templum, et in eius medio rupes, uel mons, cum ins. que haud uanum indicium est rupem  illam, uel montem peculiari honore cultum, et Diane sacrum fuisse. In alio Caracalle lapis rotundus et in acumen desinens templum medium occupat, cum ins. . quod Harduinus positum putat pro , refertque ad Dium, urbem Decapolitane regionis in Syria, cuius Plinius et Steph. meminerunt, Tristanus uero et Holstenius ad Diam Arabie urbem; representarique putant uenerem, quam ea forma cultam fuisse ex Clemente Alexandrino, Maximo Tyrio, Arnobio, Dione Chrysostomo, et Pausania docent. Sed uenerem non nominant Clemens, Maximus Tyrius, Arnobius, Dion; et celebrant tantum , , uel informem lapidem; potueruntque respicere ad lapidem quadratum ab Arabibus cultum, de quo ante memini me agere. uidit id forte etiam Tristanus; utque euinceret lapidem hunc esse uenerem Uraniam, addit Pausaniam, lib. I, narrare Athenis templum esse ueneri Uranie dedicatum, quam ferebant Parcarum uetustissimam, dans lequel il y auait une pierre faite en  forme de Herme, ou borne, dont l'inscription marquait que c'était l'effigie de uénus Uranie. Greca ita sese habent: quibus in uerbis ego nullum lapidem acuminatum inuenio, sed ueneris statuam quadratam ad instar Hermarum, id est, eam caput habuisse, et reliquum corpus fuisse quadratum absque brachiis, etc., quomodo Herme fieri solebant. Huc omnino pertinet uenus Paphia, cuius simulacrum, teste Tacito in Historiis, non effigie humana, sed continuus orbis latiore initio, tenuem in ambitum mete modo exurgens, et ratio in obscuro; cuiusque statuam nulli alii rei assimilari posse, quam , scribit Max. Tyrius, diss. 38, qualis et illa cernitur in nummo Drusi apud Patinum, Traiani apud Tristanum, et aliis apud Iac. Gutherium III, 5, de Iure Pontif., qui male hec numismata ad Dianam Paphiam refert. Eodem loco uir eruditus Lampridii paulo ante  laudata uerba emendat: Ex proprio templo Diane Lycee, illam Laodicee ex adyto suo, in quod Orestes posuerat, auferre uoluit; et intelligit lapidem qui, teste Pausania, ante edem Diane Lycee iacebat, et sacer uocabatur; additque Laodicenses Diane simulacrum Braurone auectum impetrasse a Seleuco, illudque signum dee esse, quod olim e Taurica Orestes et Iphigenia sustulerant. Sed primo aliud sunt diui, uel uiui lapides; aliud lapis Trezene iacens ante templum Diane Lycee: illi suum sibi templum habuerunt; hic uero ne in templo quidem, sed ante edem alterius numinis positus fuit. Deinde Pausanias non docet statuam Diane, que ex Braurone in Persiam asportata, et a Seleuco Laodicensibus Syrie data fuit, esse Dianam Tauricam; quin imo uariis argumentis lib. III id refellit, docetque Diane Orthie simulacrum, quod in Lymneo, Laconice agro, colebatur, potius illud esse quod ab Oreste et Iphigenia barbaris erat ablatum. Neque etiam mihi placet quod addit Gutherius, simulacrum prisci operis  Praxitelis fuisse illius qui marmore felix et clarus habebatur. Nam cum Praxiteles tempore Cn. Pompeii Magni uixerit, utique Diane Taurice simulacrum facere non potuit; et Pausanias in Atticis scribit, Braurone esse Diane Brauronie sacellum, et simulacrum, Praxitelis opus: sed adiicit: , , , unde patet aliud antiquius longe signum ibi fuisse Diane Taurice; que cum non distingueret uir doctus, in errorem lapsus est. Sed ut pergam, Seldenus, ex Suida et Hesychio, obseruat Apollonis statuam esse, lapidem basi circulari, in conum desinentem: uerum illi, non secus ac Harpocratio, Schol. Aristophanis, Stephanus, Auctor M. Etym. et Eustachius, p. 166, uno ore tradunt: aram esse ante fores , uel , , uel sacrum Apollini, uel Baccho, uel ambobus; simulque ex iis patet Apollinem et  dictum esse, id est, , uel uiarum presidem: sed nondum discere ex iis auctoribus potui Apollinem tali forma cultum fuisse; quin potius contrarium plane tradit Macrob. I, Sat. 9: Etenim sicut Nigidius quoque refert, apud Grecos Apollo colitur, qui uocatur; eiusque aras ante fores suas celebrant, ipsum exitus et introitus demonstrantes potentem. Idem Apollo apud illos et nuncupatur, quasi uiis prepositus urbanis. Illi enim uias, que intra pomeria sunt, appellant; nam diserte Apollo ab ara distinguitur. Pausanias preterea, lib. I, Megaris scribit esse lapidem, , illumque nominatum fuisse Apollinem et in Corinthiacis memorat IOuIS et Diane simulacra nulla arte facta, illius , huius uero columne, uel . Sic auctor Phoronidis apud Cl. Alexandrinum Iunonis Argiue statuam, , uel columnam non aliam ob causam nominat, notante Scaligero ad Eusebium. Bacchus, eodem Clemente teste, columne etiam forma cultus;  quod Dickinsonus, cap. 10, Delph. Pheni. ad columnam refert, que in ueteri federe Mosi, ex quo Bacchum fecerunt, et Isrelitis preluxit; nec immerito idem Clemens tradit olim columnas pro simulacris cultas esse: . . Et huc etiam referri posset discus, quem pro sole Peonas coluisse in Harpocrate doceo; huc Penates Lauinii, quorum formam et figuram scribit Timeus apud Dionys. Hal. lib. I, esse , , caduceos ferreos et ereos, et testam fictilem Troianam: nisi quis malit uertere lucernam cum Baudelotio de Dairual., tom. I, p. 199, et huc tandem pertinet Saxonum idolum Irminsul, de quo peculiari libro egit Meibomius. Hic autem informium lapidum saxorumue cultus diu durauit, ipsaque plebs christiana in pagis eo infecta fuit.  Iuo Carnotensis, part. II, cap. 38, refert caput concilii Nannetensis, quo funditus effodi iubentur lapides quos in ruinosis locis et syluestribus uenerantur; et cap. 57, caput concilii Agathensis, quo statuitur perscrutandum esse, si aliquis uota ad arbores, uel ad fontes, uel ad lapides quosdam quasi ad altaria faciat. Atque ex his satis superque patere arbitror Grecos, Syros, aliosque populos, lapides informes ut deos coluisse. Nunc dispiciendum est, num eo etiam uesanie progressus sit Romuli populus, et gens togata. Matrem deum et Elagabalum eos coluisse, ut et lapides unxisse, notum est: sed id ago, ut examinem num aliquod numen patrium ea forma uenerati sint. Certe Tristan. t. I, p. 427, notat Iouem dictum esse , non solum quia in summis montibus colebatur, sed quia mons, uel rupes existimabatur Iupiter ipse, qui reuera erat Iupiter cognominatus Lapis, Ciceroni memoratus, eiusque uestigiis alii antiquarii celebres insistunt. Sed nichil huc pertinet Romanus uetustissimus ritus, uti Apuleio uocatur, iurandi per Iouem lapidem;  uel sanctissimum iusiurandum, ut illud appellat Gellius I, 21. Nam quemadmodum docuerunt ex Festo et Polybio, Turnebus et Sanctius, locutio est elliptica; et qui ritu illo iurabant, lapidem silicem tenebant, hec uerba dicentes: Si sciens fallo, tum me Diespiter, salua urbe arceque, bonis eiiciat, ut ego hunc lapidem; unde patet Iouem lapidis forma a Romanis cultum non fuisse. Habuerunt tamen illi lapidibus informibus honorem; uti manali lapidi, uel petre que erat, Festo docente, extra portam Capenam iuxta edem Martis, quam cum propter nimiam siccitatem in urbem protraherent; insequebatur statim pluuia, eumque, quod aquas manaret, manalem lapidem dixere. Et ut lapis qui, Anaxagora predicente, e sole decidit, cultus fuit: ita in agro Crustumino, teste Liuio XLI, 9, lapis, qui in lucum Martis cecidit, sacer habitus est; si modo de eodem, et non de alio loquitur idem cap. 13: In Crustumino auem sangualem  sacrum lapidem rostro cecidisse. Ut autem  ad aliud membrum me conuertam, notandum gentiles etiam stipites nudos ut deos coluisse; quo pertinent haste, de quibus ad apotheosin Homeri egi. Simulacrum etiam Diane Ephesie cum primum ex celo decidit, uel ab Amazonibus consecratum est, fuit truncus acutus ulmeus, uti notat ad Eusebium Scaliger: quod si uerum , non satis caute Petrus Faber I, sem. 3, simulacrum Diane ab Amazonibus uenatricis antiqua et solita figura fuisse consecratum scribit; et eque male ostendere conatur Dianam Ephesiam non fuisse multis mammis et uerubus exstructam: quod tamen adeo clarum est, ut ne quidem probatione indigeat. Sed, ut ad rem redeam, audiendus est Arnob. lib. uI, adu. Gentes: Ridetis temporibus priscis Persas fluuium coluisse, memorialia ut indicant scripta, informem Arabas lapidem, acinacem Scythie nationes, ramum pro Cinxia Thespios, lignum Icarios  pro Diana indolatum, Pessinuntios silicem pro deum matre, pro Marte Romanos hastam, uarronis ut indicant Muse; atque ut Aethlius memorat, ante usum disciplinamque fictorum, pluteum Samios pro Iunone; et abstinetis a risu, cum pro diis immortalibus sigilliolis hominum, et formis supplicatis humanis? Que uerba clarissime anilem hanc superstitionem nobis ob oculos ponunt. Sic Clemens Alex. Cinxie uel Iunonis simulacrum, Diane, Iunonis, , uti eruditis obseruatum, appellat; neque aliter uel Iunonem Samiam, uel Mineruam Lindiam describit Callimachus apud Euseb. III, 8 Prep., quemadmodum erudite docet uossius ad Catullum. De huiuscemodi statuis eleganter loquitur Tertull. I, 12, ad Nat.: Si de hoc differentia intercedit, quando distinguuntur a crucis stipite Pallas Attica, et Ceres Pharia, que sine forma, rudi palo  et solo staticulo ligni informis representatur. Per stipitem crucis intelligit lignum crucis rectum, quod uocat Iustinus; maleque hinc arbitratur Lipsius crucem aliquando solo arrectario ligno constitisse, quia sensus est non debere Gentes mirari Christianis crucem in pretio esse, cum ipsi sub forma stipitis, uel staticuli, atque adeo recti pali, qui partem crucis facit, Athenis quidem colant Palladem, in Aegypto autem Cererem siue Isidem. Unte eodem capite dixerat Tertull.: Crucis qualitas, signum est de ligno: etiam de materia colitis penes uos cum effigie. Quanquam sicut uestrum humana figura est, ita et nostrum sua propria: uiderint nunc lineamenta, dum una sit qualitas; uiderit forma, dum ipsum sit Dei corpus. His doctissimus Gothofredus uerbis componi posse estum inquirentium existimat, utrum Tertulliani tempore cruci superaddita sit imago crucifixi; additque eum inter nationum et Christianorum cruces aperte hoc discrimen ponere, illas nimirum fuisse cum effigie humana, has sua propria figura, non humana  effigie, non lineamentis humanis, sed , simulacro nudas: que certe quid sibi uelint, uix capio. Nam ethnicos deorum suorum aliquem cruci affixum coluisse, uel cruci honorem  habuisse, non puto apud Patrum uel alium quemquam reperiri: nec certe illa est mens Tertulliani; uerum is ita argumentatur: Christianorum crucem signum de ligno esse; gentiles etiam colere quod de materia, siue ex ligno factum est: atque ita amborum eamdem esse qualitatem; gentilium quidem ligna representare figuras humanas, id est, statuas esse: crucem uero habere etiam figuram, non humanam, uerum suam et propriam; quo pertinet scribere Minutium Felicem in Octauio: Cruces etiam nec colimus, nec optamus. uos plane qui ligneos deos consecratis, cruces ligneas, ut deorum uestrorum partes, forsitan adoratis. Inde addit Tertullianus nullam rationem habendam esse lineamentorum,  uel statuas preferendas esse cruci, cum sint ex ligno; subiicitque, si demus esse hic differentiam, nichil tamen a crucis arrecto stipite differre Palladem Atticam, que nescio an illa fuerit, quam e ligno Autochthonas posuisse refert Eusebius loco laudato. Frequens autem hec superstitio in agris, in quibus Terminus forma lapidis uel stipitis colebatur. Prius nos docet Prudent., II contra Sym., 1005:

Utimur et ruris reditu, et ratione colendi
Exercere manus non penitet; et lapis illic
Si stetit antiquus, quem cingere sueuerat error
Fasciolis, uel galline pulmone rogare,
Frangitur et nullis uiolatur Terminus extis.

Alterum uero simul Ouid., II Fast.:

Termine siue lapis, siues es defossus in agro
Stipes, ab antiquis tu quoque Numen habes.
Tibullus I, 1, uocat stipitem desertum  et deasciatum stipitem, Prudent., in Hym. Romani martyris. Eiusmodi stipitem appellabant delubrum. Festus: Delubrum dicebant fustem delibratum, hoc est decorticatum, quem uenerabantur pro deo. Doctissimus uossius putat postrema uerba esse Pauli, qui ubique hoc agit, ne Gentium religioni fauere uideatur; et licet ab ea opinione nequaquam sim alienus, tamen uideor nonnullos scrupulos mouere posse. Nam cum delubrum non usurpetur nisi de re sacra, uel loco religioso, nichil dixisset Festus, nisi ultimas adiecisset uoces; et omnis fustis decorticatus, omnis stipes quocumque in loco, quacumque de causa defixus delubrum esset. Massurius Sabinus apud Seruium II Aen., 225, delubrum interpretatur effigiem, a delibratione corticis, quia antiqui felicium arborum ramos cortice detracto in effigiem deorum formabant. Ipse Seruius ad lib. Iu, simulacrum delubrum dici notat a libro, hoc est  raso ligno, factum, quod grece dicitur; et nonnulli apud Asconium tandem plane cum Festo  faciunt. Sunt etiam qui delubra ligna delibrata, id est decorticata, pro simulacris deorum more ueterum posita existiment: sed male; ubi quod dicit, more ueterum, Festus uidetur exprimere per uenerabantur. Hinc in Glossis Delubrum explicatur, , , , et alibi , delubrum. Ad hanc superstitionem etiam pertinet hasta pro Marte Romanis culta, testibus Arnobio et Plutarcho; et nescio an inde sit explicandus Seruius ad II Aen., 325: Quos tamen penates alii Apollinem et Neptunum uolunt; alii Astatas esse, et in regia positos tradunt. Nam uel legendum Hastatos, quomodo Penates describit Dion. Halicarnasseus, uel Hastas, et positas; et intelligende sunt Haste Martis, quas in regia collocatas esse testatur Iul. Obsequens. Et hec quidem satis erunt ad fedam illustrandam superstitionem, et nonnulla auctorum loca illustranda; speroque equum lectorem hoc, qualecumque  est, boni consulturum.

Deorum cultrix. Ita Statius, u Sylu. 1, 193, Priscillam uocat propriam cultricem Cesaris; et in inscr. apud Gruterum Cultores Herculis, Iouis, Larum, aliorumque deorum occurrunt, qui significant sese illos deos precipua religione uenerari. Deos autem in summis montibus cultos, et Iouem inde dictum esse, eumdemque in Smyrneorum nummo occurrere, docui ad Apotheosin; et rem tibi gratissimam fore, lector, spero, si communicem tecum inscriptionem elegantem admodum, Smyrna nuper ad me cum aliis preclaris missam, que eiusdem Iouis memoriam conseruat:

. . . . . . . . . . . .

 Ad Apollinem Milesium. Huius oraculi uidetur tunc temporis fama magna fuisse. Sic Licinius contra Constantinum bellaturus consuluit, teste Sozomeno, lib. I, cap. 7, Mileti oraculum; quod auctor Histor. Tripartite ita uertit: Dicunt eum tunc expertum diuinationem Mileti Geminique Apollinis. Ceterum hinc atque ex A. Marcellino, qui XIu, 6, narrat Serenianum familiarem suum ad templum fatidicum misisse, aliisque auctoribus patet oracula ex tempestate nondum plane conticuisse; uel fraudes sacerdotum omnium adhuc oculis non patuisse.



CAPUT XII.

Dies aptus et felix. Qui scilicet non foret nefastus, ater, uel infelix rebus agendis. Notissimum est Gentiles diebus nefastis, ominosis, siue Aegyptiacis, nichil egisse: sed illos, si quid aggredi uellent, elegisse dies commodos atque felices; quam in rem nonnulla, eaque haud uulgaria, si id ageretur, in medium afferre  possem.

Ad septimum kal. Martias. Non monerem rem uulgatissimam, scribendunt nimirum esse diductis litteris, a. d., id est, ante diem, nisi uiderem et idem uitium superesse cap. 17 et 44. Quam uarie autem de initio Diocletianee persecutionis sententie sint, uide apud uelserum in notis ad conuersionem S. Afre.

Ut quasi terminus. Et sacra termino fiebant mense februario, qui habebatur ultimus anni antiquis temporibus. Ouid. 2 Fast., 47:

Sed tamen antiqui ne nescius ordinis erres;
   Primus, ut est, Iani mensis et ante fuit.
Qui sequitur Ianuam ueteris fuit ultimus anni:
   Tu quoque sacrorum, Termine, finis eras.
Et quidem Ouidius uidetur significare, post terminalia, uel sacra Termino peracta, nullum amplius eo anno diem deo alicui festum agitatum fuisse. In kalendariis certe, post terminalia nulla memorantur  festa, nisi que post prima illa tempora, de quibus loquitur Ouidius, introducta sunt. Neque tamen puto ultimos quinque februarii dies Termino sacros fuisse; nam illud si uerum foret, quinque, imo sex dies Termino dicati forent. Quin et Dionysius Halicarnasseus statum diem, uel , lib. II, pag. 133, terminalibus tribuit; et Macrob. I Sat., 13, Romanos scribit non confecto februario, sed post uicesimum et tertium diem eius intercalasse, terminalibus scilicet iam peractis, deinde reliquos februarii dies, qui erant quinque, post intercalationem subiunxisse. Et fictione quadam, dies terminalium dies anni ultimus habebatur. uarro, lib. u, L. L.: Terminalia, quod is dies anni extremus constitutus. Duodecimus enim mensis februarius; et cum intercalatur, inferiores quinque dies duodecimo demuntur mense: ita ut hi quinque dies una cum diebus intercalaribus februario non fuerint annumerati.

Profectus. Optime existimat Columbus scribendum esse prefectus; neque enim imperator una ad  Ecclesiam iuit, uti patet ex seq., ipsi uero in speculis; et prefectum pretorii intelligendum esse constat ex ducibus et tribunis qui ipsum comitabantur, necnon inde, quod milites pretoriani templum diruerunt.

Acie strunta. uel legendum instructa, uel ut strumentum pro instrumentum, uti docet Du Cange in Glossario, ita etiam struere pro instruere posuerunt. Sed et struere aciem dixit uirgilius alicubi, si bene memini.

Fanum illud editissimum. Initio Christiani priuatis in edibus ad colendum D. N. I. C. conueniebant, uti satis superque ex Nouo Testamento patet, in quo et Paulus, I ad Cor. c. ult. celebrat Ecclesiam, . Sed postea non prohibentibus imperatoribus uel magistratibus ethnicis, propter multitudinem que quotidie Christo nomen dabat, in singulis urbibus extruxerunt domos laxas et grandes, uti ex Euseb., lib. uIII, c. 1 Histor. Eccles. constat, nec non ex hoc Lactantii loco, in quo ecclesia uocatur editissimum, nimirum edificium. Quod  autem paulo ante dixit multas ac. magnas domos ecclesiam ab omni parte cinxisse, ita uidetur interpretandum, ecclesiam undique cinctam fuisse a domibus priuatorum, ita ut illa conspici non posset ab ambulantibus per plateas: quod proculdubio factum ad euitandam gentilium inuidiam; quomodo et hodie antiquiora monasteria undique cingi domibus uidemus, ita ut eorum amplitudo conspici nequeat.



CAPUT XIII.

Tormentis subiecti essent. Ut enim ex iure Romano constat, omnes promiscue torqueri non poterant: unde et cap. 21, ueluti rem insolitam notat, Decuriones et primores ciuitatum egregios et perfectissimos uiros tortos fuisse.

Omnis actio caleret. Non improbo; quia iudicia calere, calere in agendo, et crimen calere dixit Cicero: sed tamen ualde arridet ualeret, ut iurisconsulti loquuntur.

Libertatem denique ac uocem non haberent. Id est,  de iniuria, adulteriis, et ceteris contumeliis agere non possent, neque apud iudicem queri. Nec puto Lactantium respicere seruorum libertatem, uti arbitratur Baluzius. Eusebium nunc quidem a Ruffino recte interpretatum esse arbitror; nam proculdubio sunt serui; et qui alibi Eusebio dicuntur, nulli certe alii sunt quam imperatorum ministri, qui in familia, in palatio erant, quique seruiunt, quamuis serui non sint proprie ita dicti.

uictorias Gothorum et Sarmatarum. Quos scilicet uicerant: unde in nummis Dioclet. et Maximiani occurrit uICTORIA SARMATICA; et Gothos ab iis uictos fuisse patet ex Mamertini Genethliaco. uult igitur Christianus ille significare imperatores ex Christianis pessumdatis titulum sibi debere adsciscere, ut a Gothis Gothici, et a Sarmatis deuictis Sarmatici dicebantur. Et quanquam Eusebius uideatur laudare  hominem hunc, ego tamen arbitror meliora sentire Lactantium, qui scribit illud non recte factum esse.

Legitime coctus. Gallonius et Sagittarius in de Cruciatibus martyrum nichil monent de legitime coctis. Ego nunc puto eum lento igne, quali carnes assari solebant, primo coctum, inde exustum fuisse; quomodo in Christianos seuiisse Galerium patet ex cap. 21, ubi inter alia legitur, per multum diem decocta omni cute; necnon ex Euseb. 8, 6, qui significanter dicit Petrum quemdam instar carnium, que ad cibos parantur, igne assatum, uel, uti Lactantius loquitur, coctum fuisse. Et ita certe, legitime, commode explicare cum Columbo potest: quamquam nec iis repugnauerim, qui exponunt, secundum leges quas Augusti tulerant; quomodo legitimum oleum Petronio est, quo luctatores ex lege et more palestre perfundebantur, uti docuit Gronouius, uir doctissimus, ad Statium.



CAPUT XIu.

 Occultis ministris. Forte positum est pro per occultos ministros; uel intelligendi sunt ministri et domestici Diocletiani, quibus insciis et non animaduertentibus, palatium incendi fecit.

Duos imperatores. Atqui unus tantum imperator, alter Cesar erat: quod notandum diligenter, quia eiusmodi loquendi ratio apud alios etiam occurrit, et quia similiter Eusebius eos appellat . Recte ceteroquin hec distinguit Lactantius, cap. 18, ubi Diocletianus Galerium Maximinianum, qui Cesar erat, alloquitur: uerum si nomen imperatoris cuperet adipisci, impedimento nichil esse, quin omnes Augusti nuncuparentur.

Omnes suos. Id est, aulicos, qui ipsi seruiebant: cap. 15, domesticos uocat. Obseruandum autem multos in palatio fuisse, qui Christo nomen dederant; eamque gratiam fecisse Dominum nostrum crudelissimorum persecutorum aulicis, atque adeo proximis. Ita D. Paulus Epistola ad Philippenses  extrema memorat, , et notatu dignissima sunt Eusebii uerba, lib. uIII, cap. 1 Hist. Eccles.: Argumento esse possit imperatorum benignitas erga nostros, quibus regendas etiam prouincias committebant, omni sacrificandi metu eos liberantes ob singularem, qua in religionem nostram affecti erant, beneuolentiam. Quid opus est dicere de iis, qui in imperatorum palatiis uersabantur? Quid de imperatoribus ipsis, qui domesticis suis, eorumque uxoribus, liberis, ac seruis, ea que religionis sue erant, tam uerbis quam factis libere exsequendi coram semetipsis potestatem dederunt, ipsis ob hanc fidei sue libertatem gloriari, ac se ostentare quodammodo permittentes. Atque ita idem uII, 10, scribit, ualerianum summopere initio complexum Christianos, totamque eius domum plenam fuisse , ita ut uideretur esse.



CAPUT Xu.

 Sacrificio pollui cegit. Quid mihi hoc de loco uideatur doceo ad cap. 1.

Per quos palatium. Id est, qui maxima auctoritate erant apud imperatorem; cuius rei historia Augusta satis multa exempla prebet, atque ita, quondam, non capiendum est de longo temporis interuallo, sed breui, quo scilicet edictum precedebat.

Presbyteri ac ministri. Id est presbyteri et diaconi. Isidorus apud Gratianum: Hi  Grece diaconi, latine ministri dicuntur. Canon 18 concilii Illiberitani agit de sacerdotibus et ministris, si mechauerint. Canon 33 de episcopis et ministris, ut se ab uxoribus abstineant: quam in rem plura uideri possunt apud Gasp. Zieglerum, lib. de Diaconis et Diaconissis Eccles. ueteris, et apud du Cange in Glossario. Sulpicius Seuerus II, 43, generaliter hac uoce utitur: Equidem hoc exemplum non tacitus preterierim, legendumque MINISTRIS ecclesiarum libenter ingesserim. Sed quia concilii Illiberitani mentio, illustrandus  mihi, bona lectoris uenia, erit Ianuarius episcopus Sibariensis, uel, ut alii ex mss. scribunt, Salariensis, in illo memoratus. Mendoza testatur in codice Ecclesie Toletane legi Ianuarius de Fiblaria, et Fibularia; lectionemque eam non temere improbandam scribit, cum Plinius testetur Calagurrim Fabulariam a ueteribus nuncupatam esse. Ego igitur iudico scribi debere Fibulariensis; quia Luitprandis num. 226 aduersariorum id nomen diserte seruat: In saucibus saltus Fibulariensis est fabularia, quam Mauri uocant Xergal, sedes episcopalis. Sic in concilio Illiberitano XIu loco confirmat Ianuarius episcopus Fibulariensis: sic in quibusdam codicibus. Et inde constat uel alio ordine Episcoporum nomina in nonnullis codicibus posita fuisse, uel numerum XIu mutandum esse in XuII, quo loco in editis Ianuarii illius nomen recensetur. Laudat etiam hunc locum Gonzalez in notis ad illud concilium: sed non animaduertit eum ad Ianuarium, qui memoratur, pertinere; maleque inde euincere conatur, ultra episcopos  relatos, etiam Fibulariensem interfuisse et subscripsisse concilio.

Cum omnibus suis. Nimirum domesticis, liberis, seruis; quia mox sequitur, nec minus in ceterum populum.

Pleni carceres erant. Notandum imprimis, Eusebium, lib. uIII, cap. 6, scribere, initio persecutionis imnumeros christianos neci datos esse, sed mox edictum fuisse propositum, ut omnes ecclesiarum antistites uincti carceribus includerentur, quia alii in Melitena, alii in Syria imperium arripiebant, et carceres episcopis, presbyteris, diaconis, lectoribus atque exorcistis fuisse repletos: postea aliud edictum fuisse propositum, ut qui sacrificasset liber abiret, qui uero id recusasset facere tormentis grauibus afficeretur. ualesius, ex Libanio, notauit eum, qui in Syria imperium arripuit, Eugenium dictum esse: sed ingens historie damnum est, ignorare nos quid in Melitena, uel Armenia minore gestum sit; et utinam  huic rei succurrisset, qui omnia probe scire potuit, Lactantius!

Ne cui temere. Id est, ne iudices forte darent sententias secundum Christianos, quod legibus erat uetitum, uti patet ex cap. 13.

A maiorum preceptis . . . Id est Diocletiani et Herculii, qui erant Augusti, cum ipse tantum et Galerius forent Cesares: posses dicere cum Eusebio, lib. IX, cap. 1. Et certe Constantius Christianis ualde fauit; et in Galliis, Britannia uicinisque locis non uidebatur contra legem christianum quemquam esse, uti testatur Cassiod., lib. I, cap. 7 Hist. Tripart. Libellus Donatistarum apud Optatum Mileu. Constantino oblatus: Tuus pater inter ceteros imperatores persecutionem non exercuit, et ab hoc facinore immunis est Gallia. Nam Constantio Gallia et Britannia obuenerant. In Gallia is fortiter circa Lingonas pugnauit, multosque Alamannos occidit, teste Eutropio, IX, 15, unde et Galliam Romanis legibus reddidisse  dicitur uopisco, cap. 18 Carini: ubi certe humani aliquid patitur Casaubonus, quando notat, Constantium nostrum bello Persas uicisse.



CAPUT XuI.

Zabulum. Quem aduersarium mox, et cap. 1 uocat, uti ibi docui. Solebant autem martyres qui fortiter tormentis resistebant dici diabolum uincere, quia ille dux et imperator eorum est, qui Christi Ecclesiam persequuntur: quo pertinent uisiones narrate in passionibus SS. Perpet. et Felic., quarum Perpetua, cum induere nollet habitum sacratarum Cereri, dicitur caput iam Aegyptii, id est diaboli, calcasse.

Non candidos equos, aut immanes elephantos . . . Scilicet et olim, et tunc candidi equi triumphantium curribus iungebantur. Ouid., I Artis:

Quattuor in niueis aureus ibis equis.

 Unde iis quadrigas niueas tribuit Claud. u, 127 Belli Getici:

Qui captos reges niueis egere quadrigis.
et Plautus Asin. II, 2, 13, quadrigas albas. Exemplum a Camillo, cui tamen id factum inuidiam conflauit, quia Iouem solemque imitari uelle uidebatur, testibus Liuio, auctore de uir. ill. Plutarcho, et aliis. Nec audio Freinshemium u. cl., qui ad Florum et Curtium commentatur, illud Camillo inuidiam non conflasse, quia inter solemnia triumphi fuere equi albi. Nam postea illud quidem factum est: sed exemplum primum a Camillo, resque insolita ipsi inuidiam peperit. Neque accedo etiam Plutarcho narranti, nullum sequentium imperatorum ita triumphasse, cum ex historia Romana contrarium facili opera euinci possit.

Non candidos equos. Quorum exemplum, ut monui, a Camillo; de quo ita loquitur Liu. u, 23: Maxime conspectus ipse est, curru equis albis iuncto urbem  ingressus; parumque id non ciuile modo, sed humanum etiam uisum. Iouis solisque equis  equiparari dictatorem, in religionem etiam trahebant; triumphusque ob eam unam maxime rem clarior, quam gratior fuit; et cap. 28: Camillus multo meliore laude, quam cum triumphantem per urbem uexerant equi, insignis iustitia fideque. Ioui albatas hostias immolatas uarro  auctor est apud Gell. X. 15, eiusdemque currum apud Persas ab albentibus equis tractum fuisse, Curtius III, 3, tradit. Et eius coloris equos soli etiam sacrari solere docet nos elegans locus apud Eratosthenem  cap. 13 Catasterismorum: Hic est Erichthonius, uulcani et Terre filius. Hunc, ut aiunt, Iupiter, cum uidisset primum inter homines equos currui iunxisse, admiratus est, ,  quod currus Solis simulacrum inuenisset, iungens equos albos; et hoc ad quadrigas refert Scholiastes laudatus, hic primus currus homines equis iunctis docuit similes quadrige solis facere: qualia etiam Hyginus tradit in Pet. Astronomico.

Terriculas tyrannice potestatis . . . Id est, terrores: ita cap. 47 etiam locutus est; et Lucilius apud Lact. I Inst. 21, si fides habenda Barthio ad Stat. u, 68:

Terriculas, Lamias, Fauni quas Pompiliique
Instituere Nume . . .
quas ille interpretatur idola, que terrorem iniiciebant pueris, uel aliis. uerum in editis circumfertur Terricolas Lamias; et Illustris Huetius in Dem. Euang. rescribit Turricolas, quia Lamie turres et pectines Solis dixit prouerbialiter Tertullianus.

Ungule . . . Erant instrumenta ferrea, que ungues auium referebant, unde et id nomen acceperunt; quibus laniabantur homines ut plurimum in eculeo extenti: de quibus preter Gallonium, Magium, aliosque,  egit Ferrarius I, cap. 6 Electorum. Clare Prudentius, Hym. 5 ., u. 337:

Ille ungularum duplices
Sulcos pererrat osculis.
Duplices dicit, quia una ungula duo sulci una uice ducebantur.



CAPUT XuII.

Nonus Consulatus . . . Zozimus II, 7, hunc scribit incidisse in annum centesimum primum, postquam Seuerus ludos seculares celebrauerat: tempus uero quibus illi debebant celebrari, in consulatum Constantini et Licinii tertium; iisque ludis neglectis, infelix fuisse Romanum imperium. Qui locus diligenter propter temporis notam obseruandus est.

Procederet consul. uox propria, uti docuit Baluzius: inde in nummo apud Spanhemium, diss. 8, FELIX PROCESSUS COS. uI, AUG. uel AUG. COS. uI; cui adde Wilthemium  ad Diptychon Leodiense, et Henr. Norisium in dissert. de uotis Decennalibus. Solebant autem imperatores, simul ac imperium inibant, consulatum sumere: unde forte CONS. in Aureliani nummo consulem notat, quamquam aliter illum explicem in gemma Augustea; inque eodem sol potest uocari DOM. IMP. ROM., quia Aurelianus solem magna reuerentia, teste uopisco, prosequebatur. Atque hec explicatio eo magis amplectenda uidetur, quia CONS. in nummis interdum Consulem denotat. Sirmondus ad ep. 12 lib. II Sidonii hec commentatur: Antica facies ualentiniani uultum exhibet, cum solita inscriptione: D. N. PLA. uALENTINIANUS P. F. AUG. altera Maximum Senatorio habitu in sella sedentem, et uolumen eius in dextra, in leua scipionem cum aquila, nomine hinc adscripto: PETRONIUS. MAXIMUS. O. C. CONS. quem nummum pluribus illustrat Wilthemius libro laudato. uox autem hec fere usurpari solet, quando cum pompa et die solemni in publicum ueniebant imperatores: ita cap. 19, ubi narrat Diocletianum  et Herculium imperium deposuisse, et nouos Augustos atque Cesares creasse: Cum hec essent constituta, proceditur Cal. Maiis. Diocletianus autem nonum Nicomedie, et octauum consulatum Rome iniit Herculius; huncque ad an. 304 obseruat Baluzius per estatem fuisse in Campania. Et quidem Nole fuit, uti uideor affirmare posse ex passione S. Felicis: post dies autem duodecim iussit eum prefectus pretorii post imperatores nauigare; et mox: Ieiunus autem uenit Nolam. Nam licet celebrentur imperatores, prefectusque cum ad ambos mittere uoluerit, tamen Herculio soli oblatus fuit Felix, quia Diocletianus Nicomedie agebat: recteque passionis auctor, proculdubio uetustus, edictum, quo Christiani persequi iubentur, scribit promulgatum fuisse Diocletiano octies et Maximiano septies, coss. id est, an. 303, non autem 304, uti in ora libri notatur, quo ultimo gladii supplicium Felix obiit. Sed difficultas ingens oritur, quod Felix dicitur esse decollatus a. d. 18 kal.  febr., quia an. 304 illo mense Herculius adhuc Rome erat, ibique Aprili ingressus est annum imperii uigesimum, notante Baluzio: qui nodus quomodo solui possit, uix uideo; nisi ponamus initio anni 305 Herculium adhuc in Campania hesisse, et tunc neci datum fuisse Felicem: quod uelim alii, quibus plus otii est, diligentius examinent.

Per circuitum ripe strige. Heinsius, uir amplissimus et doctissimus, me monuit olim scribi debere, ripe Histrie, uel Histrice; quomodo striculus pro histriculus, Spania pro Hispania, et alia apud Salmasium ad Tertulliani Pallium inueniuntur: que emendatio si uera, non recta. Diocletianus Nicomediam petiit uia, uerum circumiuit littus illius regionis, uel Histrie. uel intelligenda erit ripa Danubii, qui Hister etiam uocatur, uti notissimum est. Certe circuitu usus est; et ita etiam uictor de Carino loquitur, qui in Galliis erat: Illyricum propere Italie circuitu petit.



CAPUT XuIII.

 Conflixerat nuper Maximiano sene. uel Grecos sequitur, uel excidit particula cum; uel scribi debet Maximiano seni, quomodo certare aliqui dixerunt, uirgil: Ecl. 5:

Montibus in nostris solus tibi certet Amyntas.
Apud Catullum legimus, noli pugnare duobus; et apud Am. Marcell. Xu, 4, congredi barbaris: quamquam possit subaudiri particula cum.

Iam fluxisse annos quindecim . . . uidetur excidisse quibus, ut scripserit Lactantius, Iam fluxisse annos quindecim quibus in Illyricum, etc. Ceterum nichil mutandum est cum Baluzio; nam Illyricum stricte sumptum non fuit ad ripam Danubii, uerum ad mare Adriaticum, quod et inde Illyricum dicitur: deinde non modo Illyricum, sed totus ille tractus usque ad Pontum Galerio commissus fuit. Aur. uictor: Illyrici ora usque ad Ponti fretum Galerio commissa; atque  Carpos et Bastarnas ad Danubium habitantes post debellatum Narsea uicit. Scio quidem Illyricam sese longe lateque extendisse his, et maxime sequentibus temporibus; docetque id illustrissimus antistes Petrus de Marca in dissert. de Constantinopolitano Patriarchatu, atque ita Baluzium emendationem suam defendere posse: sed quid opus preter necessitatem aliquid mutare?

Erat autem Maximiano filius Maxentius. Herculio igitur natus fuit Maxentius. Sed Trist., t. III, p. 376, ex Iuliani orat. I, pag. 9, notat Eutropiam interrogatam si Maxentius ipsius filius esset, respondisse illum sibi natum esse ex quodam Syro: quod si uerum, Maxentius non filius, sed priuignus Herculii, uel Herculio suppositus fuit. Sed nichil ego quidem tale apud Iulianum reperio; isque tantum memorat nonnullos Orientalium narrasse sese auiam Constantii, Constantini Magni filii, auo materno, id est Herculio, coniugem dedisse; quia scilicet Eutropia erat Syra, et ex ea Faustam sustulerat Herculius, Constantini Magni  uxorem: qua de re pluribus agam ad cap. 39.

Solitus sit adorare. Scilicet Diocletianus adorari sese primus uoluit; cum ante imperatores salutarentur. Eutropius IX, 16: Imperio Romano primus regie consuetudinis formam magis quam Romane libertatis inuexit, adorarique se iussit, cum ante eum cuncti salutarentur. Hieron in Chron.: Primus Diocletianus adorari se ut deum, et gemmas uestibus calceamentisque inseri iussit, cum ante eum omnes imperatores more iudicum salutarentur; et chlamydem purpuream a priuato habitu plus haberent: qualia etiam apud Iornandem, et alios legas. Diocletiani mores proculdubio secuti sunt Herculius et Galerius; nec uidetur culpandus esse Maxentius, quod diuinum honorem imperatoribus reddere noluerit, non minus scilicet ac Macedones, qui ita etiam adulari Alexandro Magno noluerunt: adeo ut non uideam, quare superbum et contumacem illum hoc respectu uocet Lactantius; nisi forte mos adorandi a Diocletiano inceptus in consuetudinem abierit, et  Constantino aliisque etiam usitatus fuerit.

Utrique inuisus. Idem traditur in Epitome uictoris: Is Maximianus carus nulli unquam fuit, ne patri aut socero quidem Galerio: ubi legendum esse Maxentius constat ex Paulo Diacono; notauitque ualesius ad Excerpta, que cum A. Marcell. edita sunt.

Constantinus . . . Nihil mirum huic fauere Diocletianum, quippe quem pater Constantius Nicomediam ad eum miserat , erudiendum, teste Praxagora apud Photium; uel ut in aula imperatoris, et sub oculis quasi eius, quem diligentissimum et solertissimum principem uocat Eutropius, addisceret que ipsi quandoque ad imperandum futura essent necessaria. Alii eum obsidem narrant fuisse; et certe talis etiam haberi potuit. Excerpta ualesii: Hic igitur Constantinus natus Helena matre uilissima in oppido Naiso, atque eductus, quod oppidum postea magnifice ornauit, litteris minus instructus, obses apud Diocletianum et Galerium, sub iisdem fortiter in Asia militauit. Quod proculdubio factum fuit, cum Galerius aduersus Narsen  bellaret, et Diocletianus Aegyptum rebellantem recuperaret. Nam comitem eum Diocletiano hesisse legimus in Politia sanctorum patrum Metrophanis et Alexandri apud Photium, p. 1406: Se autem uidisse  Constantinum in Palestina, cum Diocletiano Aegypto bellum inferenti adesset; quod bellum mouerat seditio: id quod etiam tradit Paulus Diaconus lib. X, nec non Euseb. lib. I, cap. 19 de uita Constantini; qui et eum a sese ibi uisum fuisse memorie mandat.

Sanctissimus adolescens. Id est, integre et probe uite, qui seruabat iustitiam, et moribus bonis preditus erat. Aput uell. II, 53, eo sensu Pompeius uocatur sanctissimus et prestantissimus uir; et cap. 29, innocentia eximius, sanctitate precipuus. Plurima in medium tam ex auctoribus, quam inscriptionibus afferri possent exempla: sed illud esset otio suo abuti. In his autem sepe occurrunt, Sanctissimus maritus, sanctissima  uxor, eoque elogio coniuges testantur mortuam, uel mortuum, continenter, sancte et pudice uixisse. Neque enim erudito uiro assentior, qui in inscript. Gratianopolitanis arbitratur ualerium quemdam ualerianam uxorem suam consecrasse, eamque propterea SANCTAM uocare. Nam nichil aliud hoc epitheton significat, quam mulierem eam caste uixisse; quomodo Catullus Iunonem nominat sanctam coniugem Iouis.

Qui enim me priuatus contempsit. Atqui iam dignitate auctus, tribunus ordinis primi, et simul filius Cesaris erat; qualem certe nos hodie priuatum non uocaremus. Locus hanc in rem est elegantissimus apud Horat. lib. III, Od. 8, quem uiros eruditissimos non satis intellexisse arbitror:

Negligens ne qua populus laboret,
Parce priuatus nimium cauere, et
Dona presentis rape letus hore, et
   Linque seuera.
 Martias kalendas celebrat peta, quia iis prope occisus fuerat ab arbore, uti patet ex II, 13, hortaturque Mecenatem, ut anniuersario illo die sese propter sospitem amicum exhilaret, mittatque curas ciuiles super urbe; idque eo magis, quia Daci et Cantabri uicti, Medi et Parthi inter se infestis armis concurrebant, et Scythe parabant domuitionem. Hec cum ita sese habeant, adiicit: parce priuatus nimium cauere: id est, ne nimis saluti urbis atque adeo imperii intentus sis; uel ne nimium, ut alibi loquitur, sollicitus urbi timeas, cum, non sis imperator, et penes quem sit summa rerum, sed priuatus. Scilicet postquam Romano res ad unum delata est, omnes alii, licet maximis dignitatibus honoribusque ornati, respectu principis priuati dicebantur. Hoc est quod Claudius apud Tac. II A., 31, identitem interrogat, an ipse imperii compos? an Silius priuatus esset? id est, num nondum esset factus imperator? Sic priuata spectacula apud Sueton: Ner. 21, optime interpretantur Torrentius et Casaub.  que ab aliis, licet magistratus forent, quam imperatore, edebantur; eodemque sensu Tac., c. 39, Agricolam priuatum appellat, licet cum imperio Britannias obtineret. Libera Rep. is priuatus dicebatur, qui non erat cum imperio, uel illud deposuerat, licet alios honores obtineret, uti ex Suetonio, Cesare, Cicerone et aliis constat; cumque Cesares uel imperatores soli imperium obtinerent, reliqui mandata signa ferrent, uti eleganter canit Statius, atque adeo magistratus iurisdictionem a Principe acciperent, recte illi priuati dicti sunt. Parce igitur, Mecenas, cum ad te cura imperii non pertineat, sed ad Augustum, tanta semper cura prouidere, ne quid detrimenti populus Romanus negligens accipiat. Negligentem populum interpretor, salutis sue negligentem, otio, ludis et desidie deditum. Notum est Tacitum initio Annalium notare, Augustum, ubi militem donis, populum annona, cunctos dulcedine olii pellexit, munia senatus, magistratuum, legum, in se traxisse, nullo aduersante; et Iuuenalem Sat. 10 canere:

 . . . . Iampridem ex quo suffragia nulli
uendimus, effugit curas, nam qui dabat olim
Imperium, fasces, legiones, omnia, nunc se
Continet, atque duas tantum res anxius optat,
Panem et circenses.
Notandum insuper priuatum interdum militi opponi, et tunc significare paganos, uel qui militie nomen non dederant. Ipse Lactantius hoc me docuit paulo ante: probis moribus, et comitate singulari, a militibus amaretur, a priuatis et optaretur. Hac occasione facere non possum, quin Ciceronem simul illustrem. Illi, qui de Iure pontificio scripserunt, querunt, num Pontifex Max. ueteris Rome priuatus sit; multusque est in hac re explicanda Muretus ad 1 Catil., in qua Cicero ita loquitur: An uero uir amplissimus P. Scipio, Pontifex Max., Ti. Gracchum mediocriter labefactantem statum Reip. PRIuATUS interfecit? Ego, ut questionem Mureto, Gutherio et Bosio relinquam, arbitror eum  frustra fluctuare, et Ciceroni nunquam uenisse in mentem dicere hoc loco Pont. M. esse priuatum: sed P. Scipionem, qui postea factus est P. maximus, seditionem Gracchi compescuisse, cum adhuc esset priuatus. Sic clare eum, et absque ambagibus, priuatum facit, 1 de Offic.: Nec plus Africanus singularis, et uir, et imperator in excidenda Numantia reip. profuit, quam eodem tempore P. Nasica PRIuATUS. cum Tib. Gracchum interemit. Et licet Appianus, I Bel. Ciu., scribat Romanis ducem fuisse Scipionem pont. maximum, , et Gracchanos cessisse tanto uiro, uel , mihi tamen contrarium plane uerum uidetur, et maior est uelleii auctoritas, qui II, 3, scribit: P. Scipionem Nasicam priuatum et togatum hec fecisse, atque ob eas uirtutes primum omnium pont. maximum absentem esse factum. Compescuit igitur Scipio seditionem priuatus, et propter tam egregium facinus pontificatum maximum meruit; et quia eam dignitatem paulo post  adeptus est, auctores, tempora non satis rite distinguentes, eum scripserunt Gracchum occidisse, cum pontifex maximus foret. P. Licinius Crassus diues pont. max. bello contra Aristonicum gesto periit. Epitome Liuii 59: P. Licinius Crassus cos., cum idem pont. max. esset , extra Italiam profectus, prelio uictus, et interemptus est. Et quidem coss. Appio Claudio et M. Perpenna, teste Iulio Obsequente, cap. 87, id est A. U. C. DCXXIII, cum anno priore Crassus fuisset consul, eodemque in bellum esset profectus, quo ipso anno eum alii etiam periisse uolunt. Nullo igitur modo potuit Scipio seditione Gracchana, que repressa est anno 620 uel 621, pontificatum maximum gerere: sed occiso Licinio Crasso, primum is honore ipsi oblatus est, et quidem absenti, quippe qui, ut inuidie subtraheretur, per speciem legationis in Asiam ablegatus erat, quemadmodum testatur auctor de uiris Illustribus.

Fideliter prebuit. Nimirum stipendia, annonam militarem,  quam prebendam uocant auctores uarii. Dubitaui, fateor, num legi possit prefuit: sed priorem explicationem me haud inuito amplectitur Columbus; quamquam loca, que laudat, sibi adiunctam habeant rem que prebebatur, qualia et apud Terent., Ciceron., Horat. aliosque occurrunt. Sed ut prebere hoc loco absolute ponitur, ita et prebitores in codice Theodos. dicuntur prouinciales, qui angarias et uehicula prebebant ad cursum publicum in certis prouinciis, explicante Iac. Gothofredo.

Induatur. Nimirum purpuram, que signum erat imperatorie et Cesaree dignitatis. Ita c. 20 et 28 contrario sensu absolute exuere dixit; pro imperium deponere.

Nomen ex parte mutauerat . . . Locus hic obscurus, et, si quid uideo, corruptus est; ita tamen, ut leuissima mutatione in integrum restitui possit. Dicit igitur Lactantius Galerium Maximianum affinis sui Daie uel Daze nomen mutasse, quia et ipsius nomen ante mutauerat Diocletianus: unde scribo, quem recens  iusserat Maximinum uocari de suo nomine. Nam et ipsi Diocletianus nomen ex parte mutauerat ominis causa, quia Maximianus fidem summa religione preastabat. Scilicet Galerius Maximianus ante dictus fuit Galerius et cognominatus Armentarius, quia, ortus parentibus agrariis, pastor armentorum fuerat. Inde hoc illi cognomeu tribuitur ab Aur. uictore in Cesar.: His de causis Iulium Constantium, Galerium Maximianum, cui cognomen Armentario erat, Cesares creauit; et in Epitome: Constantium et Galerium Maximianum, cognomento Armentarium, Cesares creauit. Nam quamuis diserte non trada: Galerium ante adeptam Cesaris potestatem Armentarium fuisse appellatum, tamen illud affirmare non dubito; quia uerosimile non est aliquem ausurum fuisse eum ita cognominare, postquam ad id honoris fastigium erat elatus: licet non diffitear, mox in eadem Epitome eum, iam Cesarem, sic appellari. Ex parte  igitur, id est, cognomen Armentarii mutauit Diocletianus, illumque, retento Galerii nomine, uocauit Maximianum; idque ominis causa, quia sperabat eum tam fidum sibi futurum, ac erat Maximianus, cuius nomen alteri dabat, Herculius, de cuius fidelitate ita loquitur uictor: Maximianum statim fidum amicitia, quanquam semiagrestem, militia tamen atque ingenio bonum, imperatorem iubet. In Epitome tamen, carus nulli, ne patri aut socero quidem Galerio, fuisse dicitur. Sed cum Herculius non fuerit filius Diocletiani, nec Galerium habuerit socerum, legendum utique est: Is Maxentius carus nulli unquam fuit; uti supra memini me monere, docuitque non modo ualesius, uerum etiam Baluzius.

Hominis causa. Corrupte, ut iam innuimus, pro ominis causa. Idem autem uitium etiam est apud Schol. Iuuen. ad Sat. II, u. 142. Steriles mulieres februantibus Lupercis sese offerebant, et ferula uerberabantur. Hoc homine, qui, etc., ubi scribe: uerberabantur, hoc omine; qui. Reliqua absque mss. ope non uidentur  sanari posse.

Meus est affinis. Laxo sensu hec uox sumitur pro sororis filio. Occurrit eadem in nummo, quem uulgauit du Cange in Famil. Byzant. IMP. MAXENTIUS. DIuO. CONSTANTIO. ADFINI: erat autem Maxentius frater ex matre Flauie Maximiane Theodore, uxoris Constantini.



CAPUT XIX.

Kalendis Maiis. Recte notat Baluzius hunc uerum diem esse, quo Diocletianus et Herculius imperium deposuerunt. Firmat id aliquo modo Eusebius; nam cum narrasset Dionysium decollatum fuisse a. d. 9 kal. April., addit, , id est, per, uel circa idem tempus, mutationem factam esse imperatorum. Errat igitur Idatius in Fastis, qui illud accidisse scribit kalendis Aprilibus: et potuit non satis bene intellexisse Eusebium, illudque , ad kal. Apriles, utpote proximas, retulisse: sed ex Lactantio patet  de longiori tempore hoc intelligendum esse. Zozimum idem narrare notauit Columbus, quod tamen nullibi apud eum extat; et puto uirum cl. non cepisse Baluzii mentem, quippe qui scribit, mendum quidem esse apud Zozimum et in Fastis Idatianis, ubi ista contigisse dicuntur Diocletiano IX et Maximiano uIII coss. die kal. aprilis. Sed puto uirum preclarum innuere Zozimum narrare id accidisse Dioclet. IX et Maximiano uIII coss. Idatium uero eosdem consules et kal. apriles memorare. Preterea Maximianum octauo suo consulatu sese imperio exuisse testatur etiam auctor panegyrici ipsi et Constantino dicti, c. 8, qui etiam mox nos docet Diocletianum tunc ualetudine et annis laborasse, Maximianum uero integris solidisque fuisse uiribus.

Priores militum . . . Sic prior ciuitatis in passione S. Mammarii apud Mabill. Iu, Annal., p. 94, priores scrinii in cod. Theodos. et prior loci, prior schole, et similia apud du Cange in Glossario occurrunt.

Columna cum Iouis signo. Solebant ueteres in locis  publicis, et celebritate aliqua solemnibus, columnas erigere, illisque uel deorum, uel imperatorum statuas imponere. Muitis id exemplis firmari, si id agerem, posset: sed monebo tantum Constantinopoli columne, que hodieque ibi extat, fuisse impositam Marciani imperatoris statuam, addita hac inscriptione, teste Sponio:

PRINCIPIS HANC STATUAM MARCIANI CERNE TORUMQUE TEREIUS uOuIT QUOD TATIANUS OPUS.

uir eruditus arbitratur cor Marciani uasi, quod columne imponitur, quadrato inditum, et cadauer forte sub columna fuisse positum; sed uideant eruditi, num potius scribi debeat Forumque. Hic autem forte Iouis statua fuit collocata, quia Diocletianus Ioue genitus uolebat uideri; Iouius propterea dictus, uti notissimum. Tristanus, t. III, p. 332, uidetur innuere  Diocletianum purpuram deposuisse in templo Iouis. Certe scribit cum et Maximianum usos esse his uerbis, cum purpuram deponerent: Recipe, Iupiter, quod optasti. Ce que Dioclétian fit à Nicomédie, et Maximian à Milan, dans le temple de Iupiter, usans tous deux de ces termes: Recipe, etc. Sed auctor paneg., c. 12, unde hec petita, sunt, ne templi quidem meminit; et deinde de Maximiano solo loquitur, nulla mentione Diocletiani facta. Eumenius tamen, c. 13 panegyrici Constantino dicti, haud obscure innuit Herculium in Iouis, et quidem Capitolini, templo deposuisse imperium. Nam postquam laudasset Diocletianum, quod imperium resumere nollet, addit: Hunc ergo illum, qui ab illo fuerat frater adscitus, puduit imitari: huic illum in Capitolini Iouis templo iurasse penituit: non mirum, quod etiam genero peierauit, id est: Herculius non imitatus est Diocletianum, et ipsum penituit se iurasse in templo Iouis Diocletiano sese ipsius exemplo bona fide imperium deponere. Gesta autem hec sunt ab Herculio Mediolani,  ne quis forte Romam intelligat, propter Iouis Capitolini mentionem. Nam, exemplo Rome, etiam capitolia in aliis urbibus fuerunt; quod de Capua testatur Suetonius in Tib., c. 40; de Tolosa, passio S. Saturnini apud Chiffletium, et Ado in martyr., p. 193; de Rauenna, idem, p. 118; de Augustonudo, Eumen. in orat. de Restit. Scholis; de Corintho, Pausanias: quam in rem uideri etiam potest uelserus, l. Iu Rer. Aug. et in commentario, ad conuersionem S. Afre. Columna autem grecis dicitur; que uox frequenter etiam statuam notat, id quod sepe uiri eruditi non obseruant: in Anthol., l. Iu, c. 8, tit, , etc., occurrit epigramma Posidippi , quod male uertitur in columnam Alexandri: id quod mirandum certe, quia peta celebrat statuam Alexandri a Lysippo factam. Sic , quam celebrat Plato in Axiocho, non puto reddendam esse columnam, uerum statuam Amazonis; quod uitium etiam interpretes Plutarchi committunt  in uita Thesei: Nam is Hippolyten uocat eam, quam Theseus habuit, non Antiopen. Quidam uero aiunt hanc cum Theseo pugnantem occubuisse iaculo a Molpadia transfixam: eique statuam eam, que est iuxta telluris Olympie edem, positam esse: male uulgo columnam impositam esse.

Huic purpuram Diocletianus iniecit suam. Nimirum Maximino Daze, siue Daie. uerum hic interrogare eruditos libet, num inter purpuram imperatoris et purpuram Cesaris aliquam differentiam fuisse existiment. Certe contrarium suadet hic locus, quia Diocletianus Augustus purpura sua induit Cesarem Maximinum; et inde iterum res quesitu digna est, quo insigni imperatores a Cesaribus fuerint distincti. Nam tam Cesares quam imperatores etiam diademata gestasse ex nummis patet, docueruntque illustres uiri Spanhemius dissert. 8, et du Cange, numero 16 dissertationis de inferioris eui Numismatis; ita tamen, ut interdum Cesarea dignitas daretur  , uti ex Chrysostomo notat ille: quomodo Demetrius rex Syrie Myrmem Samium habuit , teste Atheneo, lib. XIII, et quomodo Philostratus, lib. uII extremo, , et opponit: ubi Iulianum scribit in habitu Cesaris uixisse annos quinque, post Constantium uero cum diademate duos et dimidium. Unde clarissime patet illo tempore diadema solis Augustis fuisse reseruatum; quamquam extent nummi in quibus Iulianus diadematus cernitur cum Ins. D. N. IULIANUS NOB. CAES., quos ex alterius partis Inscriptionis uOT. u. MULT. ultimo Cesaree dignitatis anno percussos fuisse constat; ceteroquin in plerisque Cesar Iulianus absque diademate uel corona laurea cernitur. Unde et Iulianus cum uiuo Constantio a militibus Augustus crearetur, diademate, uel torque, quia illud non aderat ad manus, coronatus fuit; uti coronatus speciem saltem obscuram superioris pretenderet  potestatis, teste A. Marcell. l. XX, c. 4, ubi etiam notandum Cesarem Iulianum testari se nunquam diadema habuisse: unde certe mirum est eum in nummis adhuc Cesarem diadematum cerni, nisi ille signatus fuerit eo ipso tempore quo dictus fuit Augustus, quia, teste eodem, lib. XXI, quinquennalia iam Augustus edidit: uel potius hoc adscribi debeat monetariis. Ceteroquin Constantius Chlorus, Constantinus, M. Licinius Iunior, Crispus, Constantinus Iunior, Constantius et Decentius Cesares, in nummis apud Du Cange occurrunt uel radiati, uel laureati, uel nudi capita; nisi quod CONSTANTINUS IUN. NOB. CAES. etiam diademate, sed gemmis non ornato, cingatur in nummo uno. Diadema autem primus Romanorum imperatorum sumpsisse dicitur Caius Cesar, uel. Caligula ab Aur. uictore: Primus, diademate capiti imposito, Dominum se iussit appellari: sed maior Suetonio habenda fides, qui scribit eum non multum abfuisse quin diadema sumeret, speciemque principatus in regni formam conuerteret, cap. 22.  Quin et oblitus sui uictor in Epitome, Aureliano hoc tribuit: Iste primus apud Romanos diadema capiti innexuit; cumque Cedrenus aliique moris huius Constantinum Magnum faciant auctorem, uel dicendum est cum ualesio, ad lib. XXI, Amm. c. 1, Aurelianum non perpetuo usum eo fuisse, uerum in festis duntaxat ac solemnioribus diebus; Constantinum uero primum perpetuum diadema gestasse, idque exinde inter insignia Augusti imperii fuisse habitum, nec Cesaribus concessum: uel Aurelianum diadema innexuisse capiti absque gemmis, Constantinum uero illi gemmas addidisse, quomodo certe in nummis ornatus occurrit. Aurelianus non conspicitur diademate cinctus; nisi quod Trist. t. III, p. 211, nummum laudet, cuius in una area conspicitur uaballathus, in altera Aurelianus, ita ornati; putatque ille nummum hunc percussum esse in Oriente a uaballatho, ut indicaret se imperium Aureliano submittere, illudque significare diadema, quo Romani nondum capita  suorum imperatorum hoc tempore cingebant. In nummo, quem similem plane publicauit Patinus, Aurelianus corona laurea cingitur, et uaballathus diademate. Sed ante Aurelianum Antonius Caracalla diademate usus est, si modo nummis Grecis fides haberi debet; Tristanus enim t. II, pag. 215, edidit unum in quo inde cernitur triremis, et , infra . hinc uero Caracallo ex eius sententia diademate cinctus, et . . . . . nisi dicamus hoc Tarsenses pro more Orientalium regum fecisse, nec diademate Caracallam usum esse unquam. Imo ante Caracallam Heliogabalus diadema, et quidem gemmatum usurpauit, uti notat illustris Salmasius, p. 370 Exerc. Plin.: Diadema, ait, regium fascia erat candida et lata: tales erant sacerdotum infule . . . Diadema Romanorum imperatorum tale fuit, quod primus Heliogabalus gemmatum usurpauit: diademate post Iulium Cesarem uti tentauerat Caligula; post Diocletianum uero omnes gemmato usi sunt. uelim certe uir  maximus hoc nos clarius docuisset. Herodianus quidem Heliogabali caput lib. u scribit exornasse , et coronam pretiosorum lapidum coloribus florentem; et alibi eumdem habuisse impositum , coronam ad tiare formam auro lapillisque pretiosis insignem. Sed non fuit hoc proprie diadema: deinde gessit illud Heliogabalus, non ut imperator, uerum ut sacerdos dei sui, uti uel Herodianum inspicienti patebit. Sed ut diademate relicto ad purpuram reuertar, arbitror primum constare Diocletiani tempore nichil ad aliquem Augustum uel Cesarem declarandum opus fuisse, quam purpure iniectionem; et si diadema etiam illi rei inseruiisset, illud Lactantium silentio non preteriturum: deinde purpuram insigne tanti fastigii fuisse. Inde Constantino, quem milites, mortuo patre, Augustum fecerant, Galerius purpuram mittit, ut ultro adsciuisse  illum in societatem uideretur, cap. 25 infra; et Maxentius patri suo, post depositum imperium in Campania moranti, purpuram mittit, et bis Augustum nominat, cap. 26. Hinc qui sese imperio exuebant purpuram tradebant uictori: ibid. Dedit se ipse, uestemque et purpuram  eidem a quo acceperat reddidit; rursus: Non inuito populo, qui erat concitatus, Maxentium purpuram induerunt: nimirum milites, qualia etiam uideri possunt cap. 28, 29, 32, 47 et 50. Sed nota hec sunt; et de hac purpura uideri nonnulla possunt apud. Rad. Fornerium, u, 30 Rer. Quotidianarum.

In patriamque dimittitur. Id est, Diocleam, prope Salonas Dalmatie oppidum, ubi preclaro otio consenuit, uti notat uir doctissimus. Diocleam certe patriam fuisse Diocletiani tradit Aur. uictor, eumque secutus Paulus Diaconus, lib. XI. uerum eum Salonas concessisse scribunt Eutropius, lib. X, et Zonaras: adeo ut in patriam possit exponi, in Dalmatiam, uel  Salonas, uti nunc equidem mihi uidetur. Aur. uictor certe Diocletiano, Herculio, Galerio et Constantio Illyricum scribit fuisse patriam. Constantinus Porphyr., l. II Them., 9, Diocletianum oriundum facit et uel Salonam uocat , qui a Sclauis tunc temporis erat uastata et deleta, uel designat agrum Salone uicinum; uel significat urbem, et ita Salonis ipsis natus esset. Zonaras enim ita loquitur: , , que nimirum urbs erat ipsi patria. Dioclea autem, uel Diocla, uersus Epirum sita, et longe a Salona remota; nec puto plures eo nomine urbes fuisse. Salonam concessisse Diocletianum non modo patet clarissime ex responso quod Herculio et Galerio ad resumendum imperium eum in hortantibus dedit: Utinam Salone possetis uisere olera nostris manibus instituta! profecto nunquam istud tentandum iudicaretis; uerum etiam ex palatio Diocletiani, quod prope Salonas fuit, quodque  hodie Spalato dicitur, uti clare docet Sponius , nec non Georgius Wheler, eques Anglus, qui diligentissime illud descripserunt. Quin et in hoc palatio, uel hac uilla mortuus est Diocletianus. Hieronymus in Chron.: Diocletianus haud procul a Salonis in uilla sua Spalato  moritur, et solus omnium priuatus inter deos refertur. Que uerba, si ab Hieronymo omnia profecta sunt, certe ante plus quam quadringentos annos palatium hoc Spalatum, uel Aspalatum dictum fuit. Sed mihi latinitatem Hieronymiani temporis consideranti uidebatur nonnunquam uocem eam ore, ut loquuntur, libri adscriptam esse, et inde inter ipsa auctoris uerba locum suum reperisse; atque id a uero alienum eo minus uidetur, quia Eutropius, a quo Hieronymum hec hausisse non absque ratione suspicatur Scaliger, scribit: Diocletianum priuatum in uilla, que haud procul Salonis est, preclaro otio consenuisse. Occurrit tamen et eadem uox in Notitia imperii. Procurator Gynecii Iouensis Dalmatie Aspalato: adeo ut iis repugnare  nolim, qui uocem hanc quadringentis annis uetustiorem faciunt; nisi eam quis censeat hic etiam adiectam explicationis causa fuisse. Habuit igitur Diocletianus prope Salonas uillam uel palatium suum; ibi mortuus, ibique forte etiam sepultus est. Amm. Marcell. XuI, 8, sepulchri eius meminit: uelamen purpureum a Diocletiani sepulchro furatus quibusdam consciis occultabat. Eruditissimus ualesius credit fornices et cameras subterraneas eleganti opere structas, Aspalathi Constantino Porphyrogenete descriptas, sepulchrum ipsum Diocletiani esse; quamquam tutius mihi uideatur esse censere istas palatii totius esse reliquias, quod uastissimum fuisse ex Sponio constat. Neque modo Diocletianus ibi sepultus, uerum etiam inter deos relatus fuit; et arbitratur ualesius uelamen purpureum in eius sepulchro positum consecrationis certissimum indicium esse. Scio Eutropium atque Hieronymum narrare  nulli post natos homines preterquam Diocletiano contigisse, ut, cum priuatus obiret, inter deos tamen referretur: sed non uideo, quale indicium purpureum paludamentum eius honoris prebere potuit, cum potius id uel lectulo ferali, uel sepulchro fuerit impositum, ad indicandum eum imperatorem fuisse. Deinde mirum mihi admodum uidetur neminem preter laudatos auctores de Diocletiani consecratione loqui; nec eam uel in nummis, uel marmoribus occurrere, cum ceteroquin uiui imperatores pietatem suam his monumentis in defunctos testari soliti sint. Quid reuera dicam hac de re, uix habeo, cum mihi uerosimile non uideatur Constantinum uel Licinium hunc honorem Diocletiano habuisse; quippe qui putabant eum Maxentio ac Maximino fauisse, uti patet ex uictoris Epitome, et quorum Constantinus etiam passus est ipsius picturas una cum Maximiani picturis detrahi, teste Lactantio, c. 42. Galerius tamen Maximinus apud Euseb. IX, 10 Hist. Eccl., Diocletianum et Maximianum uocat , quod non incommode  uertitur per Diuos: quamquam ita potuerit appellari a Christianorum itidem persecutore, honoris causa, licet consecratus non fuerit; qui honor tamen Maximiano Herculio, si modo is intelligitur, et non potius Galerius Maximianus, a Maxentio habitus fuit. Ut autem ad patriam Diocletiani reuertar, arbitror eum natum esse Salonis, uel prope Salonas, siue in agro urbis illius suburbano, quia dicitur in patriam suam a Lactantio reuertisse, et quia constat eum prope Salonis, deposito imperio, priuatum uixisse. Sed tamen uictor Diocleam memorat, urbem Epiro proximam: Diocletianus Dalmata, Anulini senatoris libertinus, matre pariter atque oppido nomine Dioclea, quorum uocabulis, donec imperium sumeret, Diocles appellatus. Nullis ambagibus utitur uictor, clareque dicit Diocletianum uel Dioclem a matre et oppido, in quo natus erat, nomen suum traxisse. Quid tam ueteri auctoritati opponam nescio fere; nisi dicamus cognatione nominis deceptum  uictorem, uel uerba luxata et loco suo mota esse. Sane hunc scrupulum de nichilo non esse alii mecum, ut arbitror, sentient, qui Pauli Diaconi, qui ubique uictorem sequitur, uerba inspicient: Matre, oppido pariter atque nomine Dioclea, quorum uocabulis, donec imperium sumeret, Diocles est appellatus. Longe hinc alius exoritur sensus; et Paulum si sequimur, Diocletianus non erit natus in urbe Dioclea: uerum mater ibi edita in dias luminis oras idem nomen gessit, et ab ea, ut et oppido, unde fuit oriunda, filius Diocles fuit appellatus; potuitque cum mater prope Salonas, uel in ipsa ea urbe parere, licet oriunda foret Dioclea.

Sed quoniam noua editio Lactantii adhuc sudat sub prelo, facere non possum quin iis que de urbe Dioclea notaui nonnulla addam, si forte inde Diocletiani historia magis illustrari possit. Obseruo igitur, ex urbe illa oriundam Diocletiani matrem, aliosque in ea natum esse ipsum Diocletianum narrare. Sed intercedit Constantinus imperator; isque, cap 29, de  administrando imperio, scribit , quod suo tempore habitabatur, à Diocletiano exstructum esse; et cap. 35, regionem nomen habere a castro ibi a Diocletiano exstructo, quod habitatoribus uacuum tunc etiam Dioclea uocabatur. Quin et cap. 31 necnon 35 testatur Diocletianum Romanos multos Roma exitos in Dalmatia collocasse; et proculdubio tunc etiam Diocleam exstruxit, uel potius eo coloniam traduxit, locumque, ex quo mater erat oriunda, ornauit ac ampliorem reddidit. Ut enim Constantinus cap. 30 scribit Salonam castrum esse , cum tamen urbem eam constet longe uetustiorem esse, atque adeo eamdem a Diocletiano nonnisi ornari, augeri uel muniri potuisse: ita etiam Diocleam ab eodem principe ornatam et auctam fuisse existimo, quod per condere Latini, per et Greci exprimebant. Sed et illud obseruandum, eodem in libro bis  mentionem Aspalati fieri. Nam cap. 29 imperator memorat Diocletianum exstruxisse; habuisse ueluti domum illud, propriam aulam et palatia ibi edificasse, pleraque eorum periisse; superesse , et templum S. Domni, quod fuerat cubiculum imperatoris; subter esse rotundos fornices, eosque fuisse custodias, in quas sanctos immaniter a se cruciatos coniiciebat; castrum hoc non exstructum esse ex latere, neque enchorego , sed ex lapidibus quadratis inter se ferro ac plumbo liquefacto coagmentatis; esse ibi columnas complures cum epistyliis, inque iis uoluisse Diocletianum exstruere fornices, et tegere oppidum, superque illos fornaces domos binarum aut trinarum concamerationum , menia autem urbis non habuisse , neque propugnacula, sed muros solum altos  in quibus foramina erant ad emittenda. Capite 30 iterum scribit Salonam et Aspalathum a Diocletiano exstructa, et hic eius  palatium fuisse. Horum ego certe nonnulla fabulis annumeranda esse existimo. Nam primo totam urbem fornicibus tegere, et iis domos imponere Diocletianum uoluisse, uix est uerisimile: deinde que de martyrum cruciatibus narrantur uana sunt, cum nemo ueterum memoret Diocletianum, postquam Salonas deposita purpura concessit, in Christianos seuiisse; et tandem dubito ualde, num Aspalathum significet paruum palatium. Preterea obseruandum Constantinum Porphyrog. c. 30 Diocleam facere propinquam oppidis Dyrrachii regionis, nullum illi aliud eo nomine memorari, et proinde unam tantum sic dictam urbem proculdubio in eo tractu fuisse; et tandem Constantium, Constantini Magni patrem, cap. 53 Constantem perpetuo appellari; ibidemque narrari, eum, cum esset , contra Sarmatas ad Halyn fluuium iussu Diocletiani exercitum duxisse, atque adeo ipsum, antequam Cesar uel Augustus fieret, in Asia militasse.

 Orientem calcandum. Id est uastandum, perdendum, conculcandum. Et ita loquebantur de gente uicta, cui propterea in nummis imperatores pedum plantas imponunt. Calcare gentem, Iustinus, lib. XII extremo; calcare tyrannos, Corippus; calcare mortem, Iulius Firmicus  dixerunt. Huc respicit Ouid. Iu Trist. 2:

Crinibus en etiam fertur Germania passis,
   Et ducis inuicti sub pede mesta sedet.

Et l. II El. 2. ex Ponto:

Nec dedignata est abiectis Illyris armis
   Cesareum famulo uertice ferre pedem.
Prudent., lib I contra Sym., u. 462, et lib. II, u. 748, similiter loquitur; et quomodo Maximinus Orientem perdiderit et uastauerit docet Lactantius, c. 38.



CAPUT XX.

 Natura mitis esset. Quod et inde patuit, si Orosio fides habenda, uII, 25, quia Galerio cessit Italia et Africa, contentusque fuit Hispania et Gallia. Sed unde hec hauserit ille ignoro, eum Diocletianus sibi et Galerio retinuerit Orientem late sumptum, Constantio autem dederit Britannias, Hispanias et Gallias, Maximiano uero Herculio Illyricum, Italiam et Africam, uti commentatur illustris Antistes P. de Marca initio dissertat. de Patriarchatu Constantin. Sed apud Socratem, quem laudat, nichil aliud reperio, quam Diocletianum Nicomedie , siue regiam. constituisse. uictor ita de hac re loquitur: Quasi partito imperio, cuncta, que trans Alpes Gallie sunt, Constantio commissa; Africa Italiaque Herculio, Illyricique ora ad usque Ponti fretum Galerio: cetera ualerius retentauit; que clarè docent, Orosium dormitasse plane cum hec scriberet.

Ne filium nominaret. Ita Cesares uocabantur ab  Augustis, uti docet Baluzius ad cap. 8. Incertus auctor Panegyric., qui est dictus Maximiano Herculio et Constantino, cap. 3: O diuinum tuum, Maximiane, iudicium, qui hunc tibi iure adoptionis nepotem, maiestatis ordine filium, etiam generum esse uoluisti! Scilicet Herculius adoptauerat Constantium, patrem Constantini, qui inde ipsius nepos erat factus; uti maiestatis ordine filius, quia Cesar ab eo creatus, uel quia ab eo tunc temporis renuntiatus fuerat imperator: quod interdum factum fuisse ex Inscriptione ueteri ad cap. 8 doceo. Maximinus, apud Euseb. IX, 10 Historie Ecclesiastice, Diocletianum et Maximianum uocat , quia ab iis erat factus Cesar.



CAPUT XXI.

Tanquam familia utantur. Id est tanquam seruis, qui per familiam designatur. Phed. Fab. 58.

Aesopus domino solus cum esset familia;
id est, cum nullum alium seruum haberet quam  Aesopum; Fab. 46: frusta iactat familia. Sed nota hec sunt. Reges autem Persarum omnes subditos ut seruos existimasse docet multis exemplis Brissonius lib. I de Regno Persarum.

Honores ademit. Forte ideo, ut torqueri possent; cum ceteroquin Decuriones et honorati uiri legibus Romanorum a tortura forent exempti, uti notat ad hunc locum Baluzius. Inde Amm. Marcell. XXuIII, 7, de ualentiniano: His ille cognitis efferatus, ut erat uitiorum inimicus acer magis, quam seuerus, uno proloquio in huiusmodi causas, quas arroganter proposito maiestatis imminute miscebat, omnes quos iuris prisci iustitia, Diuorumque arbitria questionibus exemere cruentis, si postulasset negotium, statuit tormentis affligi. uerum, cum postea legati nobilitatis decreto missi orarent ne delictis supplicia sint grauiora, neue senator quisquam inusitato et illicito more tormentis exponeretur, emendatum est crudele preceptum, uti idem loquitur; tortique honorati tantum sunt in crimine  maiestatis, quemadmodum docet ualesius, et ante eum Fornerius, III, 8, Rer. Quotid. Sic Lampadio ablata prius fuit dignitas prefecture, antequam tortus est, teste Amm. Marcell., lib. Xu; quam in rem plura possunt uideri apud Langleum, lib. XIII, c. 1 Semestrium. Et huc pertinet aliquo modo locus elegans qui extat in Libello precum Faustini: Sed Clementinus, licet non esset christianus, tamen exhibens reuerentiam nomini episcopatus, in eo maxime homine, quem uidebat rationabiliter et fideliter obtinere, respondit Osio: Non audeo, inquiens, episcopum in exilium mittere, quandiu in episcopi nomine perseuerat: sed da tu prior sententiam, eum de episcopatus honore deiiciens, et tunc demum exequar in eum quasi priuatum, quod ex precepto imperatorum fieri desideras.

Lusorium. Scilicet lusus habebatur cum ursis aliisque feris bestiis pugnare; eratque illud inter iuuenum exercitia. Infra c. 24: Sub obtentu exercitii ac LUSUS feris illum obiecerat. Et forte lusorium hinc nomen habet, quia homines ad id exercitati cum feris quasi  ludebant, et eas irruentes saltibus aliisue modis frustrabantur, uti clarissime patet ex Diptycho Leodiensi, et iis que ad illud notat Wilthemius, cui addi potest Buleng. c. 29, de uen. Circi.

Afferri nominatim iubebat. Nomina scilicet sua habebant he fere, quomodo apud Marcell. l. XXIX, una ursarum, quas ualentianus alebat, uocabatur Mica aurea, altera Innocentia. Est gemma apud Leonardum Augustinum, precipuum Urbis Antiquarium, part. II, N. 32, in qua cernitur homo flagellum tenens, eoque demulcens ursam ipsi assilientem, cum hac inscriptione in circuitu: , et supra dorsum bestie, , quorum hoc nomen proprium esse urse, altero uero homo bestiam circumducens bonam fortunam uidetur exoptare. Et ita equos nomina singulos sua in Circo habuisse, ex Suetonio, Dione, inscriptionibus uetustis tam a Grutero quam Sponio editis constat.

 Non plane comedendi, sed absorbendi. Scilicet ursi lambere et sorbere sanguinem, et ita corpus consumere solent: unde eos recte accenset Eusebius uIII, 7 Hist. Eccl. Obsorbere autem etiam apud Plautum Truc. 2, 3, 30, occurrit: Que obsorbent quicquid uenit intra pessulos; et Mil. 3, 2, 21, quia enim obsorbui. Nam nimis calebat, amburebat gutturem. Sed quia ursorum mentio, tentabo explicare unum et alterum passionis SS. Perpetue et Felicitatis locum, qui elegantes admodum, nec satis, quod sciam, explicati sunt. Commodum imperatorem Xiphilinus ex Dione narrat uenationibus et confectionibus ferarum operam diligentem dedisse, atque inter cetera his uerbis utitur: , , . Erat enim diuisum theatrum omne connexis quibusdam diametris tectum habentibus, circa quod inambulari poterat, ac sese bifariam secantibus, quo facilius  undique ex angusto loco bellue diuise in quatuor partes iaculis traiicerentur. Lucas Holstenius, uir paucis comparandus, censet Xiphilinum loqui de pontibus amphitheatri, quorum mentio in passione SS. Perpetue et Felicitatis, ad quam hec notat: »Quod paulo ante pontis est mentio, uidetur instituto Commodi factum, ut in Amphitheatro pontes essent. Refert enim Xiphilinus in Commodo hunc imperatorem per Amphitheatri arenam PONTES struxisse, ut inde feras conficeret.« Sed institutum Commodi nichil commune cum his pontibus habere persuasus sum, speroque id alios mecum existimaturos, qui Dionis et Passionis antiquissime uerba conferre atque examinare uelint. Commodus enim amphitheatrum diuisit , id est, inter se iunctis, et in altum erectis tabulis, que amphitheatri arenam in quatuor equales partes ad hunc modum secabant. Has namque machinas ex ligno fuisse satis indicat , quia ea uox de ea materia fere  semper et proprie usurpatur. , compactitia edium sunt fores, que ex pluribus tabulis compinguntur; , pegma, machina lignea in amphitheatro, de qua multa satis monuerunt eruditi. Diametri insuper cingebantur , quo significat Dio in orbem amphitheatri porticum esse tectam factam, per quam circumire, et ex qua bestias iaculis commodissime conficere poterat imperator. Male interpres tectum diametris tribuit, illudque plane a mente auctoris alienum esse sequens schema palam faciet.

A. Amphitheatrum. B. . C. D. primus diameter. E. F. Alter diameter, qui ambo se inuicem in angulos rectos secant.

Firmat hoc plane Herodianus, lib. I de eadem re uerba faciens: , , , id est, interprete Angelo Politiano: Ubi cum spectaculi dies adfuit,  pleno amphitheatro exedificatus Commodo peridromus fuerat, per quem decurrere in orbem posset, ne cominus cum bestiis pugnans periclitaretur, sed superne ac de tuto loco tela iaciendo, iaculandi potius scientiam, quam fortitudinem, ostentaret; et paulo post ait ipsum in orbem currentem superne iaculis confodisse nobilissima animalia: . Peridromum, seu porticum, etiam Herodianus narrat: sed addit preterea Dio, , ac sese bifariam secantibus; uel, ut ego redderem, ac sese equaliter secantibus. Sic enim locutus est Aristoteles lib. uI Politic.: , si iudicium equaliter in duo diuidatur. Neque certe alia sectio potest intelligi, cum paulo post dicat animalia quadrifariam fuisse partita, et diameter uix usurpetur, nisi cum totum in duas partes diuiditur equales, ut facili opera patet ex diametro globi terrestris, aliorumque circulorum, per quorum centrum  ductus binas partes equales facit. In hoc amphitheatro duplex diameter est: unus in latitudinem, alter in longitudinem ductus; unde factum: ut moles illa diuideretur in quatuor partes equales: quod fieri in figura proposita liquido apparet. Rationem autem reddit Dio: quo facilius undique ex angusto loco bellue diuise in partes quatuor iaculis traiicerentur; uel, ut uertendum censeo, quo facilius undique breui tempore. Ceterum merito queri potest qua tandem ratione spectatores confectionem ferarum uidere potuerint, si peridromus a summo ad imum ex tabulis fuerit compactus. Nam si ea forma fuit, nullo modo spectaculo homines frui potuere. Puto igitur, uel hunc peridromum atque diametros non adeo altos, et inferiora sedilia uacua relicta fuisse; uel diametros quidem in altum erectos, peridromi uero partem inferiorem uisui peruiam, eumque tantum in superiore parte fuisse factum, ita ut Commodus circumire, et bestias iaculari, spectatores  uero omnia oculis haurire possent. Cum hoc Commodi instituto Pontes, qui laudantur in passione, nichil commune habent; aliumque eorum usum fuisse luce meridiana clarius docebo, ea tamen lege et conditione, ut de eorum origine, que plane ignoratur, nichil in medium allaturus sim. PONTES igitur fuerunt tabulata alleuata in modum pontium, ita ut una pars terram tangeret, altera uero pedibus ligneis, ex aliaue materia factis, alleuaretur, in quibus damnati ab bestias statuebantur uel constringebantur, ut maiore impetu fere in eos ferrentur, et dilaceratio seu uexatio, ut loquebantur, ab omnibus posset conspici. Nulla tum erat amphitheatri diuisio, sed in ipsa arena patente, omniumque oculis exposita, PONTES erant exstructi ad hunc ferme, ut opinor, modum. Firmat certe explicationem hanc Passionis auctor: Et cum ad ursum substrictus esset in ponte, ursus de cauea prodire noluit; id est, cum martyr uinctus in ponte deponeretur, ut ursus in eum impetum facere et  seuire posset, quod paulo ante, apro subligare et subministrare dixit: Itaque cum apro subministraretur, uenator potius, qui illum apro subligauerat, suffossus ab eadem bestia post dies muneris obiit; id est, dum in ponte, uel certe arena deponeretur uinctus, et offerretur apro dilaniandus. Atque hic PONS in eadem Passione pulpitum appellatur. Itaque in commissione spectaculi reuocatus, leopardo expertus, etiam super pulpitum ab urso erat uexatus: siue, in pulpito uel ponte positus, primum a leopardo, inde ab urso fuit uexatus, id est, morsus, laceratus; quo sensu hec uox solet usurpari. Nam Arnobius atque Lactantius, lib. uII Instit. uexationes bestiis tribuunt, Grecique eam rem appellant. Quin et ascendere respectu horum pulpitorum, uel pontium, martyres dicuntur, uti patet ex eadem passione: Ceteri quidem immobiles et cum silentio ferrum receperunt, multo magis Saturus, qui, ut prior ascenderat, prior reddidit spiritum: ascenderat scilicet in pulpitum, uel pontem. Quamquam inficias ire nolim,  posse etiam spoliarium hoc loco intelligi; quod cum fuerit instar cauerne subterranee , cumque Saturus ex eo per gradus peruenerit in theatrum, non incommode ascendisse dicitur. Hec mea hac de re sententia; quam tamen mutare paratus sum, si quis meliora doceat.



CAPUT XXII.

Lancea emendabantur. Ut gladii pena honoratior, quam securis: ita lancea emendari uidetur honoratius fuisse, quam fustibus castigari; arbitrorque et gladium et lanceam militie suam originem debere. Non puto tamen apud Apul. lib. X huius moris mentionem fieri, uti arbitratur uir doctus; et per disciplinam ibi intelligo disciplinam militarem, cuius ex prescripto exercitus ambulans ita sarcinas suas componere debebat. In passione sanctarum Perpetue  et Felicitatis scala mire magnitudinis in uisione conspicitur a Perpetua, cuius in lateribus omne ferramentorum genus erat infixum, gladii, lancee, hami, machere: sed he lancee ideo memorantur hic, ut puto, quia iis martyres nonnunquam transfigebantur. Postquam autem hec uox ab Hispanis desumpta est, teste Gellio, Xu, 30, frequens eius usus esse cepit; militesque nonnulli, qui ita armati erant, Lancearii dicebantur, uti patet ex Notitia imperii, et inscript. 3, p. CCCCXCu, Gruteri, in qua prefectus Lanceariorum uidetur memorari. Meminit et eorum libellus precum Faustini: Et primum quidem uexat per publicas potestates: ita ut aliquoties solum intempesta nocte raptum per lancearios de urbe sustulerit. Et ante tentorium prefecti castrorum lancea figebatur, teste Obsequente, lib. extremo de Prodigiis, forte, ut illud ab aliis internosci posset.

Bonam mortem. Occurrit et huius mentio in P. Syro: sed in editione eius ultima male scribitur

 Bona mora est homini, uite que extinguit mala.
Nam uel legi debet hora, uel mors; et in genere Syrus mortem bonam uocat, que aliquem miserum et infelicem e uita tollit. Clarissimus Baluzius etiam inter bonas mortes recenset strangulationem, quia homines qui ita uitam finiunt absque cruciatibus et tormentis moriuntur. Lactantius, c. 30, appellat informe letum, exemplo uirgilii, et turpem atque ignominiosam mortem, respectu dedecoris quod eiusmodi exitum sequebatur; et eui medii scriptor Witichindus malam mortem libro tertio: Tres duces gentis Ungarie capti, ducique Henrico presentati, mala morte, ut digni erant, mulctati; suspendio namque crepuerunt; nam strangulationem, et talem suspensionem, uno eodemque loco habendas esse, unusquisque facile concedet. Et iam olim Homerus extrema Odyssea X: uocauit, quando quis suspensus strangulabatur; notatque Eustathius  existimari , uero, uel detestabilem, quam in rem idem omnino uideri debet ad Od. , pag. 1678. Ante Eustathium eamdem differentiam obseruauit Hesychius, eumdem Homeri locum explicans: . , . isque nos insuper docet strangulatis ne quidem parentatum fuisse. Xenophon, lib. II de Exped. Cyri extremo, cedem Menonis Thessali narrans, clare testatur honestissimam mortem habitam fuisse, capita precidere: Sed necatis iam ducibus ceteris, et ipse a rege mortis pena mulctatus est, non ille quidem ut Clearchus, et duces ceteri, quibus precisa sunt capita, , que mors esse uidebatur honestissima: sed ut homo sceleratus, anno toto excruciatus uiuus, tandem expirasse dicitur. Et Seneca alicubi testatur nullo genere homines mollius mori, quam gladio secta ceruice. At contra strangulationem mortem infamem et femineam uocat Latinus Pacatus cap. 28:  Quorum alter post amplissimos magistratus, et purpuras consulares, et contractum intra unam domum quemdam honorum senatum, uita sese abdicare compulsus est; alteri manibus satellitum Britannorum gula domi fracta, et inusta feminee mortis infamia, ut scilicet maluisse uir ferri amantissimus uideretur laqueo perire, quam gladio; atque ex Tacito et Suetonio obseruat clarissimus Schefferus, mulieres hoc genere supplicii affectas fuisse. Preterea notandum obiter Tac., lib. XuI, Annal. extremo, ubi narrat lentitudinem exitus graues cruciatus attulisse ei qui uenis incisis moriebatur, non de Petronio, ut arbitratur Baluzius, sed de Peto Thrasea loqui.

Bonam mortem. Id est, facilem, absque cruciatibus et tormentis; quo sensu uenarum sectionem bonam mortem uocari cap. 26 obseruat Baluzius. uidetur etiam honestius habitum fuisse gladio quam securi percussum uitam finire. Extrema rep. nondum gladii  pena in usu erat, uti recte ex Lucano notat Casaubonus, sed sub imperatoribus usurpari cepta; utque lictores securi utebantur, ita milites gladio ceruicem damnatis demebant, adeo ut hic mos ab iis uideatur originem suam duxisse. Miles decollandi artifex memoratur Suetonio in Calig., cap. 32, et Antoninus Caracalla interfectorem Papiniani increpauit, quod eum securi percussisset, non gladio, teste Dione, et Spartiano, cuius hec sunt uerba: Papinianus securi percussus est, et a militibus occisus; quo facto percussori dixit: Gladio oportuit te exequi meum iussum: unde haud obscure patet militibus gladium fuisse ordinarie in usu, illiusque penam honestiorem habitam, quam securis. Et licet decollationem bonam mortem uocet Lactantius, quia mollior, tamen et illa potest cruciatus suos et dolores habere nonnunquam; quando scilicet miles, uel sector collorum, ut Cicero in Orat. pro Roscio loquitur, plures ictus infert. Lat. Pacatus, cap. 41: Nisi uero uel leuior manus aliena, quam propria, uel fedior mors priuata, quam publica,  uel longior pena ferro incumbere, et corpore uulnus onerare, et recipere interitum statim totum quam supplicium diuidere, poplitem flectere, ceruicem extendere ad plagam fortasse non unam. Hinc pecuniam dabant lictoribus damnatorum proximi, ut ictu uno, leuandi cruciatus gratia, ipsis caput auferrent, quemadmodum ex Ciceronis Orat. 5 in uerrem constat. Atque ex eo loco, non secus ac ex Suetonio in uita Calig., c. 30, dicimus populum tela non sumpsisse in carnificem, si plures ictus damnato infligeret, imo postea lege uel consuetudine sancitum fuit, ut carnifex post tertium ictum ferire amplius non auderet, si fides habenda est historie passionis B. Cecilie, ualeriani, Tiburtii et aliorum, quam Bosius edidit, cuiusque pag. 26 hec uerba leguntur: Quam cum spiculator tertio ictu percussisset, caput eius amputare non potuit; sic autem seminecem eam cruentus carnifex dereliquit: nam apud ueteres lex erat ei imposita, ut si in tribus percussionibus non decollaretur, amplius percutere non  audebat.

Causidici sublati, iureconsulti aut relegati aut necati. Recte hos distinguit, quia illi causas in foro uel iudiciis agebant; hi uero de iure respondebant, uti uel ex Cicerone patet, et Hotomanni libello, quem iurisconsultum inscripsit.

Littere autem inter malas artes habite. Per malas artes intelligo magicas, que imperatorum edictis erant uetite, que uocantur artes male, et artes Dardanie, uti doceo ad Homeri Apotheosin, p. 271: Artes secretas uocat A. Marcell., XXIII, 6, artem Atraciam Statius, I Thebaidos. Putaueram olim a Proclo in laudatione B. Chrysostomi magiam uocari artem Mide: sed nunc amplector unice quod mihi inter confabulandum suggessit spectate nobilitatis uir Ioh. ab Haarsholten, tunc temporis Frisiorum nomine ad confessum prepotentium generalium ordinum delegatus; censeoque apud eum scribi debere Artemida nudauit, uel fugauit.

Iudices militares, humanitatis litterarum rudes, sine  assessoribus. Id est, presides, proconsules, duces, comites, aliiue qui in prouinciis militie preerant, dicebant ius prouincialibus, non adhibitis assessoribus, uel iureconsultis, uti ante fieri etiam ipsis ab imperatoribus solebat, docente Fornerio, lib. Iu Rer. Quot., cap. 10. Hi erant quasi consiliarii iudicum, unde in Ins. ueteri C. Calpurnius Asclepiades dicitur assedisse magistratibus pop. Romani: qui Asclepiades cum dicatur fuisse medicus, uidentur et alii, quam iureconsulti, esse adhibiti; nisi ponamus eum simul iuri operam dedisse. Atque ex hoc tempore paulatim, ut opinor, consuetudo inualuit, ut iudices ordinarii uel ciuiles negligerentur, et cause deferrentur ad iudicium militare; quod legibus latis prohibuere Constantius, Arcadius, Honorius et Marcianus, imperatores, uti docet Gothofr. ad tom. I Cod. Theol., p. 86. Suidas in u tradit cum factum imperatorem, confestim amicos omnes, qui Alexandro familiares  fuerant, quique uel assessores a Senatu uocantur, remouisse; dumque in Oriente regnaret, multa nefaria facinora perpetrasse, Christianos persecutum esse, et tandem in grauissimum morbum incidisse, carnem instar cere liquefactam, corpus incendio quasi flagrasse, ita ut ipsa humana forma deleretur. Unde patet et illum assessores remouisse: quod tamen ita accipiendum est, ut eos tantum remouerit, qui Alexandri erant amici. Hausit priora huius narrationis Suidas ex initio libri 7 Herodiani; atque ex eo primum legi debet , uel electi; deinde respiciunt illa Maximinum, qui Alexandrum Seuerum excepit: sed que de morte illius sequuntur referenda sunt ad C. ualerium Maximinum Dazam, de quo similia plane narrat Eusebius, libro IX extremo, et Lactantius, cap. 49, uel ad Maximianum Galerium, de quo agitur cap. 33.



CAPUT XXIII.

Censitoribus ubique diffusis . . . Ita, cap. 26 et cap.  6: Non tamen hisdem Censitoribus fides habebatur. Qui scilicet in prouinciis censum agebant, Censitores non Censores dicti: unde in Inscript. Censitor prouincie Hispanie citerioris, et aliarum prouinciarum in iisdem lapidibus Censitores occurrunt. Erant autem in urbibus, uel ciuitatibus, debebantque illi, qui in agris habitabant, cum liberis et seruis eo uenire: unde fiebat, ut fora omnia urbium, uel ciuitatum, plena essent seruorum gregibus, utque in ciuitatibus urbane ac rustice plebes fuerint adunate, quamadmodum mox loquitur Lactantius.

Animalia omnis generis scribebantur. Id est, annotabantur, in tabulis eorum referebantur; et significanter atque proprie loquitur, nam uectigal, quod pro pecore pascendo dabatur libera Republica, scriptura appellatum fuit: inde ager scripturarius est pascuus, teste Festo; et publicani uocantur scripturarii, uti notum est. Quod autem addidi olim, Iudeos pro arboribus uectigal soluisse, uti hoc loco iussu Galerii  uites et arbores fuere numerate, nunc muto, putoque, Iuuen., Sat. 3, u. 15, in genere perstringere Romanorum auaritiam, et religionis ueteris contemptum, quippe qui Camenarum syluam locarent Iudeis.

Suspendebantur . . . Nimirum ex equuleo. Prudent. Hymno Romani martyris.

Incensus his Asclepiades iusserat
Euiscerandum corpus equuleo eminus
Pendere . . . . . . .

Idem alibi:

Miserum putatis, quod retortis pendeo
Extentus ulnis . . . . . . .
Passio S. Tarachi: Dispoliate eum, cingite, et suspendite. Rursus: Cum suspensus es, consenti, et sacrifica. Que loca bina cum Lactantio plane conueniunt, non secus ac alter Amm. Marcell., XIu, 9: Eusebius obiecta fidentius negans, suspensus in eodem gradu constantie stetit; pro quo idem, XIX, 12, dixit: Diu utique adherens equuleo. Corrupta uox, Equuleus, ut arbitror,  est apud Adonem in Martyrol., pag. 38: Dein catenatus et in exilium directus est, in quo rursum diutius fustibus cesus; sensus enim postulat, ut legatur, equuleum. Qua ratione autem torti et suspensi sint martyres noxiiue in equuleo, uidere licet apud Magium, Gallonium, aliosque.

Filii aduersus parentes suspendebantur, fidelissimi quique serui contra dominos uexabantur. Id est, liberi suspendebantur in equuleo, ut contra parentes testimonium dicerent; eos nimirum non recte bona sua professos esse, eamdemque ob causam serui per alia et proculdubio grauiora tormenta interrogabantur: quod eleganter Lactantius exprimit per uexabantur. uox enim hec habet usum ingentis calamitatis; et ut Gellius, II, 6, loquitur, qui fertur et rapitur, et huc et illuc distrahitur, is uexari proprie dicitur; cui addi potest Asconius in II uerrinam. Lactant., c. 27: Nunc populator Italie hostiliter omnia uexasset, id est, diripuisset, uastasset; eoque sensu frequens ea uox est  Iustino, Floro atque aliis: quibus adde Seruium ad Eccl. 6 uirgilii, et illustrem Salmasium, pag. 787, de modo Usurarum. uerbum hoc arene commissionibus etiam fuisse accommodatum, eosque uexatos dici a bestiis, quos uel cornubus, uel ore ledebant, ita ut non occiderent, docuit Holstenius ad Passionem SS. Perpetue et Felicitatis; et forte per uexationem apud Sueton., Tib., c. 61, tormenta debent intelligi.

Paruulis adiiciebantur anni. uel hoc factum est, ut possent torqueri, quomodo Lips. ad Tacit. u Annal., 9, notat, puerum quemdam a Triumuiris in proscriptione iussum esse togam uirilem sumere, ut iuste posset interfici; uel potius ut tributum penderet. Nam legibus imperatorum cautum erat, ut qui, uerbi causa, annos decem non haberent, quique plusquam sexaginta nati essent, tributum capitis soluere non tenerentur, uti patet ex l. III, D. de Censibus, l. Iu et uI Cod. Theod. eodem, ubi potest uideri Iacobus Gothofredus.

Pecunie pro capitibus. Lactantius hoc capite ualde perstringit Galerium Maximianum, quod Censitores  ipsius iussu omnia perquirerent et exquirerent, refertque, agros glebatim ab ipsis dimensos fuisse, etc., tanquam illa omnia tunc primum introducerentur; quod tamen longe aliter sese habet. Nam Ulpianus, qui Hadriani temporibus uixit, libro de Censibus scribit, agros, arua, uineas, oliuas, pratum, pascua, syluas ceduas, uitium numerum, seruos, eorumque etates, officia et artificia, lacus piscatorios, portus, salinas, inquilinos, fuisse in tabulas censuales relata, adeo ut nichil noui introduxerit Galerius, et uel culpandus sit ob nimiam acerbitatem, uel quia rem intermissam repetiuerit, uel quia hoc tributum in prouincias introduxit, que ante illud non soluerant. Propterea insolitum quasi narrat, in ciuitatibus urbanas ac rusticas plebes fuisse adunatas. In ciuitatibus censitores, ut ante monui, tabulas censuales conficiebant, annotabanturque ibi agri, qui in territorio siti erant, uti patet ex l. Iu, § 2, D. de Cens., atque similiter etiam rusticorum fuere annotata capita, qui in territorio oppidi alicuius habitabant.  Neque tamen uideo quid noui et insoliti introduxerit Galerius, nisi Lactantius narret, ciues et rusticos coactos fuisse capitis censum promiscue exsoluere, cum ante ab hac prestatione Honorati et Decuriones forent immunes, et in Orientalibus prouinciis ipsa etiam plebs urbana, uti docet ualesius ad Amm. Marcell., XuI, 5, cui addi potest Contarenus, cap. 18 uariarum Lectionum.



CAPUT XXIu.

Feris illum obiecerat. Leonem fuisse, recte ex Praxagora notat Baluzius, huiusque rei memoriam in nummo conseruari, cum Trist. sentio, t. III, p. 528, qui idem narrari a Pomponio Leto tradit, idque eum ab alio quodam auctore, quam Praxagora, hausisse putat, qui forte fuit Zonaras, apud quem etiam eadem historia reperitur. Constantinum autem leonem uicisse corps à corps, ita ut eum comprimeret, nec armis foret instructus, apud Praxagoram non inuenio; potuitque ita in nummis pingi, quia  exemplo Herculis leonem uicit, quem fabularis historia tradit leonem pectore pressisse, uti Statius canit, uel brachiorum nexibus nudum elisisse.

In ipso cardine. In ipso puncto, quia ipsum manebant pericula, et quia patrem adhuc uiuum uisurus erat.

Acceptis mandatis . . . Que, ut puto, ad Constantium patrem ferret.

Nudatus ei cursus publicus. . Id est, equos in iis nullos esse, quia precedit, sublatos per mansiones multas fuisse omnes equos publicos. Flor., II, 15: Operis portus nudatus. Cic., 13 ad Att.: Nuda presidio. Hac de re ita loquitur Auctor Epitomes uictoris: Hic cum iuuenculus a Galerio in urbe Roma religionis specie teneretur, fugam arripiens, atque ad frustrandos insequentes publica iumenta quaqua iter ageret, interficiens, ad Patrem in Britanniam peruenit; ubi male Constantinum Rome fuisse obsidem scribit. Errat etiam P. Diaconus, cum lib. 10 narrat Diocletianum dolo perimere Constantinum uoluisse, quia scilicet eum intellectu  anime, et corporis robore, atque ingenio circa cruditionem proficere uidebat, et deprehendebat, hunc futurum tyrannidis et eius dogmatis destructorem. Nam hec omnia Galerio conueniunt; nec credibile est, Diocletianum id agitasse, quippe qui eum Cesarem facere uoluit. Unde etiam errare arbitror Philostorgium, I, 5, ubi scribit, Constantinum fugisse , insidias Diocletiani.

uix lacrymas tenebat. Errat igitur auctor Excerptorum ualesianorum, cum scribit, Galerium Constantinum patri remisisse, postquam causa fuerat uictorie, quam de Sarmatis reportauit.

Peruenit ad patrem . . . . Procul dubio Eboraci in Britannia ex morbo decumbentem, et post quartum ab aduentu eius diem mortuum, uti arbitratur Baluzius. Sed abit inde multum auctor Excerptorum, scribitque, Constantinum summa festinatione ueredis post se truncatis Alpes transgressum ad patrem Constantium uenisse apud Bononiam, quam Galli prius Gesoriacum uocabant; post uictoriam autem Pictorum Constantium  patrem Eboraci mortuum esse. Errat is tamen proculdubio, nec in Galliis, uerum in Britanniis patrem suum egrum et morti proximum inuenit Constantinus, uti alii uno ore testantur omnes. Deinde Constantius, ex sententia eruditorum, anno Christi 305 traiecit in Britanniam contra Pictos bellaturus, et anno 306 a. d. 8 kalendarum Augusti diem suum obiit Eboraci. Sed turbat hoc ualde Eumenius, uel alius auctor Panegyrici Constantino dicti cap. 7: Iam tunc enim celestibus suffragiis ad salutem Reipublice uocabaris, cum ad tempus ipsum, quo pater in Britanniam transfretabat, classi iam uela facienti repentinus tuus aduentus illuxit: ut non aduectus cursu publico, sed diuino quodam aduolasse curriculo uidereris. Nam et is haud obscure innuit, Constantinum una cum patre Constantio ex Galliis petiisse Britanniam, uel eum conspexisse patrem uela facientem; uideturque talia non dicturus fuisse presenti Constantino, si uera non forent. Narrat igitur eadem fere Panegyrista,  que Excerptorum auctor: sed uictoriam de Pictis postea relatam plane reiicit, quia ex eodem et sequenti capite constat, haud multum Constantium post filii aduentum superuixisse, docentque illud precipue hec uerba: Dii boni, quanta Constantium Pium etiam in excessu suo felicitate donastis! Imperator transitum facturus in celum, uidit quem relinquebat heredem. Que aliis concilianda relinquo.

Per manus tradidit. In Politia SS. Patrum Metrophanis et Alexandri apud Photium, pag. 1406 legimus, Constantinum sacris Christianorum a patre imbutum, Cesarem ab eodem renuntiatum esse, et a moribundo , uel imperatorem. Sed Photius scribit, se nescire, unde ista hausta sint; quia scilicet nouerat, a ueritate aliena esse. Narrant eadem Acta, que Constantius moribundus ad filium uerba habuerit, que si reuera ita gesta sunt, lucem inde haud leuem capiet requies uite, quam Constantium accepisse, nos docet Lactantius. Propterea ibidem traditur, Constantium mortuum esse anno tertio persecutionis: quod tamen  ita se non habet, si accuratam inimus computationem; nam initium persecutionis incidit in Terminalia, uel 23 februarii diem anni 303, inde ad Martium anni 306 sunt anni tres: at Constantius obiit a. d. 8 kalendas Augusti anni 306, cum iam ageretur annus persecutionis quartus.

Sancte religionis restituta. uel scribendum est restitutio, uel cum Columbo restitute; adeo ut uere Constantinus Restitutor Religionis Christiane possit dici. Ita Restitutor orbis uocantur Aurelianus et Carus; Restitutor exercitus Probus; Restitutor monete Alex. Seuerus; et in alio Aureoli nummo occurrit LEGIO. I. MINERuA. RESTITUTA.



CAPUT XXu.

Laureata imago eius. Que inde nomen accepit, ut puto, quod laurea cingebatur corona. uide Meurs. in Gloss. Greco-barbaro u: , et Du Cange in  Gloss Medii eui, quomodo, laureatas litteras, laureatos postes, et alia dixerunt.

Constantinum uero, non imperatorem, sicut erat factus, sed Cesarem. Non conueniunt auctores; aliique dicunt, eum imperatorem, mortuo patre, alii uero eum Cesarem tantum a militibus esse factum. Priorem sententiam sequitur Lactantius, Eusebius lib. uIII, cap. 13. Socrates lib. I, c. 2. Sed Zozimus II, 6, tradit, milites Constantino tribuisse; et Excerpta ualesiana testantur, cum omnium militum consensu Cesarem esse creatum; neque alia tradit Eumenius, cap. 11 Panegyrici quem ipsi Constantino Augusto dixit: O fortunata, et nunc omnibus beatior terris Britannia, que Constantinum Cesarem prima uidisti! Que certe non pronuntiasset Eumenius  si res aliter sese habuisset. Idem sequitur, licet posteriorum etatum scriptor, Hugo Floriacensis, isque narrat in Chronico, Constantium ordinasse Licinium Cesarem Hispaniarum, et filium suum Constantinum Cesarem Galliarum;  quod prius tamen a ueritate alienum est plane. Et Cesarem fuisse Constantinum, res est certissima, nummique illud testantur, in quibus non modo Cesar, uerum etiam fil. Augg. dicitur, quomodo Cesares uocatos fuisse constat. Digna sunt panegyrici Maximiano Herculio et Constantino dicti uerba c. 5: Quamquam quid ego in te etatis tue potius, quam grauitatis nomen usurpo? cuius tanta maturitas est, ut cum tibi pater imperium reliquisset, Cesaris tamen appellatione contentus expectare malueris, ut idem te, qui illum, declararet Augustum. Siquidem ipsum imperium hoc fore pulchrius iudicabas, si id non hereditarium ex successione creuisset, sed uirtutibus tuis debitum a summo imperatore meruisses. In quibus uerbis nescio quomodo uir eruditus admodum inuenire potuit, post nuptias Fauste Constantinum, cum ei pater imperium reliquisset, Cesaris tamen appellatione contentum fuisse. Neque enim ea mens panegyriste, neque hoc loco loquitur de iis, que post Fauste nuptias acciderunt: sed narrat,  Constantinum, cum ipsi a patre Constantio esset relictum imperium, noluisse Augusti nomen accipere: sed Cesarea dignitate fuisse contentum; ut scilicet idem illum diceret Augustum, qui patrem illo honoris fastigio ornauerat; id est, Maximianus Herculius, qui etiam in ipsis filie Fauste et Constantini nuptiis eum creauit imperatorem. Idem initio Panegyr.: Sacratissimi principes, Maximiane  semper Auguste, et Constantine oriens Imperator, mihi tamen certum est ea precipue isto sermone complecti, que sunt huius propria letitie, qua tibi Cesari additum nomen imperii, et istarum celestium nuptiarum festa celebrantur. Constantinus igitur factus Augustus nuptiarum tempore; et obseruandum obiter, quam gnauiter Panegyristes aduletur Imperatoribus, quando dicit, Constantinum expectasse, ut ab eodem, qui patrem Constantium creauerat Augustum, etiam Augustus diceretur. Nam hoc in mentem uenire non potuit Constantino, quia Maximianus Herculius, cum Constantius moreretur, deposito imperio priuatus uiuebat  in Campania, uel, uti Eutropius narrat, in Lucania. Quod autem in Epitome uictoris, et apud P. Diaconum initio lib. XI legimus, Constantinum Cesarem esse factum eodem tempore, quo illa dignitas collata fuit in Seuerum et Maximinum, error certe est manifestus, uti etiam optime notauit Baluzius ad cap. 19, et quod Acta Metrophanis et Alexandri apud Photium narrant, Constantinum admodum iuuenem a patre creatum fuisse Cesarem, ante a me refutatum fuit.

Sed Cesarem . . . Non male Baluzius ueteris kalendarii uerba, uIII kal. Ian. Natalis Inuicti, refert ad illud tempus, quo Constantinus a Galerio Cesar est nuncupatus, licet obstare uideatur, quod Constantius mortuus sit mense Iulio anni 306, statimque Constantinus more solemni laureatam imaginem miserit ad Galerium, et tamen primum ab eo ut Cesar agnitus sit mense Decembri anni eiusdem. Sed, ut dixi, non displicet hec coniectura, preferrique illa debet  explicationi Petauii; uir enim ille eruditissimus ad extremam Orat. Iu Iuliani, intelligit ludos in honorem solis inuicti celebratos. Certe sol inuictus sepissime in nummis occurrit, et in uno uictorini absolute inuictus uocatur. Sed si maxime hoc locum habere posset, non tamen uideo, quo sensu Natalis Solis diceretur: deinde, si in hunc diem ludi in honorem Solis celebrati reiiciuntur, Saturnaliorum diem ultimum proxime ii sequentur, quibus Constantini temporibus octauum accessisse gratis equidem affirmatur. Nam ultimus Saturnalium dies est a. d. X kalendas ianuarii: Natalis Inuicti uero incidit in 8 kalendarum earumdem. Cum autem eo Natalis Cesaris Constantini forte celebratus sit, sequitur, Solis ludos incidisse in 9 kal. ian. Hoc certe die in kalendario notatur munus consummat, illoque indicari uidetur, nulla gladiatorum munera amplius eo anno fuisse celebrata; et cum Iulianus dicto loco scribat, post agonem Solis in honorem celebratum nefas fuisse ullum exhibere, suspicio mihi oborta  est, ludos hoc die Soli sacratos fuisse ex instituto, uel Iuliani, uel alterius imperatoris; nam ultimum Saturnalium diem proxime illi sequebantur: , ait, et paulo ante,  . Sed hec uelim alii diligentius examinent; optimeque id facere poterit dignitate et doctrina illustris Spanhemius, qui nobis Iulianum emendatiorem promisit, et quanta is eruditione preditus sit, docent satis superque in eiusdem imperatoris Cesares note.



CAPUT XXuI.

Maxentium Rome factum imperatorem. Eutropius lib. X, cap. 2, scribit, Maxentium haud procul ab urbe in uilla publica moratum fuisse. Fuit Rome uilla publica in Campo Martio; eratque domus ampla, in qua exterarum gentium legatis lautia prebebantur,  uti docent Nardinus et Donatus. Illa hic non debet intelligi, sed pretorium, uel uilla, que publica, ut reor, uocatur, quia ad imperatores et rempublicam pertinebat; quomodo iumenta publica dicuntur, quibus cursus publicus peragebatur. Nam Epitome uictoris nos docet, Maxentium fuisse in uilla sex millibus ab urbe discreta, ab itinere Labicano; eademque uerba reperias apud P. Diaconum, qui tamen et uillam appellat publicam. Sic in uia Appia fuit alia uia publica. Auctor Excerptorum uales. pro Maxentio filio euocatus illuc uenit Herculius, qui per periurium Seuerum deceptum custodie tradidit, et captiui habitu ad urbem perduxit, et in uilla publica Appie uie tricesimo milliari custodiri fecit. Eutropius quoque, X, 2, narrat, Constantinum Magnum Nicomedie in uilla publica obiisse. Interpres Grecus reddidit, non secus ac scilicet Plutarchus cedem a Sulla factam fuisse scribit , id est, in uilla publica; quemadmodum Latini loquuntur. Nam significat non modo agrum, uerum etiam uillam,  uel domum in agro extra urbes exstructam; et quando Constantinus Porphyr., II Them. 9, dicit, Diocletianum oriundum esse , indicare potest, eum in agro, uel uilla prope Salonas, eo ipso in loco, ubi postea exstruxit palatium amplum, natum fuisse; qua de re uideri possunt, que ad cap. 19 noto. Certe sic Maximianus Herculius haud procul Sirmio palatium exstruxit in loco, ubi parentes eius exercebant opera mercenaria, teste Epitome uictoris, et P. Diacono: et Constantinus oppidum Naisum, in quo natus atque educatus erat, magnifice ornauit, quemadmodum in Excerptis sepius laudatis legimus: Constantinus natus Helena matre uilissima in oppido Naiso, atque eductus, quod oppidum postea magnifice ornauit; ubi si quis rescribi debere iudicaret, Helena matre, uilissimo in oppido Naiso, uilitatem certe generis ab Helena tolleret.

Rome factum imperatorem. Notatu dignum precipue  est, Eusebium, l. uIII, c. 14, Historie eccl., narrare, Maxentium initio simulasse se christianum esse, , ut morem gereret, blandireturque populo romano. Nam inde uideor affirmare posse, christianorum numerum ingentem hoc tempore Rome fuisse, et forte eos gentiles superasse. Neque enim aliam causam inuenire, quamcumque in partem hec uersem, possum, cur christianorum gratiam captauerit nouus imperator, qui ethnice superstitioni erat deuotissimus, et christianos odio prosequebatur.

Castra quoque pretoria sustulerat. Ea diminuta fuisse a Diocletiano et Herculio, uel certe illo, docet nos Aurelius uictor: Herculius libidine tanta agebatur, ut ne ab obsidum corporibus quidem animi labem comprimeret; ualerio parum honesta in amicos fides erat, discordiarum sane metu, dum enuntiatoribus posse agitari quietem consortii putat. Hinc etiam quasi truncate uires urbis, imminuto Pretoriarum cohortium atque in armis uulgi numero, quo quidem plures uolunt imperium  posuisse; cuius loci hunc sensum esse puto, Diocletianum raro cum aliis imperatoribus fuisse, quia discordias ex congressibus metuebat, nec iis habebat fidem; consortium posse coli censuisse per alios, quos sibi inuicem mittebant; et imminuisse militum pretorianorum numerum, quia timebat, ne illis alius uteretur ad ipsi bellum inferendum. Et nota ex Eutropio est Diocletiani suspecta prudentia. Per in armis uulgus forte intelligi possent cohortes urbane, que tunc temporis ex uulgo lecte uidentur; uel cum Cl. Baluzio legendum est inermis uulgi, quia et uulgi magna multitudo seditionibus causam prebere solet. Quod autem hic imperator fecit, adscribit Galerio Lactantius, nisi ille postea etiam imminuerit pretorianorum numerum. Nam licet narret, eum castra pretoria sustulisse, non tamen illud ex omni parte uerum est, quia id postea fecit Constantinus Magnus, teste Zozimo II, 17, atque ab eo imminutam ualde prefectorum pretorio potestatem fuisse, docet ualesius  ad Amm. Marcell. XIu, 9. Constantinus autem ea sustulit, quia milites pretoriani iussu Maxentii Rome certo tempore obuios quosque occiderant, et ingentem stragem ediderant, tradentibus Eusebio uIII, 14, et P. Diacono, l. XI, et quia apti erant fouendis factionibus, uictor: Quos  in tantum afflictauerat, uti pretorianis cedem uulgi quondam annuerit; mox: Quorum odio pretorie legiones ac subsidia factionibus aptiora, quam urbi Rome, sublata penitus, simul arma atque usus indumenti militaris. Non uidentur autem multi pretorianorum militum superfuisse, cum Constantinus eos sustulit, quia ceciderunt magnam partem in prelio, quo uictus Maxentius; ita enim mihi interpretanda uidentur esse uerba panegyrici auctoris incerti, c. 7: Hostes territi, fugatique, et angustiis Muluii pontis exclusi, exceptis latrocinii illius primis auctoribus, qui, desperata uenia, locum, quem pugne sumpserant, texere corporibus; nam pretorianos intelligo, qui Maxentium fecerant imperatorem, et qui cedibus in  Romanos fuerant grassati.

Tres Cesares facere non poterat. Obstante scilicet Diocletiani lege, uti optime. explicat Baluzius cuius legis, uel dispositionis mentio, c. 18: Quod autem sequitur, satis uisum est semel fecisse quod noluit, Constantinum respicit, quem inuitus Cesarem admisit.

Seuerum arcessit. uictor narrat, Seuerum casu ad urbem  fuisse, et iussisse Galerium, ut arma in hostem ferret propere. Certe Seuerus Italiam obtinuit, potuitque ad urbem fuisse: sed inde uidetur arcessitus in Illyricum a Galerio, qui eum tunc hortatus est ad recipiendum imperium.

Ad recipiendum imperium. Italie nimirum, quod cum Occidente cesserat Seuero Augusto, quodque occupauerat Maxentius a milite pretoriano factus imperator. At si Zozimum sequimur, Seuerus fuit tantum Cesar, non autem Augustus, quia II, 10, narrat, Galerium egre tulisse  . Sed fallitur; et quia per breue admodum tempus in summo fastigio fuit constitutus, eum proculdubio Cesarem uocat. Capite enim precedente diserte Lactantius scribit, Seuerum Augustum esse creatum, et nummi eius inscribuntur, IMP. C. SEuERUS. P. F. AUG. Tristanus, tom. III, p. 437, notat eum factum fuisse Augustum consensu Constantii atque Galerii: uerum, uti ex Lactantio constat, mortuo demum Constantio, Seuerus Augustus est factus a Galerio, cum intellexisset Constantinum purpura indutum fuisse a militibus in Britannia. Num autem, accepto hoc nuntio, statim Seuerum dixerit Augustum Galerius, an uero id primum fecerit, postquam Maxentii conatus intellexit, dubium est, stantibus pro utraque sententia uiris eruditis. Ex Lactantio constat Seuerum Augustum esse creatum, cum laureata imago Constantini ad Galerium esset perlata; et Zozimus testatur, l. II, c. 9, Maxentium Augustum esse factum, cum Rome talis Constantini imago esset exhibita: adeo ut hinc pateat, non multum inter sese discrepare  uiros eruditos, et utrumque eodem fere tempore potuisse accidere, licet nichil necesse sit credere, Galerium sciuisse res, que Rome gerebantur, cum Seuerum renuntiaret Augustum. Nummos obseruo Seueri Cesaris caput representare laureatum, Seueri uero Augusti galeatum, ad indicandum forte, eum simul ac Augustus factus est, contra Maxentium profectum fuisse; quo pertinet Augusti Seueri nummos inscribi, CONCORDIA, uel FIDES MILITUM, que in Cesareis nequaquam apparent.

uenis ei incisis Errat igitur Politia SS. Patrum Metrophanis et Alexandri, in qua apud Photium, p. 1407, scribitur, Seuerum morbo extinctum esse; et forte huic Seuero tribuitur, quod Seuero successori Nigri conuenit. Si excerpta ualessi sequimur, iugulatus fuit, idque non statim, sed postea, uti patet ex uerbis, que modo laudaui; queque etiam nos docent Herculium decepisse Seuerum, et iusiurandum uiolasse.



CAPUT XXuII.


Urbe munita, et rebus ceptis inimicis. Locus non modo difficilis, uerum etiam, si quid uideo, corruptus. Forte legendum est, rebus captis inimici, id est, rebus, quas ab inimico Seuero ceperat, diligenter instruens et muniens.

Utensilia non haberet. Id est, res ad persequendum necessarias. Petrus Damian. apud eruditissimum du Cange in Glossario: Calcaria, scutica, et si que alia equitandi sunt utensilia, id est, instrumenta.



CAPUT XXuIII.

Quia milites erant, qui Seuerum reliquerant. Sensus postulat omnino, ut legatur, quia milites erant sui, qui Seuerum reliquerant; idque uerum esse patet ex cap. 44 et similitudo litterarum uocem eam extricare potuit.

Diripuit ab humeris purpuram. Si latine loqui uolumus,  dicendum foret deripuit, id est de corpore filii detraxit; cum contra diripere significet in frusta concidere, uti doceo lib. Iu Obseru., c. 5. Ita Ouid., c. 7:

   uelamina Progne
Deripit ex humeris . . . . . . .
uirgilius: Tergora deripiunt costis. Apud Socratem, ubi de hoc conatu Herculii agitur, legitur, , quod commodissime uerti potest, perdere.



CAPUT XXIX.

Cum eo disputaret. Id est, sermocinaretur, dissereret, cum eo ageret. Cic. III Fam., 8: Itaque me arbitror Synnadis pro tribunali multis uerbis disputauisse; Orat. pro Celio: Scitote, Iudices, eas cupiditates atque hec studia de quibus disputo, non facile in eodem homine esse posse; et sepius alibi.

Exclusus a suo. Quod nempe, antequam secundo  Augustus erat factus, Diocletiano etiamnum imperante, habuerat, uti patet ex cap. 7 et 8, et ad quod regendum nunc uocatus erat a filio Maxentio, cap. 28.

Aderat ibi Diocles. Notat uir doctus, Herculium nunc equidem bona fide non imperasse; hunc tamen, potius quam Diocletem, numerum senarium implere. Certe Diocles, uel Diocletianus, sex principibus annumerari non potuit; quippe qui nunquam purpuram resumpsit: quod tamen ut faceret, adhortati eum fuerant Herculius, et Galerius, testibus Zozimo et Eutropio. At contra Herculius bona fide imperabat: nam Maxentius Augustus ipsi purpuram miserat; et imperator secundo factus, dixit etiam Constantinum imperatorem, qui Cesar tantum erat. Fateor uim imperii penes alios quam Herculium fuisse: sed tamen illi hoc respectu comparari Diocletianus non potest.

Imperium Licinio daret, substituto in Seueri loco. Ergo statim Licinius Augustus factus est; nam, uti  constat ex cap. 25, Seuerus a Galerio nuncupatus fuit Augustus. Auctor anonymus de uita Constantini scribit, Galerium in Illyrico Licinium fecisse Cesarem; eumque sequuntur Tristanus, t. III, p. 482 , Oiselius ad Tab. XIII, et Antonius Pagius in Dissertat. Hypatica. uerum ex Lactantio, presertimque ex cap. 20 , necnon ex iis que notat Henr. Norisius in Explicat. Nummi Diocletiani et Licinii, p. 38, contrarium uidetur uerum esse. In nummo tamen apud Stradam cernitur Licinii patris laureata, cum epigraphe: LICINIUS. NOB. CAES.; ab altera parte, CONCORDIA. AuGG. DD. NN. AET. Et in alio apud Angelonum, caput eiusdem laureatum,  et D. N. uAL. LIC. LICINIUS. NOB. C. Norisius loco laudato notat, Licinium una simul Cesarem et Augustum esse designatum, idque aperte satis ex Eusebio et ex nummorum inscript. patere. Quod si uera notat uir doctissimus uideri alicui posset, neminem Augustum esse illo tempore factum, quin ante fuerit creatus Cesar; eosque qui Augusti creandi erant, dicis tantum causa, uno eodemque tempore, quo Augusti renuntiabantur, Cesares esse dictos. Et ita Licinius, in Seueri locum substitutus, factus erit Augustus: sed ut omnia rite peragerentur, ante in eum Cesarea dignitas fuit collata. Idem de Maxentio sentiendum esse apparet, cuius nummi etiam inscribuntur: M. uAL. MAXENTIUS NOB. CAESAR. Liciniani autem laudati nummi euincunt, Scaligerum non satis caute notare Licinium in nummis non dici NOB. CAES. Quin et Licinium simul Cesarem atque Augustum esse factum firmat, si particula et interponatur, uictor Aurelius: Hoc acrior Galerius, adscito in consilium Iouio, Licinium uetere cognitum amicitia Cesarem  creat et Augustum. Particula et in editionibus, fateor, non apparet: absorpta tamen forte fuit ab ultima syllaba uocis precedentis; nec puto uictorem obliturum fuisse ante memorie mandare, Licinium Cesarem esse factum, si censuisset eum primo Cesarem, tunc uero temporis Augustum esse creatum: deinde ratio loquendi exigit, ut scribere debuisset uictor, Licinium Cesarem uetere cognitum amicitia creat Augustum, si indicare uoluit, Licinium tunc temporis Augustum ex Cesare esse factum.

Francorum gens . . . . Doctiss. Baluzius notat Francorum limitem circa Danubium fuisse. Sed illi prope Rhenum, quem proculdubio traiecit Constantinus, habitarunt: inde late diffusi, uti patet ex Tabula Peutingeri, et uariis auctoribus; deinde si ad Danubium habitarunt, non potuit intra paucos dies fines eorum intrare Constantinus, id quod tamen ipsum fecisse constat ex hoc capite. Et hoc uel alio tempore  Constantinus Francos uicit: unde in eius nummo captiuus sedet, addita inscript. GAUDIUM ROMAN. et FRANCIA, apud Illustr. Spanhemium.



CAPUT XXX.

Quia semel abiit impune. Similiter plane Phedrus Fab. 8:

Impune abire deinde quia iam non potest.
neque aliter Terentius, Cicero, Catullus et Seneca loquuntur.

uidisse somnium . . . Proprie loquitur; unde frequenter in Inscrip. EX uISU. Interpres uulgatus LXI Gen. I, post duos annos uidit Pharao somnium.

Eliso et fracto superbissimo gutture. Illustraturus mortem Herculii uir doctissimus notat, pessime Suidam scribere, Diocletianum a senatu iugulatum esse, Maximianum uero se suspendisse. Certe Diocletianus non est iussu Senatus iugulatus: sed tamen Herculius,  permisso mortis genere, suspensionem elegit; uti clarissime ex hoc Lactantii capite constat. Tradit idem etiam Suidas; adeo ut cur carpatur non uideam: errat tamen, quod Maximianum Herculium, qui suspendio uitam finiuit, uocet uel Generum Diocletiani; quippe qui fuit Galerius Maximianus. Liberum autem mortis arbitrium multis olim permissum fuisse, satis superque ex Tacito, Suetonio et aliis constat.

Morte finiuit. Massilie scilicet; notatque recte Zozimum Baluzius, quod Maximinum et Maximianum Herculium confundens, hunc scribat Tarsi morbo extinctum fuisse. Idem uitium committit Socrates I, 2, nec non Cassiod. I, 4 Histor. Tripartite: Hinc eius  pater imperandi cupidine uoluit filium regno priuare, quod facere nequiuit: post hec autem Tarso Cilicie mortuus est.



CAPUT XXXI.

Que promiserat, redderet. Locus hic admodum difficilis  est: et uix uideo quis sensus illi insit. uidetur dicere, Galerium exactiones graues fecisse, ut uicennalia, que promiserat, splendide agere et celebrare posset.

Securem alteram afflixit. Et hic mihi uix satisfacio. Si sensus est, ut existimat Columbus, Galerium afflixisse, uel inflixisse securem alteram prouinciis, crediderim facile Lactantium nouam exactionem designare et ab ea alteram, cuius mentio cap. 23, distinguere; et sic in nomine uicennalium nichil aliud erit, quam quia uicennalia iam nominabantur, deque iis multus sermo esset, et preparabantur que ad ea celebranda erant necessaria. Lacuna forte ita suppleri potest: cogitabat, et ut is qui iamdudum, etc.

Officiorum omnium milites . . . . Eo tempore officium significabat comitatum, uel homines, qui uiro illustri parebant: unde in Notitia Dignit. officium uiri illustris prefecti pretorio Orientis, princeps, cornicularius; alibi, officium uirorum illustrium prefectorum pretorio  per Illyricum. Preterea ipse etiam dignitates eo nomine ueniebant: Suetonius, Ner. 15: Preterito questoris officio, id est questore; Ins. 1, CCCLXI. PERFUNCTO OFFICIO PRAEFECTURAE PRAETORIO; infra cap. 48, ad officium tuum, id est, ad te iudicem. Unde omnium officiorum milites non male exponi possunt, omnium magistratuum milites, quos mox uocat milites iudicum.

Area. In qua scilicet frumentum purgabatur, et discernebatur a palea. uideantur rei rustice scriptores.

Spe futurorum. Nimirum fructuum, qui in agris crescunt, et quibus sese alere poterant.

Prestabo. Id est, exhibebo, dabo. Ita prestare certam summam apud Sueton. Dom. c. 9; Cicero, uix uideor quod promisi prestare posse: inde prestatio et legatorum prestatio in Iure. uidetur autem Galerius uestes omnis generis, tapetia, aurum etiam atque argentum exegisse ad ornandam uicennalium pompam. Inde eum interrogat Lactantius: Unde hoc tibi  prestabo, uel dare potero, si tollis omnes fructus, ex quibus uenditis talia mihi comparare debeo?



CAPUT XXXII.

Nec Cesarem se, nec tertio loco . . . Ita fere sese gerit Maximinus, uti ante fecerat Galerius ipse, quemadmodum patet ex cap. 9 et aliquo modo obseruare possumus Talionis legem; id est, ita eum a Maximino Cesare uexatum fuisse, uti ipse uexauerat Diocletianum et Herculium. Galerius Maximianus Augustorum primus erat, Licinius secundus; Cesaresque habebantur Constantinus, Maximinus, et Maxentius: sed coactus tandem est Galerius, uti ex fine capitis patet, quatuor imperatores numerare, ita ut quinque simul forent Augusti, Galerius, Licinius, Constantinus, Maximinus, et Maxentius. Sed quo loco Maximini nomen fuerit positum, nondum certo constat; et ille nec Cesar, nec tertio loco Augustus, nominari uolebat: unde clarum utique est eum censuisse secundum locum sibi deberi,  nomenque suum post Galerii nomen ponendum esse. Mortuo certe Galerio primus esse uoluit, uti nos docet Euseb. IX, 10 Hist. Eccl. primum locum in titulis atque honoribus uindicare; recteque notat ualesius, Maximinum sese in operum Inscriptionibus publicorum statuarumque primum nominasse, quia ante Constantinum et Licinium creatus erat Cesar. Et hinc ad ueram causam deueniri forte posset, cur Maximini nomen in edicto apud Euseb. uIII, 17, non reperiatur; quippe qui non tertio, sed secundo post Galerium loco nominari uolebat. Quod si tamen edictum hoc promulgatum est communi titulo, uti docet Lactantius, cap. 36, id est prescriptis nominibus Galerii, Constantini, Licinii, Maximini et Maxentii omissa forte a Christianis sunt ultimorum nomina, quia non nisi parumper destiterunt eos persequi: uel illa omisere Galerius, Constantinus, et Licinius, quia non satis firma cum iis erat amicitia;  et forte, quia Maxentius etiam litem de loco mouebat, quippe qui ante Constantinum, Maximinum, et Licinium, a Pretorianis erat factus Imperator. Potuit etiam edictum ad Maximinum et Maxentium mitti, ut illud preposito suo quisque nomine publicaret; et missum fuisse inde constat, quia Maximianus in Oriente, quem regebat, promulgare illud noluit, teste Eusebio IX, 1, qui potest uideri.

Dispositionem suam seruet . . . . Id est, quod statuit, quod decreuit, quod quasi legem prescripsit; cap. 18: Debere ipsius dispositionem in perpetuum conseruari; cap. 34: Que pro Reip. semper commodis atque utilitate disponimus. Inscr. uetus: QUAE. FORMA. INTERDICTI. ET DISPOSITIONIS. SUB. GLADII. FERICULO. CUSTODIENDA. MANDATUR.

Tollit audacius cornua . . . . Maiores animos sumit, audacior fit, atque superbior. Ouid. I Artis, 239.

Tunc ueniunt risus: tunc pauper cornua sumit.

 Idem Iu Trist. 9:

Iam feror in pugnas et nondum cornua sumpsi;
   Nec mihi sumendi causa sit ulla uelim.
Eodemque sensu Micyllo in Luciani Gallo dicuntur .

Filios Augustorum. uerissima puto monere Columbum; et nullus alius uictus contumacia Maximini dicitur esse a Lactantio, quam Galerius Maximianus. Constantinus autem et Maxentius reuera filii erant Augustorum, unde et ita appellantur ab Eutropio, x. 3, Maximinus autem Daza, nouus homo; cui tamen puto hunc titulum etiam fuisse datum, quia nequaquam est uerisimile, Galerium eum, quem ipse Cesarem fecerat, preteriturum plane.

In campo Martio proxime celebrato . . . Locus hic suas difficultates habet; nec capio, quid sit celebrare campum Martium. An significat habitas militum decursiones? an uero armilustrium fuisse factum? Sed  hoc celebratum non fuit in campo Martio, uerum in regione Urbis XIII, ubi a P. uictore memoratur, uicus Armilustri. Deinde armilustrium non spectauit omnem exercitum, sed tantum ancilia, que, uti in obseruationibus doceo, arma uocantur. uarro, lib. u de L. Lat., Armilustrio circumisse ludentes ancilibus armatos. Preterea, Maximinus non erat Rome, uerum in Oriente, uti ex cap. 36 patet; unde discimus, alias urbes exemplo Rome etiam campos Martios habuisse. Puto igitur, milites omnes in unum fuisse collectos, uel exercitii, uel alterius rei gratia, diemque illum fuisse solemnem; et propterea Lactantium dicere, Campum Martium fuisse celebratum. Et ita fere celebrare asylum legitur in Kalendario, quod cum Ouidii Fastis editum est: Templum factum est Carmenti. Celebratur asylum; quod Ouidius, si nonnullas editiones sequimur, ita expressit: uicini lucus celebratur asyli; pro quo Heinsius rescribit Hylerni; et celebrare asylum significat, diem illum colere, quo Romulus asylum aperuit; celebrare lucum Hylerni,  celebrare statum diem in honorem numinis, quod luco illi presidebat; et in celebrando campo Martio potuerunt etiam sacrificia Marti oblata fuisse.



CAPUT XXXIII.

Percussit eum Deus . . . II. Iobi, 7, percussit Iob ulcere pessimo; Exod. IX, 15, percutiam te et populum tuum peste; et Ierem. XXX, 12, occurrit insanabilis fractura et pessima plaga; moxque sequitur, plaga enim inimici percussi te, castigatione crudeli.

Cancer inuadit, Gangrena, uti ex medicis latinis Celso et Scribonio, iisque que in Lexico Scriboniano notat Rhodius, patet.

Cessere magistri . . . Petitum est ex uirgilio, scribique debet:

   Cessere magistri
Phyllirides Chiron, Amythaoniusque Melampus,
uti doceo pag. 4 Apotheoseos Homeri.

 Dat Apollo curam. Id est, oraculo suo prescribit, que remedia debeant adhiberi; et consultos sepe ab egris deos, eorumue oracula fuisse, ut ipsis medicinam facerent, notius est, quam ut probari debeat: tu uide Aristidem uariis locis, et M. Anton. Philos. lib. u, § 8.

Sedes tota . . . Ita etiam infra sedem fluentem, partem corporis, qua sedemus, et per quam eiiciuntur excrementa, appellat. Greci similiter dixerunt, uti patet ex Hesychio in u .

Odoritatem . . . Nullus damno lectionem Baluzii, odor teter: sed minimum a uulgata receditur scriptura, si legimus, odoritas tetra. Sic occurrunt prioritas, commodioritas, superioritas, notata Meursio cap. 32 Auit. Philologici; nec abit uberitas in nummis obuia, et alicubi memini me legisse differitas, pro differentia.

Inestimabile . . . Id est, Innumerabile.

Corporis amiserant speciem. Ita plane Suidas:  , Cum autem incendio magno flagraret, ipsa etiam ossa tosta sunt, ita ut humane forme figura plane deleretur; nam hec uerba de Maximino, uel Galerio Maximiano, non Maximino Alexandri Seueri successore, intelligenda esse, docui ad cap. 22.

Annum perpetem. Id est, integrum, totum; eoque sensu uox hec occurrit apud Plaut. in Amph.; Iustin. u, 7; Ins. 2, CLXIu, adeo ut non satis caute notet Festus, illa solos petas usos esse.

Noui doloris urgentis . . . uel Grecos imitatur, qui genitiuum pro datiuo absoluto ponere solent; uel aliquid uitii latet, quod non incommode tollit Columbus per, noua ui doloris. Ceterum Haymo, uIII, 2 scribit, etiam Maximinum  subito inflatis uisceribus distentum, putrefactisque postmodum uulneribus uermes ebulliisse, fetoremque intolerabilem exhalasse; et fine capitis sequentis,  Maximinum Dazam, uehementi egritudine et doloribus internorum uiscerum correptum, amissis quoque morbo luminibus, et tunc magis quid aduersus Christum commiserit uidentem, uiuendi finem fecisse, lata prius lege pro libertate Christianorum.



CAPUT XXXIu.

Atque utilitate . . . Que etiam in nummo occurrit, cuius in una area cernitur imp. laureatus et MAXIMIANUS P. F. AUG. in altera mulier stolata, singulis manibus tenens singulos globos, et, UTILITAS PUBLICA, apud Andream Morellium in pererudito specimine Uniuerse Rei Nummarie Antique; et nota est sententia Cassii apud Tac. XIu An., 44: Habet aliquid ex iniquo omne magnum exemplum, quod contra singulos utilitate publica rependitur.

Iuxta leges ueteres et publicam disciplinam . . . Id est, iuxta leges olim latas, ritusque usu receptos, uel precepta que hoc tempore obseruantur. Plin. X, 82: Si qui autem se contra disciplinam meam gesserint,  statim cerceantur.

Ad bonas mentes redirent. Ii dicuntur redire ad bonam mentem, qui sententiis prauis relictis, meliores amplectuntur, et de errore in uiam redeunt: quales Ciceroni in epist. ad Famil. dicuntur redire ad sanitatem, id est, ad meliora consilia; et bona mens etiam occurrit apud Petron. bone mentis soror est paupertas: quo uerbo significat, diuitibus raro sanam mentem inesse, quia plerumque corrumpuntur luxu aliisque uitiis.

Et per diuersa uarios populos congregarent . . . Eusebius uertit, quod interpretantur, et in diuersis sectis atque sententiis diuersos cogerent cetus: cum ego reddere malim, et in diuersis locis: putoque etiam Lactantium diuersa, nimirum loca, uel oppida, similiter dixisse.

Multi periculo subiugati. Id est, multi tormentis et penis, que ex legibus nostris tolerare debebant, subiugati, Christo nuntium remiserunt: multi etiam  absque tormentis illud fecerunt; si modo deturbare eo sensu, quo putat Du Cange, usurpatur. Loca enim que affert, potius notant disiicere, turbam collectam segregare, quam détourner. Prius expressit Eusebius per alterum uero per , id est deturbati; uel qui metu tormentorum se ad Gentiles contulerunt. Nam ut notissimum, significat terrere, consternare, percellere, et deturbare, deiicere. Cic. u Fam., 7: Sed hoc scito, tuos ueteres hostes, nouos amicos, uehementer litteris perculsos, atque ex magna spe deturbatos iacere. Alibi: Suum quemque scelus de sanitate ac mente deturbat.

Nec Christianorum Deum obseruare. Aut fallor, aut hec respiciunt plane hereses hoc seculo, uel precedentibus natas; de quibus post alios preclare agit Frid. Spanhemius, theologus apud Batauos celeberrimus, Introd. ad Chronol. et Historiam sacram, cuius nunc secunda pars magno cum fructu et uoluptate ab eruditis euoluitur. Nam inter alias fuere multe, que Christum, uel Christianorum Deum, habebant  ludibrio; et nescio que portenta religionum sibi fingebant, uti ex Augustino, Epiphanio, Damasceno, Timotheo presbytero, aliisque patet. Edictum autem hoc difficultates suas habet: unde breuiter quid mihi de uno et altero loco uideatur supponam. Per hec uerba igitur, qui parentum suorum reliquerant sectam, intelligi debere puto Christianos, qui gentilium parentum et Maiorum suorum superstitionibus nuntium remiserant: inde addit, eos se reuocare uoluisse ad bonam mentem, siue facere, ut iterum deos colerent, et relictam sectam amplecterentur; additque rationem, quia scilicet tanta , uel stultitia, siue dementia eos inuaserat, ut pro arbitrio sibi quisque religionem et cultum fingeret, et relinqueret instituta primorum Christianorum, qui scilicet uno ore, unoque corde Deum colebant. Hinc adiicit, se iussisse, ut ad ueterum se instituta conferrent; id est, ut relictis tam discrepantibus sententiis, deos Gentilium colerent.  Hunc puto uerum horum locorum sensum esse; et licet ante suspicatus sim, hec uerba, ut non illa ueterum instituta sequerentur, que forsitan primi parentes eorum constituerant, respicere etiam ad Gentilium superstitionem: tamen, re diligentius perpensa, muto sententiam, et arbitror cum Baluzio, prestantis eruditionis uiro, taxari Christianos, quod defecissent a prisca illa parentum suorum simplicitate, et in plurimas sectas essent diuisi. At quod sequitur, ut ad ueterum se instituta conferrent, de gentilium superstitione capio, ad quam Christianos reducere tentauerat Galerius.

Indulgentiam nostram . . . uox propria, atque in ipsis nummis obuia; significat autem clementiam beneuolentiamque imperatorum, siue in remittendis reliquis, siue in largiendis et concedendis rebus, que petebantur. Meursius eam putat natam Ammiani Marcellini temporibus, quia is lib. XuI ita loquitur: Denique id eum usque ad imperii finem et uite scimus similiter obseruasse, ne per indulgentias, quas appellant,  tributarie rei concederet reliqua. Sed nichil tale inde doceri posse existimo, quia Ammianus Marcellinus tantum dicit, reliqua tributorum si remitterentur ab Imperatoribus, rem illam indulgentias, uti reuera erant, dictam fuisse. Est enim uox hec apud longe uetustiores auctores obuia; et notat gratiam uel remissionem, quam imperatores largiebantur. Sic in nummo Caracalle legitur, INDULGENTIAE FECUNDAE, apud Tristan. tom. II, p. 169, qui potest uideri: in alio Seueri, INDULGENTIA AUG. IN CARTHA. Hinc Eumenius in Paneg. imperatores sepe uocat indulgentissimos principes; et Ambrosius Orat. in obitum Theodosii, annonarum exigendarum relaxationem ab eo promissam, sed morte preuento non prestitam, uocat indulgentiarum hereditatem.

Conuenticula sua . . . Ita cap. 15 et 36 et 49, ubi uocantur loca, ad que conuenire consueuerant. Cicero, Orat. pro Domo et pro Sestio utitur hac uoce, pro cetu et congregatione.

Alia autem epistola iudicibus, etc. uel significat se  Christianis per iudices certa loca assignaturum, in quibus conueniant, uel mandaturum, ut obseruent quid in iis agatur, et ut prouideant, ne que contra rempublicam consilia ineant. Ea enim lege ipsis hec libertas datur, uti patet ex illis uerbis, ita ut ne quid contra disciplinam agant; id est, contra precepta imperatorum, contra imperium, contra leges. Apud Euseb. est, , quod non satis bene reddi credo, ita ut nichil contrarium discipline sue deinceps facere cogantur; cum ea conditione libertas Christianis concedatur, ne quid in leges et constitutiones peccent. In principio eodem sensu dixit, quod Lactantio est, iuxta leges ueteres et publicam disciplinam Romanorum.

Deum suum . . . Libera republica, Romani deos suos rogabant pro salute reipublice, uti uel patet ex lib. I, c. 10 et 22. uelleii, aliisque auctoribus. Primus fuit Cn. Pompeius Magnus, pro cuius salute  uniuersa Italia uota suscepit, teste eodem II, 48. Postquam imperii uis ad unum fuit delata, pro eius etiam salute deos rogabant, uti docet idem lib. II extremo Sen. I Consol. ad Polyb. Plinius fine Panegyrici, Aristides, tom. I, pag. 50, et Iulius Firmicus, lib. I Mathes. Christiani idem imitati optimo merito; et Christum etiam pro salute imperatorum, licet gentiles forent, precati sunt, idque ex precepto D. Pauli, I Timoth., II, 2, quod confirmatur u. 7, c. XXIX Ieremie. Atque hoc eos fecisse, docent Theophilus ad Autholicum, lib. uII, pag. 76; Athenag. Legatione pro Christianis extrema; Passio S. Cypriani, pag. 11; Passio S. uictoris Massiliensis a Colomesio, uiro erudito, edita, Tertull., c. 30 Apologetici, et denique Dionysius apud Euseb., lib. uII Hist. Eccles., cap. 1, ubi narrat, Gallum occidisse qui etiam uideatur cap. 11 libri  eiusdem. Sic hodie idem faciunt pro imperatoribus Turcorum patriarche Grecorum et Armeniorum, teste Ricautio in uita Mahumetis Iu. ueterem consuetudinem etiam retinere Aegyptios nunc Christianos, et orthodoxos pro imperatoribus Arriana heresi infectis Deum precatos esse, constat ex Liturgiis Copticis, necnon ex Cyrillo Catech. 4 et litteris Ariminensis synodi ad Constantium missis; quod utinam hodie nonnulli, qui se Christianos primi ordinis et loci uolunt esse, obseruarent!



CAPUT XXXu.

Horrenda tabe . . . Que qualis fuerit patet ex cap. 33, recteque ibi notat Baluzius, similem historiam de Iuliano, qui auunculus Apostate fuit, narrare Ioann. Chrysostomum. Idem de eodem Iuliano tradit Philostratus uII, 10, sed uermes omittit; quos tamen recenset auctor Passionis Theodoriti presbyteri Antiochie apud Mabill., tom. Iu Annal., p. 133. Ceterum obseruandum, Maximiani huius, licet crudelissimi  principis, statuam tempore Iuliani Antiochie adhuc uisam fuisse. Amm. Marcell. XXu, 10: Nam et Maximiani statua Cesaris, que locata est in uestibulo regie, amisit repente spheram eream, formatam in speciem poli, quam gestabat; que uel ibi semper mansit, uel reposita fuit ab infensissimo Christi hoste Iuliano.

Consumptus est. Obiit autem Serdice, uel prope eam urbem in Dacia mediterranea, uti notat Baluzius ad cap. sequens. uerum nulla in Dacia Serdica, et illa urbs Thracie adscribenda est. Neque tamen errant auctores, qui Galerium uel natum in Dacia non longe a Serdica, id quod facit Eutropius, uel mortuum Serdice fuisse, scribunt. Nam, uti ante docui, Dacia ultra Danubium sita fuit prouincia Romanorum a Traiano facta; postquam illa defendi non poterat, Aurelianus prouinciales in alteram Danubii ripam transtulit, et regionem illam Daciam uocauit, cuius pars Danubio uicina dicebatur Ripensis, interior uero Mediterranea. Sic Amm. Marcell. XXI, 10 scribit, summitates  Aemi et Rhodopes Illyrios interscindere et Thracas, hinc uicinas mediterraneis Dacis et Serdice, inde Thracias despectantes et Philippopolim, ciuitates amplas et nobiles; que certe non nisi de Mesia, uel uicina regione, exponi possunt. Idem, XXuI, 5, Aequitium scribit relationem accepisse Antonii Tribuni, agentis in Dacia mediterranea militem; que itidem in Thracia, uel Mesia, uti ex sequentibus patet, querenda est. Macedonie urbem SERDICAM dici ab Ammiano, lib. XXXI extremo, Ortelium secuti alii censent: sed nichil tale apud cum reperitur, uti ex ipsis uerbis patebit. Obsessi uero apud Hadrianopolim . . . . . egressi media nocte, uitatis aggeribus publicis, per nemorosa et deuia, pars Philippopolim, exindeque Serdicam, alii ad Macedoniam currebant. Nam tantum abest, ut Serdicam Macedonie adscribat, ut contrarium potius plane affirmet; et si alii petierunt ab Hadrianopoli Macedoniam, alii uero Philippopolim, et inde Serdicam, certe Serdica ab Ammiano Macedonie adscribi non  potuit: quin imo ab Hadrianopoli Philippopolim, et inde ad Serdicam nostram uersus Occidentem rectissima uia est, cum Macedonia ad Meridiem sita fuerit. Notant etiam eruditi Nicetam Choniatem Serdicam memorare ad Istri ripam positam, et proinde a Mediterranea nostra diuersam: sed ego tantum inuenio apud eum, pag. 19: Hunnos, superato Istro, Branitzobam uastasse, et Sardicam spoliasse: inde certe euinci nequaquam potest, Istro illius nominis urbem fuisse impositam, cum notum sit, quam multum itineris gentes ille breui temporis spatio facere solite sint, quippe que nulli alii rei, quam agendis predis intente essent. Illyrico Serdicam adscribit Socrates II, 20 Histor. Eccles. Sed nec hec a nostra diuersa est, quia Illyrici nomen tunc longe lateque patebat. Nam Appianus usque ad Thracie montes Illyricum extendit, includitque illi Mesias et alias regiones; et ex notitia imperii patet, per Illyricum octo presides  fuisse, Thessalie, Epiri ueteris, Epiri noue, Dacie Ripensis, Mesie prime, Preualitane, Dardanie et Macedonie Salutaris; et Rufus Festus decem et septem prouincias illi adscribit: adeo ut mirum non sit, illius temporis auctores urbem hanc Illyrico adscripsisse. Imo, si consideramus prefectum pretorio Illyrici presedisse duabus diecesibus Macedonie et Dacie, et Daciam complexam fuisse quinque prouincias, Daciam Mediterraneam, Daciam Ripensem, Mesiam primam, Dardaniam Preualitanam, et partem Macedonie Salutaris, apparebit facile, Serdicam etiam in Illyrico late sumpto fuisse. Constat preterea atque a uiris doctis annotatum est, Illyricum diuidi in Orientale et Occidentale: illud complexum fuisse partes duas, Mesiam et Thraciam; prouincias undecim, Mesiam primam, siue superiorem Preualin, Dardaniam, Daciam Ripensem, Daciam Mediterraneam, Mesiam secundam, siue inferiorem, Scythiam, Thraciam, Hemimontum; Rhodopen et Europam, Illyricum uero Occidentale comprehendere partes quatuor:  Rhetiam, Noricum, Pannoniam et Illyrin; prouincias nouem: Rhetiam, uindeliciam, Noricum Mediterraneum, Noricum Ripense, Pannoniam primam, Pannoniam secundam, Sauiam, ualeriam; et in Illyride populos Iapodas, Liburnos et Delmatas. Sic excusari poterit Zozimus, qui scribit Licinium et Maximinum acie decertasse in Illyriis, cum tamen ex Lactantio et aliis constet, pugnam eam pugnatam fuisse prope Perinthum, uel Heracleam Thracie. Notant preterea eruditi, ex Cedreno et Curopalate uideri, imo ex his uetustiore Procopio, lib. Iu Aedif., Serdicam iuxta Nessum Seruie esse; et Sigonium, lib. u Occidentalis imperii cis Istrum in Dacia Mediterranea inter duas Mesias eam constituere. Priores auctores consulere nequeo: sed Sigonius non alia a me sentit, quia urbem eam cis Danubium collocat, et ita Daciam transdanuuianam excludit; et Dacia Aureliani fuit inter utrasque Mesias, et complectebatur etiam  Dardaniam, uel Seruiam, et forte Thracie partem nisi dicamus, Dardaniam Thracie etiam nomine uenisse. Nam ego unam tantum Serdicam agnosco in Thracia positam: unde in lapide apud Grut., II, p. DXL: NATIONE THRAX. CIuITATE SERDICA; et quia Thracie forte pars Dacie postea Mediterranee accessit, uel, ut dixi, Dardania etiam Thracie fuit annumerata, inde in Thracia et Dacia Mediterranea; et quia Illyricum longe lateque sese extendebat, inde in Illyrico dicitur fuisse sita; existimaruntque eruditi plures eo nomine urbes celebrari; quod tamen a ratione alienum est plane. Sic late Illyrici uoce utitur uictor, cum scribit, Diocletiano, Herculio, Constantio et Galerio Illyricum patriam fuisse; quia Galerius in Dacia prope Serdicam, Diocletianus in Dalmatia, Herculius prope Sirmium, nati sunt; et quamquam Constantii natalis ignoretur locus, proculdubio tamen in iisdem regionibus genitus fuit, quippe qui ex Helena etiam in urbe Naiso procreauit Constantinum, testibus excerptis ualesianis. Hec ita commentatus fueram, cum incidi  in tabulam geographicam Sansonis, in qua uir harum rerum peritus admodum Illyricum delineauit. Animaduerti autem, eum Sardicam collocare ad fluuium Cebrum a parte Hemi montis, que uersus Dardaniam et mare Adriaticum est; cum contra in Tabulis Ptolomei illa conspiciatur ab ea parte montis eiusdem, que uersus Propontidem iacet. Et sententia firmari uidetur per Ammianum Marcell. quem dicentem audiuimus, summitates Hemi et Rhodopes hinc uicinas esse Mediterraneis Dacis et Serdice: inde Thracias despectasse et Philippopolim; et ita nulla Thracie pars contineretur Dacia Mediterranea. Quicquid sit, una tantum Serdica fuit. Et Ptolomeus diserte, lib. III, c. 11, eam Aemo monte includit; nam primo scribit, in prouincia esse , preturas iuxta Mesiam utramque, et circa montem Aemum incipientibus ab occasu; et inter eas numerat Sardicam; et mox inter ciuitates Thracie Mediterraneas recenset Deultum  Coloniam, Orcelin; Carpudenum, Byziam, Sardicam, Tertam, Philippopolim, et alias.

Nicomedie mensis eiusdem . . . Nullus dubito, quin scribendum sit, Nicomedie medio mensis eiusdem, siue maii; neque enim citius commode potuit proponi Edictum Nicomedie, cum Serdice egrotaret Galerius, illudque ibi propositum fuit ante hunc nuntium acceptum, pr. kal. maias.



CAPUT XXXuI.

Fretum Chalcedonium . . . Quod etiam fuit limes imperii Maximini, uti patet ex cap. 45.

Communi tutelo . . . Scribendum omnino est titulo, uti olim miseram ad Columbum. Nam communi imperatorum nomine data hec libertas fuit Christianis; et inde sequitur Maximini etiam atque Maxentii nomina edicto fuisse preposita, que tamen hodie non apparent: qua de re uide que noto ad cap. 32. Post hoc edictum Christianis pacem datam esse, non modo ex Lactantio, uerum etiam ex Euseb. c. 9 de Martyribus  Palestine, ubi Maximini seuitia multis describitur, patet. Notandum autem Maximinum uix sex integros menses abstinuisse a persequendis Christianis, et edictum in Oriente, cui preerat, non promulgasse: sed ducibus tantum suis mandasse, ut a persecutione Christianorum abstinerent; Prefectumque pretorio Sabinum scripsisse sententiam imperatoris ad prouinciarum presides; primum denique quod fecit, fuisse, Christianos a conuentibus, qui fiebant, arcere. Tituli autem comprehendebant nomina et honores. Suet. in Tib. c. 50 scribit, titulis Tiberii adiiciendum esse, Augusti et Liuie filius; et apud eumdem in Dom. c. ult. Senatus decreuit, eradendos ubique titulos, et abolendam omnem memoriam eius.

Sacerdotes maximos . . . Recte ad Euseb. uIII, 14 notat ualesius, ante hec tempora et sacerdotes prouinciarum fuisse; idemque multis docet Spanhemius  in Dissert. nec omittendus insignis locus, qui exstat in Chronologia Monachi Altissiod. p. 39: Erant etiam tunc, tempore Commodi, in Britannia uiginti octo Flamines, id est, pontifices paganorum, necnon et tres archiflamines, quorum potestati ceteri iudices morum atque fanatici submittebantur. Hos denique ex precepto apostolico idololatrie eripuerunt; et ubi erant flamines, episcopos, ubi archiflamines, archiepiscopos posuerunt. Quanquam ignarus non sim, quam difficulter fides talibus monachorum narrationibus adhibenda sit, uestigia tamen ibi reperiuntur, gentiles habuisse sacerdotes prouinciis uel urbibus impositos. Per fanaticos autem intelligo sacerdotes, uel homines diis consecratos; quomodo in Inscript. Fanaticus ab Isis Serapis; Fanaticus ex uico Bellone, et de ede Bellone, occurrunt.

Per omnes deos suos facerent . . . Id est, omnibus diis sacrificarent. Mira locutio, que nescio an alibi sit obuia: cap. seq. dixit per singulos dies sacrificare.

Iure suo . . . Libere, nemine impediente, ex suo arbitrio.  Cic. II ad Att., 2; Flor. I, 17, et III, 17 non aliter loquuntur.

Ex altioris dignitatis gradu singulos quasi Pontifices superponeret . . . Sacerdotes Maximi ex primoribus ciuitatum erant lecti, preerantque reliquis eiusdem ciuitatis sacerdotibus: at toti prouincie impositus erat Pontifex; isque eligebatur ex uiris maiore dignitate, uti erant presides, quam qua primores erant, preditis: id quod etiam clare docet Euseb. uIII, 14, et IX, 4, ubi sacerdotes maximos , Pontifices uero appellat. Per primores autem commode intelligi possunt decuriones, uel magistratus municipales, quomodo primores ciuitatis occurrunt in l. XuI, D. de Usu et Usuf. Sed obseruandum pontificem prouincie impositum etiam sepe uocari sacerdotem prouincie, quemadmodum patet ex leg. 46 Cod. Theod. de Decurionibus, qua imperatores constituunt, a solis aduocatis, eorumque consortio, dari debere prouincie sacerdotem; ubi uideatur Gothofredus, non secus ac  tom. uI eiusdem Codicis p. 254. Et huc pertinent Asiarche, de quibus consuli possunt Salmasius ad Solinum, Spanhemius in Dissertationibus, Augustinus ad Modestinum de Excusat., Gothofredus de Interdicta Christianis gentilium communione, Grotius ad N. Test., Rubenius de Urbibus Neocoris, et denique Harduinus, pag. 422. Nummorum Illustrat., qui omnes uiri eruditissimi multis hac de re agunt. Iisque addendi sunt Galatarche, qui Communi Galatarum preerant, et ludos solemnes curabant. Exstat eorum mentio in Inscript., apud me inedita, et Ancyre inuenta.

. . . . . . . . . . . .  . .

Et apud Gruterum 3, CCCCX. et 1, CCCCXu: T. Flauius Caius Antonius  dicitur fuisse et . Sed quia Galatarum metropolis fuit Ancyra, non ingratam me Lectori rem facturum spero, si aliam, eamque elegantissimam ineditam Inscriptionem, que eius mentionem facit, supponam.

. . . . . . . . . . . . . . . . . . .  . . . . . . . . . . . . . . .

uerum ut pergam, mulieres etiam prouinciarum Sacerdotes fuere create. Inscript. 8, pag. CCCXXI.

PORCIAE. M. F. MATERNAE O. SACER. DESI P. H. C. ET. POSTEA O. SACERD. CAESAR. M TARRAC. PERPETUAE L. NUMISIUS MONTANUS uXORI.

Nam siglas P. H. C. explicant docti, Prouincie Hispanie  Citerioris. Et notatu dignum est, hos prouincie sacerdotes non uideri fuisse omnium, qui in ea prouincia colebantur, deorum sacerdotes: sed unius, cui tota prouincia sacra faciebat; et maxime quidem Augustorum quemadmodum docet Rubenius: unde inscriptio 10, p. CCCXXI, interpretanda est:

C. SEMPRONIO. SPERATO. FLAMINI. DIuORUM. AuGG. PROuINCIAE. BAETICAE.

que insuper uidetur docere, speratum fuisse Flaminem omnium imperatorum, qui inter Diuos erant relati uel qui ibi colebantur; similiterque apud uictorem, per Africam decretum fuisse sacerdotem Flauie genti; quia scilicet Constantinus Flauius uocabatur. Huc pertinet Flamen Augustalis in Betica perpetuus, Flamen Prouincie Hispanie Citerioris, et similes, qui in iisdem lapidibus occurrunt, quique nos docent, prouinciis impositos Flamines, uel sacerdotes fuisse.  Fateor tamen aliam esse eorum rationem, quos Maximinus, teste Lactantio, instituit, quippe qui reliquis omnibus prefuerint, cum alii tantum prouincie Flamines, uel Sacerdotes possent esse appellati, quia commune prouincie sacrum curabant. Sed restat Sacerdos maximus explicandus. Quemadmodum igitur ex Lactantio, et iis, que annotaui, patet, sacerdos maximus dictus est, qui reliquis in ciuitatibus singulis sacerdotibus, ueluti caput erat impositus; nam per ueteres sacerdotes intelligendi sunt, qui ante constitutos maximos Sacerdotes in urbibus, uel ciuitatibus illis sacra faciebant. Imperatores pontifices maximos dictos esse, notius est, quam ut uel monere necesse sit: preter eos, pontifices, uel sacerdotes maximi raro occurrunt, licet apud Grecos frequentissimi sint, et nonnunquam eo uocabulo designent pontificatum Maximum imperatorum et aliorum, uti docuit preclare illustris Spanhemius dissert. uI. Apud Reines. Ins. 58, Cl. 5, seruat memoriam mulieris sacerdotis maxime:

 LABERIA. FELICIA SACERDOS. MAXIMA MATRIS. DEUM. M. I.

Sed arbitror eam ita uocari, quia etate reliquas superabat; uel quia prima in Collegium erat adoptata. Festus certe ultimam rem Rome in usu fuisse, testatur. Minorum pontificum maximus dicitur, qui primus in id collegium uenit; item minimus, qui nouissimus; quomodo et uirgo uestalium uetustissima, maxima fuit appellata, uti docuit Lipsius, uir certe eruditissimus, et qui plurimum Antiquitatis studia illustrauit: quanquam eiusmodi pontifex, sacerdos et uirgo uestalis, reliquos etiam absque dubio dignitate atque auctoritate antecesserit. In Cephaledio, paruo Sicilie apud Himeram fluuium oppido, etiam sacerdotem Maximum fuisse docet nos Cicero Act. II in uerrem: Cephaledi mensis est certus, quo mense sacerdotem maximum creari oporteat, et ex sequentibus patet eum annuum ex ciuibus, et in comitiis populi electum  fuisse; isque ita non ab etate, uerum ab auctoritate, dictus fuit: quomodo Festus testatur, alios putare Pretorem maximum dici, qui maximi imperii sit, alios uero, qui etatis maxime. Eidem Curio maximus dicitur, cuius auctoritate curie, omnesque curiones reguntur; eiusque forte respectu alii dicti curiones minores, qualis celebratur in Inscript. 4, pag. 305, apud Gruterum. Augurem maximum etiam recenset Ioannes Andr. Bosius in pererudita dissertatione De Pontific. maximo Rome ueteris, cap. 2, sed eum, ut uerum fatear, nondum uidi a ueteri quoquam memorari; certe apud Festum in u. maximum pretorem, non reperitur. Atque ex iis quidem patet, maximi titulum sacerdotibus datum fuisse nonnullis: sed illud dignum est examine, num Romani preter pontificem suum maximum alios ita appellauerint, siue Rome siue extra Romam. Sentit id Gutherius, putatque in inscriptione ueteri memorari P. uergilium pontificem maximum Sabinorum: damnat hoc Bosius, et arbitratur,  Reinesium secutus, hic scriptum fuisse PONT. MAI. hoc est Maiori, uel MAR. id est, Martis. Sed ipse Reinesius postea sententiam uidetur mutasse, quia pag. 445 Inscript. notat, hunc uergilium pontificem maximum dici inter suos, et in collegio pontificum municipalium, uti inter minores pontifices, Rome etiam maximum fuisse: quem tamen Bosius uel putat simpliciter maximum esse dictum, uel nomine scribe  alioue quopiam adiecto. Quicquid sit, rarissime certe preter Romanorum pontificem reuera maximum, alii pontifices maximi memorantur. Summum pontificem inuenio apud Prudent. Hym. 10. . u. 223. ubi romanus martyr alloquitur Asclepiadem:

Spectator horum pontifex summus sedes,
quem puto pontificem prouincie fuisse; eidemque celebratur summus sacerdos:

Summus sacerdos nempe sub terram scrobe
 Acta in profundum consecrandus mergitur,
Mitra infulatur . . . . . . . .
Quibus uersibus pontificem maximum describi male arbitrantur Bulengerus, Reinesius pag. 622, epist. et pag. 77 Ins. Sylburgius ad Zozimum l. Iu, c. 36, nec non eruditissimus uir pag. 172 Cenotaphiorum Pisanorum; cum summus ille sacerdos sit sacerdos Cybeles, uel matris deorum, primus, qui eo modo consecrabatur; et de his sacris Prudentium agere existimat etiam illustris Salmasius ad Hist. Aug.

Singulos quasi pontifices . . . Puto me docuisse hos maiores fuisse sacerdotibus in ciuitatibus constitutis; nichilque obstat illos maximos, hos uero simpliciter pontifices appellari. Nam pontificis nomen dignius semper habitum fuit, quam sacerdotis; illudque generale, hoc uero speciale est: unde non absque ratione uelleius II, 59, Pontificatus sacerdotium dixit. Imo et pontifex maximus nonnunquam pontifex absolute dicitur Latinis, et Grecis , omissa uoce  , uti docet preclare illustris Spanhemius dissert. 6. Sic Geta in nummis modo PONTIF. modo PONT. MAXIMUS dicitur; et in Plautille nummo Caracalla uocatur ANTON. P. AUG. PONT. TR. P. u. COS. apud celebrem antiquarium et eruditum Ioh. uaillantium: et Ciceroni in orat. de Arusp. Resp. P. Lentulus cos. dicitur pontifex, qui erat pontifex maximus. Et ut Eusebius Lactantii pontifices appellat , ita pontifices non aliter appellat Plutarchus in Numa. , , , Iam etiam sacerdotum, quos pontifices uocant, ascribunt institutionem Nume; aiuntque ipsum inter eos pontificem maximum fuisse. Torquet hic me locus quia uiri eruditi censent, Plutarchum narrare Numam regem pontificem maximum fuisse; firmatque eorum opinionem Zozimus, Iu, 36. Sed mirari soleo illud memorie non mandasse Dionysium Halicarnassensem, Liuium,  aliumue auctorem Plutarcho et Zozimo uetustiorem; et suspicabar nonnunquam, apud eum scribi debere , id est, ipsum initio unum ex iis fuisse. Certe non uideo quomodo alias uOX locum habere possit; et Liuius, quod apprime huc facit, scribit I, 20, Numam ipsum plurima sacra obiisse, ea maxime, que nunc ad Dialem Flaminem pertinent: idemque cum aliis testatur, Numam Marcium, Marcii filium, e patribus lectum pontificem, eique sacra omnia exscripta exsignataque attributa esse a Numa rege. Nequicquam me mouet Zozimi auctoritas, quippe qui et alia ibi male narrat, et nomine Nume deceptus esse potuit.

Candidis chlamydibus . . . Scilicet candidi coloris uestes induebantur sacerdotes, exceptis iis qui inferis operabantur, uti notissimum est. Et sic in specie docet Porphyr. Iu, 19 de Abst. Iouis in Creta usos esse eiusmodi uestimentis. Silius lib. III, sacerdoti uestem niueam tribuit; Plinus Druidibus candidam lib. XuI. c. ult. et Apuleius antistitibus sacrorum  candidum linteamen lib. XI. Atque ut chlamys hoc loco tribuitur sacerdotibus, ita et idem facit Apuleius libro laudato: Et humeris dependebat pone tergum pretiosa chlamyda.

Confessoribus effodiebantur oculi . . . Frequens hoc supplicium, ut et truncate manus, pedes, nares, in Historia Eccles. Sed obseruatione dignum est, Euseb. uIII, 12, narrare in rebus Diocletiani, imperatores, postquam iudices tormentorum et sanguinis satietas ceperat, iussisse, ut oculi Christianis eruerentur, et alterum crurium debilitaretur: quin et idem memorie mandare Haymonem uIII, 1 Hist. Eccl., et Suidam illud referre ad Diocletianum et Maximianum ipsius generum, qui fuit Galerius, quemque, uti ex sequentibus patet, cum Maximiano Herculio confundit. uictos, ait, multitudine Christianorum, qui occidebantur, edictum promulgasse, ut omnibus Christianis, quotquot inuenirentur, dexter oculus effoderetur, non solum propter acerbitatem doloris, sed etiam propter ignominiam, ,  eamque conspicuam, et ob Romane ciuitatis alienationem, ut uertit Portus, cum mihi uideatur Suidas dicere, penam hanc fuisse alienam a disciplina Romanorum, uel non usitatam in rep. Romana; id quod certe uerum est: unde unusquisque statim cognoscere poterat eos Christianos esse. In Politia SS. Patrum Metrophanis et Alexandri apud Photium legimus, Paphnutii, qui interfuit concilio Niceno, iussu Maximiani dextrum oculum erutum, et sinistri cubiti neruos incisos fuisse; sed hoc uertendum erat, et neruos sinistri poplitis incidit, quia tam flexum poplitis, quam brachii, uel cubitum significat; et Eusebius post uerba modo laudata diserte scribit, dextros Christianis oculos effossos, et candente ferro fuisse debilitatos. Notatu insuper non indignum est, Euseb. IX, 5, et post eum Haymonem uIII, 3, narrare, ubi de hac Maximini persecutione agunt, Simulacrorum pontifices in odia et necem Christianorum concitatos  esse: quod ut aliqua iusta ratione uideretur fieri, conficta esse acta quedam uelut apud Pilatum de Saluatore nostro habita, in quibus aduersus Christianos omnis blasphemia conscribitur. Unde sequitur ficta hec Acta fuisse A. C. 311 extremo, quia post Galerii mortem, que incidit in maium eiusdem anni, uix sex menses a persecutione Maximinus abstinuit. Sed eorum Actorum antea fieri mentionem in actis presidialibus Tarachi, Probi, et Andronici cap. 9, putat ualesius: Inique non scis  quem inuocas Christum, hominem quidem fuisse, factum sub custodia Pontii Pilati, et punitum, cuius exstant Acta passionis. Gesta hec sunt Diocl. Iu, et Maximiano III, coss. siue anno Christi 290, et si eadem Acta intelligi debent, certe illa precesserunt persecutionem; utque tempora conciliet ualesius, scribendum putat, Diocletiano IX, Maximiano uIII, quia in illis Actis fit mentio precepti imperatorum, quo omnes iubebantur diis immortalibus sacrificare, et quia preses cap. 9  dicit, diuturnam et altam pacem principes prestitisse, que non erat Diocletiano quartum consule. Nonum ille consulatum gessit an. 304, et sic quoque Pilati Acta ante Maximini persecutionem fuere conficta; cuius tamen initio Acta hec supposititia edita fuisse diserte tradit Eusebius. Puto igitur in Actis Tarachi non respici ad illa Acta Pilati: sed uel presidem Maximum innuere ipsam S. Scripturam; cuius, non Pilati, sed Christi, ex historia litteris a Christianis mandata constat, eum cruci affixum esse; uel ad Acta, que Pilatus ad Tiberium imperatorem de passione, resurrectione, et miraculis Christi misit, et ad que prouocant Tertullianus, Eusebius aliique. Nam si nefaria, que ab impiis et scelestis illis Christo tribuuntur, scelera in Actis Pilati tunc lecta fuissent ab Ethnicis, procul dubio ea Maximus non reticuisset, nec dixisset tantum, Christum hominem et punitum fuisse.

Auricule . . . Id est, aures: Peta, Auriculas asini Mida rex habet; Arnob., lib. uI, p. 240: Nunc uero, quia cernunt ora, oculos, capita, buccas, auriculas,  nasos; notumque est illud Ciceronis, auricula infima mollior. Hec autem suppliciorum genera apud Persas in usu fuisse frequenti docet Brissonius; et auctor M. Etymologici inde deducit, quia facinorosis ueteres abscindebant.



CAPUT XXXuII.

Ut quisquis ad cenam uocatus esset, inquinatus inde atque impurus abiret. Iam monui ad cap. 11, uti ex Columbi notis patebit, hec ad idolothyta referri debere: eamdemque ob rationem abstinuisse Christianos ab epulis, quas Galerii mater Romula exhibebat. Quid de his apostolorum tempore statutum sit, quidque Paulus ad Corinthios scripserit, satis superque ex Nouo Federe constat. Gentiles, cum sacrificarent diis suis, uictimas quidem integras ante aras statuebant, easque diis sacrabant: sed tamen non totas offerebant; uerum pars earum inseruiebat amicis excipiendis. ual. Flaccus, II Argon. u. 347:

    Sacris dum uincitur extis
Prima fames . . .
id est, carnibus, que ex sacrificio superfuerant. Ipse deus, cui sacrum erat factum, existimabatur conuiuas pascere; unde elegantissime Aristides, tom. I, p. 97, Sarapin uocat , uti optime explicat Salmasius in obseru. ad Ius Att. et Rom. Erant tamen homines parci, qui reliquias sacrificiorum sale condiebant domum relatas; alii, qui eas macellariis uendebant, uti nos docet Theophrastus, cap. 23 Characterum; alii honestiores, qui, ad euitandos sumptus, uictimarum partes amicis mittebant, quemadmodum ex Theocrito et Plauto docuerunt eruditi. Sed qui eas diuidebat non fuit dictus , uti arbitratur Castellanus in prefat. Syntagmatis de Festis Grecorum: uerum id ipse sacrificans per certum hominem, et seruum forte, fecit. Contra fuerit questor pecunie publice; et licet expensarum, que in sacris publicis fiebant, curam habuerit, acceperitque talium uictimarum pelles et reliquias  non secus ac sacerdotes, obseruante Scholiaste Aristophanis, tamen inde nequaquam inferri potest eum reliquias sacrificiorum diuisisse, et ad sacrificantium amicos misisse. Porphyrius, lib. II, § 8 de Abstin. testatur, suo tempore animalium nonnullas partes sacrificatas, cetera epularum loco fuisse: , et § 27, putat homines, cum antiquitus fructuum primitias diis offerrent, et reliquos comederent, eodem exemplo de animalibus sacratis gustasse. Erant tamen sacrificia, in quibus nefas erat edere immolata. Idem Porphyr. II, 44: Omnes enim in hoc consenserunt theologi, , quod in sacrificiis, que ad malum aliquod auertendum fiunt, ea que immolantur non sunt comedenda, sed expiatoriis utendum sit. Abstinebant autem ab idolothytis primi Christiani; et preter exempla ab aliis allata, uide Adonem in Martyr., pag. 80, 142, 148 et  181, Analecta Mabillonii, tom. Iu, pag. 132, qui locus singularis et elegans admodum, et pag. 141; at contra iis uescebantur Nicolaite, ualentinianique, uti testantur Epiphanius et Augustinus.

In ceteris quoque magistri sui similis. Arbitror designari Galerium Maximianum; nisi quis putet scribi debere magistris suis, quia mox Diocles et Maximianus memorantur.

Hinc fames, agris . . . Hanc etiam memorat Haymo, lib. uIII, cap. 3, sed alias affert causas.

Rapiebantur ad sacrificia quotidiana, quibus eos . . . Putabam antea, eos referri debere ad agros: sed nunc illud damno, quia sequentia contrarium euincunt plane. Nec displicet Columbi suos; ita ut aulicos intelligat Lactantius, uel domesticos imperatoris, qui sacrificiorum reliquiis tam probe satiabantur, ut annonam uel uictum, qui ipsis dabatur, tanquam uilem spernerent. Pertinet et hic locus ad idolothyta, illique similis fere inuenitur apud A. Marcell. XXII, 12: Hostiarum tamen sanguine plurimo aras crebritate  nimia perfundebat , tauros aliquoties immolando centenos, et innumeros uarii pecoris greges, auesque candidas terra quesitas et mari: adeo ut in dies pene singulos milites carnis distentiore sagina uictitantes incultius, potusque auiditate corrupti, humeris impositi transeuntium per plateas ex publicis edibus, ubi uindicandis potius quam sedandis conuiuiis indulgebant, ad sua diuersoria portarentur. Per annonam autem intelligere debemus, carnem, oleum, uinum, frumentum, uti discimus ex cod. Theod. de Erogat. militaris annone; ad quem uideatur Gothofredus, ut et Salmasius ad Histor. Aug. quibus addatur Zozimus II, 9, ex quo patet unum prefectum fuisse carni suille pretorianis prebende.

Et effundebant passim . . . Hec ita scribenda esse iudico: annonam. Et effundebat passim sine delectu, sine modo, cum diuites uniuersos . . . expungeret, ita ut hec omnia respiciant Maximinum. Eusebius certe  uIII, 14, narrat, Maximinum ditissimum quemque paternis et auitis bonis spoliasse, tribuisse. Expungere autem uestibus et aureis nummis, nichil aliud est, quam aliquem rebus illis priuare, ab aliquo eas auferre. Est tamen mira locutio, et nescio an alibi obuia. Expungere nomen, est debitum soluere; expungi pauperes dicuntur, quando iis soluitur, quod gratuitum propter Christum debet Ecclesia, uti docet clariss. Gronouius cap. 8 Obseruat. in Hist. Eccles. expunctus manipulus, qui in catalogo militum deletus, et sacramento solutus: expuncte rationes abolite sunt et delete. Hec omnia nichil commune cum Lactantiana phrasi habent; et quanquam alicui uideri posset, legi debere emungerent, quomodo Terent. Phormione senem emungere argento dixit, tamen puto Lactantium scripsisse expungerent, quia similiter plane locutus est Papinianus in l. Xu, D. de Re Milit.: Ex causa desertionis notatus, ac restitutus,  temporis, quod in desertione fuerit, impendiis expungitur.

Nescio an agendas . . . Lego, an non agendas, quod ironice dicit Lactantius.



CAPUT XXXuIII.

Per singulos artus . . . Augusto idem obiicit Antonius apud Suet. cap. 69: Conditiones quesitas per amicos, qui matres familias et adultas etate uirgines denudarent atque perspicerent: ubi Casaubonus notat, seruos seruasque nudas ab emptoribus fuisse inspectas; qua uoce et Seneca lib. I Controu. utitur.

In aqua necabatur: tanquam maiestatis crimen esset. Non quod pena lese maiestatis esset submersio: sed quia crimen illud capitale erat, non quidem ex lege Iulia, sed ex legibus posteriorum imperatorum. Nam cum lege Iulia pena talium foret exilium, seu aque et ignis interdictio, idque etiam ex Tacito pateat, Paulus tamen iurisconsultus suo tempore scribit, humiliores bestiis obiici, uel uiuos exuri, honestiores  capite puniri; et inde sequentibus temporibus  pena capitis iis irrogata est, qui crimine lese maiestatis tenebantur.



CAPUT XXXIX.

Quam nuper appellauerat matrem . . . Intellige ualeriam Galerii Maximiani, qui Maximinum Dazam adoptauerat, uiduam. Sed opere pretium erit breui quasi in tabella exhibere, quas uxores Diocletianus, Herculius, Galerius, aliique habuerint, quique ex his nati sint, ut ita lux clarior uariis Lactantii locis affulgeat.

Diocletianum uxorem nomine Serenam habuisse testantur Ado in Martyr., p. 135, Tristanus et alii. Eleutheriam eam appellat ualesius; Alexandram alii: sed uocatam fuisse Priscam docet Lactantius cap. 15, et priores omnes errasse uidentur; nisi dicamus eam bina uel plura nomina habuisse. Genuit Diocletianus ex ea Galeriam ualeriam.

Galerium Maximianum quod attinet, illi Galeria  ualeria nupsit; hunc enim Diocletianus adoptatum iussit, repudiata priore uxore, eam ducere, indeque gener Diocletiani dicitur capite 29. Fuit sterilis: unde Candidianum, Galerio natum ex concubina, quemque Cesarem facere uoluit, uti patet ex cap. 20, adoptauit, quemadmodum nos docet Lactantius cap. 50. Idem  Candidianum, quem ualeria ex concubina genitum ob sterilitatem adoptauerat, necari iussit. Morti proximus Galerius eam cum filio Candidiano commendauit Licinio, atque in manus tradidit, cap. 35. Sed Licinium reliquit exacerbatum, ut arbitror, quia ipsi nubere nollet, et se cum matre credidit Maximino, cui tamen non satis bene cum marito conuenerat, uti constat ex cap. 32. Causam autem relicti Licinii arbitror latere in his huius capitis uerbis: uenerat post obitum Maximiani ad eum ualeria, cum se putaret in partibus eius tutius moraturam, eo maxime quod habebat uxorem. Licinius scilicet erat  innuptus, quippe qui postea Constantiam, Constantini sororem, in uxorem duxit; et uerisimile admodum est, ualeriam ab eo de connubio fuisse appellatam illamque eodem, quo Maximinum reiecit argumento usam esse: quia nefas erat illius nominis ac loci feminam sine more, sine exemplo, maritum alterum experiri. Neque enim uideo, quam aliam ob causam tam significanter dixisset Lactantius, eam se credidisse Maximino, eo maxime quod habebat uxorem; et rem, uti sese habebat, narrare ausus non est, quia inter Constantinum et Licinium firma erat amicitia, cum hic libellus editus fuit. Cum igitur Maximino etiam nubere nollet, pellitur ad eo in exilium cum matre, relegaturque in quasdam desertas Syrie solitudines, nec precibus Diocletiani ueniam consequi potuit, cap. 20 et 41. Tandemque Licinius illius matrisque Prisce capita Thessalonice amputari iussit, cap. 51, cuius uerba corrupta ibi emendabo. Notandum autem, Adonem uiennensem, p. 105 Martyrol. scribere, filiam Diocletiani imperatoris a demonio  uexatam, atque a S. uito oratione curatam, imo p. 70, eamdem uocari Artemiam, et a Cyriaco liberatam demonio, ac baptizatam fuisse; moxque ipsum addere, ipso tempore Maximinum interfecisse sororem suam Artemiam. Quibus si quid ueri inest, Diocletianus duas filias habuerit, necesse est; sique illa, que occisa dicitur, eadem cum priore Artemia, scribi debet Maximianus, nimirum Galerius; quippe qui sororem eius ualeriam habebat in matrimonio, suamque potest dici occidisse, interficiens uxoris sue germanam. Sed ut uerum fatear, haud magna fides eiusmodi auctoribus adhiberi potest.

Maximianus Herculius uxorem habuit ualeriam Eutropiam, que ante ex homine Syro genuerat Theodoram, uel Flauiam Maximianam Theodoram, que nupsit Constantio Chloro; Herculio autem nupta genuit Maxentium.

Constantius Chlorus, cum Cesar crearetur, repudiare coactus est Helenam, uel concubinam, uel coniugem,  ex qua natus ipsi erat Constantinus, postea a rerum gestarum gloria Magnus dictus; et in uxorem duxit Herculii priuignam Theodoram, que ipsi peperit Dalmatium, Constantium, Annibalianum, Constantiam, Eutropiam, et Anastasiam; quarum una nupsit Licinio, uti patet ex cap. 43: Ut audiuit, Constantini sororem Licinio esse desponsam, existimauit affinitatem illam duorum Imperatorum contra se copulari. Et quia Theodore uitricus erat Max. Herculius, inde Constantius Chlorus, c. 29, eius gener uocatur: Ut Constantinum imperatorem generum suum  generi filium, dolo malo circumueniret; id est, Constantii Chlori filium, qui Theodoram, priuignam Herculii, duxerat in uxorem, queque, non mater, sed nouerca erat Constantini.

Constantinus Magnus Herculii Maximiani filiam minorem, Faustam nomine, duxit in uxorem: ita cap. 27, Panegyricus incerti auctoris, et alii; idque cum prima illius uxor Mineruina diem obiisset. Quos et quot liberos habuerit, notum satis est, docetque  preclare illustris Du Cange.

Maxentius filius fuit Maximiani Herculii atque Eutropie. Eum puerum ualde laudat Mamert. cap. 14 Panegyr. Sed profecto mature ille elucescet dies, cum uos uideat Roma uictores, et alacrem sub dextera filium, quem ad honestissimas artes omnibus ingenii bonis natum felix aliquis preceptor expectat, cui nullo labore constabit diuinam immortalemque progeniem ad studium laudis hortari. Eum tamen suppositum fuisse Herculio arte Eutropie, tenere mariti animum laborantis auspicio gratissimi partus cepti a puero, tradunt Epitomes uictoris, et Excerpt. uales. auctor, et P. diaconus. Idem docet incerti panegyrici, cap. 3: Ipse denique, qui pater illius credebatur, discissam ab humeris purpuram detrahere conatus: ecce creditus; ergo non uerus pater: unde mox cap. 4, Maxentium Maximiani suppositum uocat; idemque Iulianum tradere putabat Tristanus, quem tamen errare docui ad cap. 18. Ceterum  in Politia SS. Patrum Metrophanis et Alexandri apud Photium Maxentius uocatur . Adscribam totum locum, quia mihi ualde esse uidetur intricatus. Seuero morbo extincto, Licinius, qui sororem Constantii coniugem habebat, imperauit, reliquam Orientis partem Maximianus tenuit. , . Maxentius uero Rome imperabat, fratris Maximiani filius. Et hic quidem erat Maximiani prioris, alter uero Diocletiani filius. Ego certe uix me hinc extrico, speroque alios inuentos iri, qui nodum soluent; neque enim lectum mihi, Maxentium natum fuisse fratre, uel sorore Maximiani, cum genitus sit Herculio et Eutropia Syra. Suspicabar nonnunquam locum corruptum, et uerba transposita esse, et quidem initio legi debere, nam Maximinus Orientem tenuit, fuitque sorore Galerii Maximiani genitus: deinde Maxentius dicitur filius Maximiani, nimirum Herculii; alter uero,  uel Galerius Maximianus, filius Diocletiani, quia ab eo adoptatus, et filiam eius habebat uxorem. Sed nichil certi definio, aliisque hec relinquo excutienda. Maxentius, si Tristano credimus, uxorem habuit Magnam Urbicam, filiam Galerii ex priore coniuge, ex qua Romulum uiuo patre mortuum consecratumque, et alium filium genuit, qui cum matre dicitur uixisse adhuc duobus ante cladem diebus: unde panegyrista narrat Maxentium ante biduum palatio emigrasse, et cum uxore et filio in priuatum domum sponte concessisse.

Seuerus filium habuit Seuerianum, uti constat ex cap. 50, nomen uxoris et parentum incognitum. Tristanus arbitratur, eum genitum esse sorore Maximiani Galerii: sed Zozimus et Aurelius uictor, quos laudat, illud tantum de Galerio Maximino, Daza ante imperium dicto, commemorant. Et si hoc fuisset uerum, non puto, Galerium Maximianum illud silentio oblitteraturum, cum alloqueretur Diocletianum, et  cum eo de Cesaribus creandis ageret, cap. 18 et 19.

C. ualerius Maximinus quem male Haymo, uIII, 3, Seuerum Maximinum uocat, natus fuit sorore Galerii Maximiani. Epitome uict.: Galerius Maximinus, sorore Armentarii progenitus, ueroque nomine ante imperium Daza dictus: inde Galerius Maximianus eum cap. 18 appellat affinem suum, et P. Diacono dicitur filius sororis Galerii, cui tamen male Maximus uocatur. Tristanus scribit, Zozimum eam facere sororem Maximiani Herculii: sed apud eum nichil tale inuenio, quanquam idem tradant Hofmannus et Moreri in Lexicis suis. Uxoris nomen ignoratur cap. 39, et ipsa in Orontem precipitata est, c. 50. Sustulit ex ea Maximinus filium et filiam Licinii iussu occisos, ibidem. Sed tamen, cap. 47, filios illi, non filium et filiam, tribuit. At ille kalendis maiis, id est, una nocte, atque una die, Nicomediam alia nocte peruenit . . . raptisque, filiis et uxore, et paucis ex palatio comitibus, petiuit Orientem. Quin et cap. 50 filius eius maximus  memoratur: Ipsius quoque Maximini filium suum maximum agentem in annis octo, et filiam septennem, que desponsa erat Candidiano extinxit. uerum si plures filios habuisset, non certe oblitus fuisset Licinius eos interimere: unde priore loco filiorum nomine forte etiam filia uenit, id quod factum fuisse, ex iure ciuili patet; et altero Maximus est nomen proprium, nisi dicamus, natu minorem in fuga fuisse mortuum. Nam duos Maximinum filios habuisse uidetur clare docere Eusebius, lib. IX Historie Eccles. extremo: , . Adiecti sunt his omnibus Maximini liberi, quos ille iam imperii consortes, et titulorum atque imaginum participes fecerat. Scio, in genere liberos significare, et complecti posse filium filiamque Maximini: sed addit eos in tabulis pictos, imperiique consortes esse factos; que, ut  puto, in filiam non cadunt, nec quicquam ad hoc eludendum telum inuenio, nisi dicamus, Eusebium plurali pro singulari numero usum esse. Atque hec de imperatoribus, eorumque uxoribus et liberis, monenda habui; iudicauique, non ingratum lectori futurum, si et uultus illorum, aliorumque persecutorum genuinos Lactantiani opusculi initio exhiberem, ut ita uno quasi intuitu unusquisque sibi ob oculos poneret horrendas persecutiones, quibus illi Ecclesiam, et meritas penas, quibus eos Deus afflixit. Magnam Urbicam non addidi, quia Eruditi dubitant, num Maxentii coniux fuerit. Licinium adieci, quia a Lactantio memoratur; et quia postea Ecclesiam persecutus est, locum suum inter Persecutores habet. Constantinum in medio tabelle depingendum curaui cinctum patre, matre, nouerca et uxore: quia Constantius Chlorus fauit Christianis, et quia Constantinus tyrannorum uictor, una cum Licinio pacem Ecclesie debit, quam tamen hic postea, ut monui, turbauit.

 Inardescit. Id est, libidine accenditur: inardescitque tuendo.

Nondum luctus tempore impleto. Quod fuit decem mensium, posteaque ex Lege Gratiani, ualentiniani et Theodosii, factum est mensium 12, uti notarunt eruditi; adeo ut hec acciderint anno 311 exeunte, uel ineunte 312, quia mense maio anni 311 obiit Galerius; et quia nuper scribit, eam appellatam a Maximino matrem, et tepidos adhuc mariti sui cineres esse queritur ualeria, me haud inuito, hec anno trecentesimo et undecimo ascribentur: unde simul patet, quamdiu fere illa apud Licinium morata sit.

In illo ferali habitu . . . Id est, nigro: unde paulo ante, adhuc in atris uestibus erat mulier; quamquam Lipsius ad Tacitum, et eum secutus Kirchmannus II, 18 de Funer, existiment, sub imperatoribus feminas in luctu uestes albas induisse. uerum illud esse patet ex Herodiano et Plutarcho: sed potuit hic mos Diocletiani tempore abolitus, uel non omnibus,  imo et certis tantum casibus obseruatus fuisse.

Tepidis adhuc cineribus mariti . . . Ergo Maximianus Galerius rogo impositus, illoque tempore crematio adhuc in usu apud Gentiles fuit; nisi quis figuratam loquendi formam esse, censeat, uelitque significare tantum ualeriam, maritum suum nuper mortuum esse. Cremationem per Antoninos sublatam esse cap. 13, M. Ant. philosophi Capitolinum tradere, probare olim conati sunt eruditi: sed eorum error castigatus est; et nichil certe locus ille nos aliud docet, quam Antoninos, maxima pestilentia exorta, de sepulcris extruendis aliquid cauisse: quod tamen quale fuerit, certant inter se harum rerum peritissimi uiri, Salmasius, Casaubonus, Iac. Gothofredus, et Obregthus, quorum Gothofredus mihi non plane aberrasse a uero uidetur. Sed si Capitolini uerba hanc opinionem non refellerent, certum utique est, eam admitti non posse propter sequentia exempla; quorum non minima sunt Consecratio cum rogo in nummis L. Septimi Seueri, Caracalle, et Cesaris  P. Cornelii Salonini ualeriani, filii Gallieni Augusti, obuia, necnon Galerius Maximianus crematus. Ego persuasus sum, cremationem lapsu temporis abolitam; nec male arbitror censere eruditos, Christianos magnam huius mutationis causam fuisse, qui, ut loquitur Felix Minucius, nullum damnum sepulture timebant; sed ut ueterem et meliorem consuetudinem humandi frequentabant. Macrobius uII, 7 Saturn. scribit, suo seculo, id est, imperante Theodosio Iuniore, urendi corpora defunctorum usum nullum fuisse. Ipsam cremationem non fuisse ueteris instituti, Gentisque Cornelie primum Sullam dictatorem crematum esse, Plinius et Cicero tradunt. Quin et Domitiani tempore humationem a nonnullis usurpatam, uel cadauera fuisse condita, patet ex Statii Syluis, ubi Priscille funus describit. Cumque in dies magis magisque accresceret consuetudo uetus, illaque humanior ipsis etiam Gentibus uideretur, hinc puto  factum esse, ut nonnunquam in monumentis uetustis corpus integrum conditum esse, legamus.

D. M. L. IuLII. EPIGONI uIXIT. AN. XXuI. M. u. D. XII. CORPuS. INTEGRuM. CONDITuM. M. IuLIuS. HAMuS PATER. FILIO. PIISSIMO. C. IuLIuS. HAMuS DIS. MANIB. L. IuLII. MARCELLI NEPOTIS. SuI. uIXIT. ANN. u. DIEBuS. XXXXI. CORPuS. INTEGRuM CONDITuM. SARCOPHAGO.

Nec certe displicet doctissimi celeberrimique uiri sententia, qui putat, catacumbas a Gentibus factas, inque iis cadauera posita fuisse: sed non egre eum  laturum spero, si apponam, quid hac de re sentiat Ioannes Bapt. Donius in libro, quem De Restituenda salubritate agri Romani inscripsit. »Arenarie, ait pag. 52, Crypte antiquis temporibus ad extrahendam arenam in usum edificiorum excauate, quod hodie diuersa ratione faciunt superne effossa terra, ut in pastinationibus solet, tam multe exstant non in proximo tantum, ac sub uineis urbi propinquis, sed etiam longius, et in omnes fere partes ad mare usque et montes Prenestinos; atque ab alio celi cardine in Etruriam etiam longissime , ut totus hic Latii ac Tuscie suburbane tractus, cuius infimum solum unius nature est tophaceum et sabulosum, penitus suffossus, ac prope pensilis existimari possit: unde fit, ut uix unquam internis flatibus quatiatur; ita longi, et multiplices, ac multifariam inter se impliciti subterranei meatus quoquouersus patent,  ut immensi cuiusdam labyrinthi speciem prebeant. Huiusmodi crypte, siue cuniculi, Arenarie etiam simpliciter dicte, leguntur in ueteribus SS. Martyrum Actis; Catacumbe etiam, quod seuiente tyrannorum persecutione, innocens Christi plebs subterraneis hisce locis interdiu potissimum delitesceret, cubaret, cibum caperet, sacrosque conuentus haberet. Ab his, tanquam a genere species, distant Cemeteria, que Urbi fere propinqua sunt, ac militaribus uiis adsita  laxioribus, sed breuioribus spatiis diffusa, sacellis, sepulchris, aris, atque id genus edificationibus luculenter ornata; qualia ferme nonnulla quoque fuerunt apud Ethnicos subterranea monumenta, que et conditoria dicebantur, opere lateritio parietibus in ambitum suffulta, in queis crebri loculi cum urnis, atque ossuariis ad unicam fere familiam spectantibus.« Hec est uiri eruditi admodum de hisce cryptis et catacumbis sententia, quam examinandam relinquo eruditis, qui Rome habitant, et agrum eius suburbanum inspicere possunt. Neque  tamen arbitror, Puticulos cum his cryptis, uel cuniculis quicquam habere commune. Nam fuerunt primo extra portam Esquilinam in uno loco, cum contra catacumbe et crypte ille arenarie reperiantur in ambitu Rome: deinde uerisimile nequaquam est, tantis sumptibus excauatam fuisse terram, ut ibi uiliorum hominum cadauera sepelirentur; et denique aliud puteus, cuius diminutiuum puticulus, aliud catacumbe: ille patet, he uero sub terra sunt; et in loco, qui dicebatur puticuli, plures puteos fuisse, clare docent uarro et Festus, et ipsum puticulorum nomen non aliud uidetur suadere. Festus notat, puticulos antiquissimum genus sepulture appeltatos esse, quod ibi in puteis sepelirentur homines, et illa uerba nichil mihi aliud innuere uidentur, quam cadauera scrobibus imposita et terra obruta antiquitus, scrobesque illas puticulos appellatas fuisse; indeque uarronem eius nominis rationem redditurum  scribere, quod ibi in puteis obruebantur homines; nimirum terra, ut hodie solet. Si Aelium Gallum apud uarronem sequimur, proiecta ibi fuere cadauera, et locus a putiscendo dictus; id quod etiam Festus docet uerbis laudatis modo subiungens: Qualis fuerit locus, quo nunc cadauera proiici solent extra portam Exquilinam; que quod ibi putescerent, nomen esse factum Puticuli. Et tam Aelii Galli, quam Festi uerba docere uidentur, cadauera ne quidem fuisse terra obruta, sed tantum proiecta, siccanda et consumenda per erem. Certe hoc firmat plane Horat. lib. I Sat. 8, ubi hortos Mecenatis, qui in Exquiliis et Puticulis fuerunt, describit:

Ast importunas uolucres in uertice arundo
Terret fixa, uetatque nouis considere in hortis.
Huc prius angustis eiecta cadauera cellis
Conseruus uili portanda locabat in arca,
Hoc misere plebi stabat commune sepulchrum,
Pantolabo Scurre, Nomentanoque nepoti.
Mille pedes in fronte, trecentos cippus in agrum
 Heic dabat, heredes monumentum ne sequeretur.
Nunc licet Exquiliis habitare salubribus atque
Aggere in aprico spatiari, quomodo tristes
Albis informem spectabant ossibus agrum.
Nam inde discimus primo, seruorum corpora ex arcis, que locabantur, eiecta: deinde, infime plebis ibi etiam fuisse sepulchra; et denique, ossa cadauerum dispersa in eodem loco iacuisse: que omnia suadent, multa cadauera eum in locum esse proiecta, et nulla, uel leui terra obruta, combustorumque forte reliquias, ossa nempe et cineres, non fuisse condita, sed in agro relicta. Nam et ustrine publice ibi fuerunt. Porphyr. ad Od. u. Horatii notat in regione aggeris, que est extra portas Esquilinas, solita fuisse pauperum corpora uel comburi, uel proiici; et Commentator a Cruquio editus, non modo puticulos uocat fossas, atque ita sententiam meam plane firmat: uerum etiam ibi fuisse scribit ustrinam publicam. A puteis, ait, fossis ad sepelienda cadauera pauperum  locus dictus est puticuli; hic etiam erant ustrine publice. Hos igitur puticulos arbitror nos posse appellare scrobes, fossas, uel Belgico idiomate cuylen, greuen. Que omnia si aliis displicuerint, ego certe continuo manus traditurus sum, si meliora fuero edoctus.

Sine more, sine exemplo . . . Nemo igitur Augusta, mortuo imperatore marito, alteri ad hoc usque tempus nupsit; id quod ex historia etiam patet satis superque: nec obstat Statilia Messalina, Neronis uxor ultima, quam quidem Otho matrimonio destinauerat, teste Suet. c. 10 uite ipsius: sed illud, morte interueniente, contractum non fuit. uerum precipue notandum eruditos existimare, Tertullianum tradere Exhortat. ad pudicitiam cap. 13, imperatores, utpote pontifices maximos, secundas nuptias ex lege non potuisse adire. Flaminica, ait, uniuira est, que et Flaminis lex est. Nam duo ipsi Pontifici maximo matrimonia iterare non licet, quod utique monogamie gloria est; et lib. I, ad uxor. c. 7: Sacerdotium  uiduitatis et celibatium est apud nationes Pro diaboli scilicet emulatione, regem seculi pontificem maximum rursus nubere nefas est. Ioannes Andreas Bosius cap. 2 dissert. de pontif. max. ueteris Rome priore loco rescribit, iam cum ipsi, etc. ut ita scilicet relationem, quam Nam habet ad precedentia, tolleret: deinde regem seculi explicat, qui summa potestate inter ethnicos erat, hoc est, imperatorem, qui pontificatu maximo fungebatur. Sed tot sunt imperatorum exempla, qui plures uxores habuerunt, ut uel necesse sit dicere, eos legem spreuisse, uel aliter hec loca interpretari debere, maxime cum nuspiam legatur pontifici maximo, libera republica, secundas nuptias fuisse interdictas. Mallem igitur uiros eruditos sequi, qui per pontificem maximum intelligunt Flaminem Dialem, quem maximum, nempe Flaminum, quemque uniuirum fuisse, memorie mandat Gellius X, 15. Referri hoc etiam posset forte  ad pontificem Cybeles, quem summum dictum fuisse ad cap. 36, docui. Nam et Tertullianus lib. de Pres. adu. Heret. non aliter loquitur: Quid? quod et summum pontificem in unis nuptiis statuit. Quicquid sit, nequaquam uerisimile est, imperatorem Romanum posse intelligi; et si uel Flaminem Dialem, uel alium pontificem Tertullianus pontificem maximum appellauit, cum dicere debuisset summum, uti fecit Prudentius, condonandum illud ipsi est. Hunc autem regem seculi uocat, non quia ethnicorum princeps et imperator erat: sed quia caput quasi superstitionis gentilis, quam puto per seculam designari; et nullus repugnabo, si quis intelligere uelit pontificem, uel Flaminem quemdam, qui in Africa erat impositus sacerdotibus, uel qui sacerdos, siue pontifex prouincie erat.



CAPUT XL.

uestalem famulam uirginem . . . Eleganter famula dee uocatur, que illi consecrata est; ut Hecate Medea  apud ual. Flac. uI, 502:

   Meque ille magistram
Sentiet, et raptu famule doluisse pudendo.

Idem uI, 643:

   Famulamque ferebant
Phasidis intonso necquicquam crine parentes.

Rursus uII, 366:

Mox famule monstrata seges, qua lampade Phebes
Sub decima iuga feta metit . . .
Aenomao apud Eusebium, u Prepar. peta uocatur , quia illis sacratus quasi est: imo Hyperborei, uel Apollinis dicitur Pindaro Olympiad. III, quia eum precipue colebat. Gratie sunt famule ueneris apud Scholiast. Statii ad lib. II Theb. quod nescio quare mutatum eat Barthius; idemque nomen tandem datum est animalibus,  que deorum iussa exequebantur; uti aper Calydonius, Ouid. uIII, Metam. 287.

Est infeste famulus uindexque Diane.
Nec alio nomine ueniebant animalia diis peculiariter consecrata; quomodo cycni, , et , Apollinis appellantur Aeliano II, 32; uI, 19 et XII, 4 Histor. Animalium.

Non minus Auguste proxima. Id est, que eque familiaris erat Auguste, ac altera, que semper cum ea agebat. Neque enim puto, proxima respicere ad gradum aliquem consanguinitatis, quomodo frequentissime usurpatur; quia uoces non minus respiciunt familiaritatem, cuius mentio precedit.

Ne lapidibus obruatur . . . Iudeus nempe, cui populus, propter falsum, quod dicturus erat, testimonium, erat infestus; et hinc equitatem ac diligentiam iudicis ironice laudat Lactantius, quia eum, qui testis in tam graui causa esse debebat, defendabat ab iniuria populi.

 Que iussus . . . Forte hec ita suppleri debent, iussus a mala bestia, uel a iudice nefario, uel simile quid; mox forte etiam melius distingueretur, cercentur innocentes, et duci iubentur.

Cercentur. Nimirum due ille nobiles femine, que Iudeum refellebant. Et ita apud Euseb. uIII, 3, milites legimus pugnis cercuisse Christianos, ne loquerentur, neque dicerent, se nec sacrificasse, nec sacrificaturos; quod etiam repetitur, cap. 1 de Martyribus Palestine. Reos autem et damnatos proprie et absolute dici duci, quando ad carcerem uel locum supplicii deducebantur, notissimum est.

Bene merite. Nihil frequentius in inscriptionibus uetustis, quam maritum ab uxore, et uxorem a marito bene merentem, bene meritum, et meritam nominari; eaque loquendi forma Gentiles testabantur amorem coniugalem.

Promoti militari modo . . . uarie conantur eruditi  sanare hunc locum; ego, usque dum alii certiora proferant, eorum uestigiis insistens scribendum puto: Promoti militari modo instructi, ut uelites et sagittarii, prosequuntur. Necessaria mihi uidetur insertio particule ut; quia non dicit, milites prosecutos esse nobiles illas mulieres: sed promotos instar uelitum et sagittariorum armatos. Promoti sunt officiales iudicum, ad gradum aliquem promoti, ut patet ex l. II, cod. Theodos. ad. l. Iul. de Ambitu; uiderique potest Iac. Gothofredus ad l. II eiusdem codicis de Falsa Moneta. Quod si preter promotos militari modo instructos affuerint uelites et sagittarii, commode ut omitti, et pro uelites etiam legi milites, potest; quia id si sequimur, non milites dicuntur militari modo instructi, uerum promoti fuisse.

Nec adultero . . . Iudeo nimirum, qui falso coram iudice per tormenta interrogatus, confessus fuerat, se cum nobilibus feminis rem habuisse; atque ita sese ipse adulterum fecerat: et hec uerba docent uerum esse, quod capite precedenti narrat, amicas uaterie  afficto adulterio damnatas esse. Ceterum obseruanda pena, qua adulter et adultera affecti sunt; eam nempe capitalem esse. Lege Iulia penam adulterii relegationem, et ex lege Constantini gladio in eos animaduersum fuisse, sentiunt doctissimi Iurisconsulti. Sed cum lex Constantini, que est XXX, cod. ad l. Iul. de Adult. lata sit anno Christi 326, hec uero acciderint anno 312, sequitur, hanc penam tyranni Maximini ingenio adscribi debere; uel penam capitalem ante Constantini legem in adulteros fuisse statutam.



CAPUT XLI.

In quasdam Syrie solitudines. Qua in Syrie parte he fuerint, difficillimum sane dictu est, cum regio illa longe lateque sese extenderit, et magna habuerit deserta. Auctor uite Damasi unum eorum memorat: Eo autem tempore, quo B. Damasus Ecclesie preerat, B. Hieronymus, uir fulgore scientie et sancta uita laudabilis,  in ea orientalis plage solitudine, que Syriam iuncta Barbarie fine determinat; ubi forte Barbariam appellat Arabiam, uel regiones, quas Saraceni inhabitabant; ipse enim Hieronymus ita loquitur in uita P. eremite: In ea eremi parte que iuxta Syriam Saracenis iungitur, uidisse me monachos; et solum Barbaricum, atque adeo Barbariam, significasse eo tempore regiones Romano imperatori non parentes, notum est.

Militarem ac potentem uirum . . . Id est qui magna ualebat auctoritate, magnisque honoribus uel dignitatibus erat ornatus; quo sensu etiam c. 15, potentissimos eunuchos dixit.



CAPUT XLII.

Senis Maximiani statue . . . Id est, Herculii, qui, et Diocletianus, SENIORES AUGUSTI uocantur pag. 178 Inscriptionum Gruteri; et ipsus Maximiani Herculii nummus inscribitur, D. MAXIMIANO. BEATISSIMO. SEN. AUG. Statue autem eorum, qui exuebantur imperio,  deiiciebantur; unde hoc rebellionis initium frequenter. uide A. Marc. XIu, 7.

Et imagines cum quo pictus esset, detrahebantur. Mox idem narrat Lactantius: Et quia senes ambo simul plerumque picti erant. Hinc suspicio mihi oborta, leue hic ulcus latere, quod sublatum elegantissimum dabit sensum. Distinguit igitur Lactantius inter statuas, que ex marmore, ere, auro, argento, aliaue materia duriore erant facte, et imagines, que in tabulis uel clypeis depicte, in templis, curiis, aliisque locis publicis, dedicabantur: unde puto legi debere, Et imagines cum quoque pictus eseet, detrahebantur. Hec ad Herculium pertinent: sed quod sequitur, egre habuit Diocletianum, et quia senes ambo simul plerumque picti erant; inde etiam eius imagines, non statue, quod notandum, deponebantur una cum imaginibus Herculii. Sic cap. 44, inter statuas et imagines distinguit: Constantinus Maximini perfidiam  agnoscit, litteras deprehendit, statuas et imagines inuenit; et cap. 43, per Maxentii et Maximini imagines simul locatas, non uidentur alie quam picte in clypeis posse intelligi: quanquam probe sciam, ipseque adeo docuerim, uocem imago de signis etiam uel statuis ex marmore aliaue materia factis usurpari. Sic Eusebius de Herculio loquens uIII, 3, scribit deiectas fuisse: et exstat hanc in rem locus elegans apud eumdem IX, 11, Histor. Eccles.: Sed et imagines uel picture, que ipsi liberisque eius  honoris causa posite per singulas prope urbes uisebantur, alie e sublimi deiecte confracteque sunt; alie inutiles reddite, obliterato nigris coloribus uultu: statue quoque quotquot honoris eius causa erecte fuerant, deiecte similiter atque contrite. Ut Lactantius imagines et statuas, ita Eusebius distinguit et  imaginumque alias detractas et solo illisas, alias uero nigro colore obductas fuisse scribit; moxque narrat, Maximini liberos ultimo supplicio a Licinio esse affectos: quos ille iam imperii, et dedicationis, uel consecrationis, in tabulis pictis fecerat consortes, uti locus ille uertendus est. Haymo uIII, 4, Histor. Eccl., priora ita reddidit: Ipsius uero tyranni imagines sculptas, uel pictas, precipitari iubentur, uel atro fuscari, aut coloribus obliterari: que uersio tamen, uti ex Grecis patet, non satis felix est. Ad picturas pertinent omnino clypei, in quibus depicti imperatores. Suet. Dom. c. 23: Senatus adeo letatus est, ut, repleta certatim curia, scalas etiam inferri, clypeosque et imagines eius  coram detrahi, et ibidem solo affigi iuberet: qui locus nos docet, clypeos illos in parietibus curie, altiore loco, fuisse suspensos, et inde non immerito Lactantium et Suetonium scribere,  imagines detractas fuisse. Neque aliter loquitur Iustinus XXXuIII, 9: Tunc populus statuas et imagines eius detrahit: ubi similiter statue atque imagines distinguuntur; id quod etiam lacit uenuleius Saturninus iurisconsultus l. uI, D. ad L. Iul. Mai. Modest., l. uII, § 4, D. cod. et Suet. Ner. c. 24, quorum uenuleius ita loquitur: Qui statuas aut imagines Imperatoris iam consecratas conflauerint, aliudue quid simile admiserint, lege Iulia maiestatis tenentur. Hinc discimus, imagines conflari potuisse, id est, clypeos, in quibus imperatores pingebantur, ex auro uel argento sepe factos fuisse; quomodo clupeum aureum Claudio senatum in curia collocasse narrat Trebell. Pollio: deinde, statuas uel imagines imperatorum solemniter collocatas et consecratas, eoque modo sacras ac religiosas factas esse; nam, teste Marciano, lib. uII D. ad L. Iul. Mai. § 2: Seuerus et Antoninus Poncio rescripserunt, non uideri contra maiestatem fieri ob imagines Cesaris nondum consecratas, uenditas. Sed hac occasione interrogare eruditos placet, quam putent fuisse differentiam  inter , , atque inter et . Polybius in Excerptis de uirt. et uitiis, pag. 1468, Ed. ult. ea distinguit, ubi de Prusia Nicephorium spoliante loquitur: , statuas deorum immortalium spoliare ac diripere cepit, uti uertit eruditissimus editor, qui tamen non interpretatur , nec que differentia inter atque fuerit, docet. Et certe ego nullam rationem inuenire possum, cur Prusias spoliauerit tantum, atque adeo abstulerit , relictis argenteis et forte aureis: nisi dicamus statuas ex pretiosiore materia factas Pergamum fuisse deportatas, cum hostis agros illorum inuaderet; nam indicare uidentur, alia etiam simulacra eodem in loco fuisse. Distinguit igitur Polybius atque eorumque artifices quasi plane diuersos nobis exhibet Scholiastes Theocr.  ad Idyl. 5. u. 105. . , . , . Errabo forsan, si statuam deorum, uero hominum signa fuisse. Sed tamen illud uidetur aliquo modo affirmari posse. Nam non modo Suidas interpretatur uerum etiam has uoces ita distinguit Pausanias lib. I, p. 31: , . Neque tamen asseuerare uelim, uel ipsum Pausaniam, uel alios auctores Grecos, hanc semper differentiam obseruasse; sed nichilominus arbitror illos quando has uoces tam clare distinguunt etiam credidisse, eas significasse res a se inuicem diuersas; cum ceteroquin satis fuisset memorare uel . Herodotus etiam I, 131 de Persis loquens, coniungit unde haud uanum argumentum duci forte potest, diis fuisse attributa. Apud Suidam  , Apollonis et Dionysi, occurrit in uocibus , et illaque omnia iungit in uoce priore, ubi hec uerba, , reddit interpres, Est etiam Antiochie simulacrum uastationis et solitudinis manifestum ac abominandum: quod certe nequaquam uerum esse potest. Nam primo scribendum est , uel potius id est, in ea uoce occurrit illud simulacrum; et in uoce Suidas memorat Antiochum ingressum esse Sanctuarium, atque in eo erexisse , id est, statuam alicuius dei, et proculdubio Iouis Olympii, cui templum Hierosolymitanum sacrabat; que statua erat abominatio uastationis. Et ordinarie pro statua deorum uel heroum poni solere, docet Eustathius ad II. pag. 456: , id est Antiquus quidam commentator ita scribit, hoc loco non significat, ut solet, deorum uel heroum  statuam, sed in genere usurpatur. Aliam longe differentiam inter , , et , statuit Ammonius; illudque scribit esse , sculptum, ligneum, uel eboreum; alterum mortali simile, eneum, uel ex simili materia factum uero porinum, siue lapideum ex lapide poro  uel ex alio marmore factum simulacrum; adeo ut ad marmora restringat; quod si uerum, possit uideri Polybius simpliciter posuisse pro statuis marmoreis, nullo respectu habito ad ex alia pretiosioreque materia facta; quod aliis, quibus plus otii est, discutiendum relinquo. Theocritus Praxiteli, qui ex Scholiaste sententia Demetrio regi equalis fiat, tribuit craterem.

   . . . . ,
. . . .
qui crater cum sculptus et figuris exornatus fuerit, uideant eruditi, num aliqua inter et  differentia hinc possit inueniri.

Atque ita esset celator, quia Scholiastes obseruat Praxitelem iuniorem craterem eum fecisse. Praxiteles statuarius et uixit Olympiade 104, teste Plinio XXXIu, 8, qui eiusdem etiam opera recenset XXXIu, 8, et XXXuI, 5. Sed num is Demetrii tempora atque Ptolemeorum primorum, sub quibus floruit Theocritus attigerit, non utique constat; fierique potuit ut alius ab eo fuerit, quem Theocritus craterem celasse canit. Atque ita esset celator; et significat , at contra de signis uel statuis solis usurpari solet; uel statuendum est Praxitelem uixisse usque ad Demetrii regis tempora, celasse etiam opera quedam; uel Comatam pastorem illius mentionem facientem introduci a Theocrito, quia magna uiri fama erat, et ut exprimeret pastoris simplicitatem. A Praxitele autem ueteri longe diuersus  alius est, qui Pompeii tempore Rome floruit, et quem male Loydius, Hofmannus, et Morerius confundunt cum statuario nobili, et cui tribuunt opera memorata Plinio XXXuI, 5, que uetustioris omnino sunt. Deinde ille Praxiteles non fuit statuarius, uerum celator argenti, quemadmodum patet ex eodem Plin. XXXIII, 12, et Cicerone lib. I de Diuin. qui eum tamen non appellat argentarium; uti non satis caute facit nuperus Interpres, adducens mox Ciceronis uerba cum magna inter argentarium et argenti celatorem fuerit differentia.

uiginti annorum felicissimus imperator. Aurel. uictor Diocletianum imperasse uiginti quinque annis scribit: sed proculdubio fallitur; et annos, quibus imperio deposito priuatus uixit, etiam numerauit. Nam a Christi 305, purpura se exuit, mortuusque est a. 312, uti clare docet Baluzius; adeo ut audiendi non sint Zozimus II, 8, et Suidas in uoce , qui scribunt, eum annis tantum tribus post abdicatum imperium uixisse. Sed quid Tristano fiet, qui uictorem secutus,  Diocletianum post imperium depositum superfuisse scribit annos nouem, t. III, pag. 325. Hoc si uerum foret, iam idem uictor scribere debuisset, eum imperasse annos uiginti nouem. Hec, ut opinor, uerba ante oculos habuit uir eruditus, uixit annos sexaginta octo, ex quibus communi habitu prope nouem, egit. Locus certe hic difficultates suas habet; quia si totam Diocletiani uitam inspicimus, plus quam nouem annos communi habitu, siue priuatus uixit. Putabam nonnunquam scribi debere quadraginta nouem, et extritam fuisse notam numeralem priorem; quibus si addantur uiginti anni imperii, iam uixit annos octo et sexaginta. Sed uictoris uestigiis insistens P. Diaconus, lib. X extremo, memorie mandat, Diocletianum uixisse annos sexaginta octo, e quibus post imperium in communi habitu prope nouem exegit. Significanter addit, post imperium; adeo ut nonnulli uideantur censuisse, Diocletianum per tot annos uixisse, postquam sese purpura exuit, quod tamen uerum esse non potest.  Noluit autem Diocletianus, licet id suaderent Herculius et Galerius, imperium resumere: unde eum egregie laudat Eumenius cap. 15 Panegyrici Constantino dicti: »At enim diuinum illum uirum, qui primus imperium et participauit, et posuit, consilii et facti sui non penitet, nec amisisse se putat, quod sponte transcripsit. Felix beatusque uere, quem uestra tantorum principum, colunt obsequia. Sed et ille multiiugo fultus imperio, et uestro tegitur letus umbraculo, quos scit ex sua stirpe creuisse, et glorias uestras sibi iuste uindicat. Hunc ergo illum, qui ab illo fuerat frater ascitus, puduit imitari; huic illum in Capitolini Iouis templo iurasse penituit: non mirum, quod etiam genero peierauit.«

Fame atque angore confectus est. Alios narrare, Diocletianum esse extinctum morbo aque intercutis, alios ueneno, Suidam suspendio; alios ipsi lingue pedorem, et ex faucibus erumpentes uermes, ac saniem tribuere, notat ad hoc et ad cap. 1, prestantissimus Baluzius. Sed ad cap. 30, obseruat idem, Suidam  narrare, Diocletianum a Senatu iugulatum esse, Maximianum uero se suspendisse, quod certe memorie uitio adscribendum est. Unde autem hec Suidas hauserit, ignoro: sed non memini, quemquam ueterum narrare, Diocletianum, uel Maximianum iussu senatus iugulatum, siue occisum fuisse: uerum constat, Herculium libero mortis arbitrio ipsi a Constantino relicto, suspendio uitam finiuisse; unde optime ei conuenit . Alii memorie mandant, Diocletianum , furore percitum obiisse, uti ex Eusebio, et oratione Constantini apud eumdem, et Chrysostomo in oratione de S. Babyla, notat Henricus ualesius. Eusebius uIII, 13, scribit, Diocletianum post peracta uicennalia in difficilem morbum, , incidisse, et de mentis statu deiectum fuisse: sed non narrat eum obiisse furibundum; et Constantinus, c. 25 orationis memorie mandat, Diocletianum  , ob uitium insanie, uili quodam clausum domicilio penas dedisse: quod oratorie magis, quam uere dictum esse, persuasus sum; et quicquid sit, Constantinus non memorat, eum furore correptum obiisse. Chrysostomus, fateor, testatur Diocletianum periisse: sed potuit rhetorum more rem exagerare; potuit etiam ad morbum, cuius Eusebius mentionem facit, quemque describit Lactantius, c. 37, digitum intendere. Neque enim persuaderi possum, Lactantium obliturum fuisse memorie et posteritati consecrare Diocletianum furore percitum obiisse, si hoc uerum foret; et scire ille rem omnem potuit, utpote illorum temporum equalis. At qui tragicos meritosque persecutorum exitus describit, narrat tantum Diocletianum in odium uite deiectum, et proculcatum iniuriis, fame atque angore confectum fuisse; que uerba nichil aliud sonant, quam, ut paulo ante loquitur, egritudine duplici confectum moriendum sibi esse decreuisse; omniaque, que hoc capite narrantur, euincunt, Diocletianum dolore et angore,  qui tantus fuit, ut et cibos respueret, uitam finiuisse, atque adeo, quemadmodum uictor loquitur, morte consumptum esse per formidinem uoluntaria; quia scilicet, ut sequitur, suspectabat necem dedecorosam: unde et uenenum hausisse dicitur. Lactantius, cap. 17, morbo, in quem post peracta uicennalia incidit Diocletianus, scribit, eum dementem factum esse, ita ut certis horis insaniret, certis resipisceret. Sed hoc ita sese habere potuit, dum morbo agitatus est, uti in multis hominibus obseruatur: potuit illud etiam per aliquod tempus, imo per omnem reliquam uitam durasse: sed tamen uarie res, atque adeo mors ipsa, contrarium uidentur suadere. Noluit enim resumere purpuram, licet Herculius et Galerius id eum rogarent enixe; illisque sapienter respondit: Utinam Salone possitis uisere olera nostris manibus instituta! Profecto nunquam istud tentandum iudicaretis; quod Carnuti accidisse, non absque ratione existimat Baluzius, ad cap. 29. Scilicet eo a  Galerio Maximiano accitus erat, ut quod ante non fecerat, presente illo imperium Licinio daret, et cum eo de summa Republica, et de creando Licinio imperatore, id quod docet clare uictor, concilium haberet; quod utique non fecisset, si ille de mentis statu fuisset deiectus; quibus adde Eutropium scribere preclaro eum otio consenuisse. Narratio autem Constantini, quam uis rem scire potuit, uidetur cum mica salis esse capienda. Nam non puto eum de morte Diocletiani loqui: uerum innuere tantum, hunc ex morbo dementem factum deposuisse imperium, et inclusum uili domicilio penas dedisse persecutionis; et deinde non uile hoc fuit domicilium, uel ast ingens splendidumque palatium, uti satis superque Sponius, longiori uita dignissimus, in Itinerario ostendit. Quod si quis tamen Diocletianum post depositum imperium, modo sanum, modo mentis non compotem, per totam uitam fuisse censeat, insanieque omnia adscribat, que narrat hoc capite Lactantius,  nullus quidem ego repugnabo. uidetur tamen mihi satis ingens pena fuisse, estuantem, edere nolentem, suspiria ducentem, et miseram mortem timentem, angore, et, uti Eusebius, lib. uIII, extremo scribit, , diem suum obire. Atque ita etiam Maximinus a Licinio uictus ac fugatus, angore animi ac metu confugit ad mortem. Ceterum, nescio unde hauserit Iornandes Diocletianum in Cappadocia defunctum esse; et puto etiam, non absque ratione eruditissimum Baluzium redarguere uictorem, qui narrat Diocletianum minaces litteras a Constantino et Licinio accepisse, et ideo suspectantem necem dedecorosam uenenum hausisse. Nam quamuis, ut fere semper, uictorem sequatur P. diaconus, lib. X, extremo, non puto tamen Lactantium preteriturum historiam, que maxime notabilis foret in narranda Diocletiani morte. Ceterum, ad cap. 9 obseruo  Diocletianum in Aegypto apud Alexandriam cepisse et interfecisse Achilleum, qui purpuram sumpserat. Addit Orosius eum crudeliter uictoria usum esse, Alexandriam direptioni dedisse, Aegyptum totam proscriptionibus cedibusque fedauisse. Quin insuper Alexandriam uidetur castello cercuisse; nam uictor, episcopus Tunnunensis, ita loquitur in Chronico: Exilio mittitur  et carceris castelli Diocletiani post pretorianum carcerem traditur; et hoc Alexandrie accidisse patet ex sequentibus: uictor et Theodorus, ante fati episcopi Africani, de carcere eiiciuntur, et post disputationes in pretorio continuas dierum 15, ad aliam custodiam monasterii Tabenensiotarum, quod est apud Canopum, 12 mil. procul ab urbe Alexandria, mittuntur. Hoc monendum esse opere pretium duxi, quia hoc in libello toties Diocletiani mentio occurrit, putoque scribendum apud uictorem esse, carceri castelli Diocletiani post pretorianum carcerem traditur: quanquam illius etatis Auctorum latinitas ad normam redigi nequaquam  possit.



CAPUT XLIII.

Constantini sororem . . . Unde Licinius apud Photium in Actis Metrophanis et Alexandri, pag. 1407, uocatur .

Utriusque imagines simul locantur. Nimirum in clypeis non secus ac Diocletiani et Maximiani Herculii, cap. precedenti, ubi uideatur nota. Sic in nummorum uariorum una parte binorum imperatorum uultus sepe iunctos uidemus.

Quasi necem patris . . . Recte addit quasi, quia eum non amauerat uiuum; et Herculius ea fecerat que certe amorem omnem et reuerentiam sustulissent, uti patet ex cap. 18 et 28. Pretextus igitur armorum fuit pater; nec aliam ob causam a Maxentio arbitror consecratum fuisse Herculium, uti nummi testantur, qui inscripti sunt, DIuO. MAXIMIANO. SEN. OPT. FORT. neque enim puto, hoc alium, quam filium fecisse.

 Senem hunc intestabilem . . . Ita emendat, me haud inuito, Baluzius; alii discordiam intestabilem dici male existimant.



CAPUT XLIu.

Quod responsum acceperat . . . Maxentius quidem initio simulauerat sese Christianum esse, teste Euseb., uIII, 14, sed postea satis superque docuit se aniles Gentilium fabulas amplecti; hocque etiam ex accepto responso ab oraculo absque dubio, et ex consultis libris Sybillinis patet. Sed mirum, imo plusquam mirum, Lactantium nichil narrare de sceleribus eius, libidine, magicisque artibus, que omnia graphice depingit Eusebius, uIII, 14, illiusque uestigiis insistens Haymo, uIII, 2, P. diaconus, lib. undecimo, et Politia SS. Patrum sepius laudata apud Photium. Quin et ipse Aurelius uictor leuiter ista tangit: Huius nece incredibile quantum letitia gaudioque Senatus ac plebes exultauerint, quos in tantum afflictauerat, uti Pretorianis cedem uulgi  quondam annuerit; primusque instituto pessimo numinum specie patres aratoresque pecuniam conferre prodigenti sibi cogeret; ubi non male eruditi rescribunt, munerum specie: sed incaute aduocant strenas Augusto et Caligule oblatas. Nam per munera intelligi debent ludi, spectacula, que edere destinauerat magnifica, eoque nomine pecunias corradebat et exigebat immensas. Multus est etiam P. diaconus in narrandis crudelitatibus et libidinibus Maxentii: additque agros relictos esse, et omni studio arandi serendique cessante, magnam famem Urbem atque omnia loca inuasisse; que conueniunt iis, que Maximo Daze adscribit Lactantius, c. 37 et 38. Nefarios insuper Maxentii mores depingit Auctor incertus panegyrici Constantino dicti, c. 4 et c. 14, ubi eum uilissimum hominem, stultum ac nequam animal uocat; necnon Nazarius, cap. 31, qui omnino uideatur.

 Periturum esse, si . . . Tolerari potest: forte tamen excidit se, et scribi debet, periturum esse se, si . . .

De Mauris atque Italis . . . Scilicet in Africa Alexander imperium arripuerat: sed uicit eum Rufus uolusianus, prefectus pretorio, a Maxentio missus, testibus Aurelio uictore, cap. 39, et Zozimo, II, 15. Hic autem Alexander uidetur obsessus fuisse in urbe Cirta. uictor: Tum per Africam sacerdotium decretum Flauie genti, Cirteque oppido, quod obsidione Alexandri ceciderat, reposito exornatoque nomen Constantina inditum; id est, quod oppidum Numidie uastatum et direptum fuerat, cum in eo obsideretur Alexander, qui purpuram sumpserat. Potuit etiam illa fida mansisse Imperatoribus, et obsessa atque euersa fuisse ab Alexandro, quia Zozimus scribit eum primo congressu uictum, captum, et mox strangulatum fuisse. Priorem tamen sententiam amplectitur Tristanus, t. III, p. 440, uti ex his eius uerbis patet: Lesquels  étant descendus  en Afrique, défirent Alexandre dès la première rencontre, et le poursuiuirent fuyant de si près, qu'ils l'attrappèrent dans Cirta, qu'ils prirent de force, et soudain l'étranglèrent. Quicquid sit, urbs uastata resurrexit, et Constantine nomen accepit. uir eruditus ad uictorem Aurelium notat, eam etiam dictam fuisse Nicephorium, quod ab Alexandro Magno ibi insigni parta uictoria illustris esset; additque eamdem Nisibenam Constantinam in Notitia Imperii appellari. Sed Alexander Magnus nunquam Africam uictoriis peragrauit: deinde Nicephorium fuit in Mesopotomia prope Edessam, testibus Stephano et Plinio, u, 24, qui illud ab Alexandro Magno conditum fuisse testatur, uI, 26: In uicinia Euphratis Nicephorium, ut diximus, quod Alexander iussit condi propter loci opportunitatem. Si Nicephorium, quemadmodum Stephanus, et eum secutus Suidas scribunt, Constantine nomen tulit, uidetur sequi, eam ante uocatam Amidam fuisse, et Constantine nomen accepisse a Constantio, Constantini  Magni filio, cum adhuc Cesar esset; quia eum Amidam mutato nomine dixisse Constantinam clare testatur Ammianus Marcell., XuIII, 8 et 9, quod tamen eruditione prestantes uiri non uidentur animaduertisse. Sed ut non nego Nicephorium, quia id tradit Stephanus, dici potuisse Constantinam: ita certe nichil commune habet cum Amida, uel Constantina laudata Marcellino. Nam Nicephorium situm fuit ad Euphratem, uti docent Plinius et Ptolomeus, u, 18. Sed Amida, uel Constantina Ammiani fuit uicina Nisibi, Tigri imposita, teste Procopio, lib. I, Persic. uel per fossam ex Tigri ad eam perueniri poterat, uti apud Ammianum legimus; quibus addi possunt que notat Bochartus, uir summus, pag. 21, Geograp. Sacre: adeo ut Stephani uerba nichil cum Ammiani narratione commune habeant. Nisibi uicinam esse hanc urbem patet quoque ex Notitia, quippe in qua uocatur Nisibina Constantina, forte ad alterius, uel aliarum in eo tractu Constantinarum differentiam; quarum una, si Stephanum sequimur, fuit Nicephorium ad Euphratem  sita; aliaque longius inde remota in Arabia Petrea, uti patet ex subscriptione concilii Constantinopolitani, quam cum codice canonum a Pitheo restituto edidit illustris Pelletierius, et in qua Prouincie Bostron episcopi memorantur, Elpidius Dionisiensis, Chilon Constantiniensis, Uranius Adratensis, uel Adranensis, et Seuerus Neapolitanus. Et quanquam Constantius nomen illius mutauerit, tamen uetus etiam retinuit; et Procopius apud Photium memorie mandat, Anastasii imperatoris tempore Amidam a Persis fuisse obsessam; eiusque incolas fine Excerptorum uocari , persuasus sum. Nam Nicephorium hoc loco non posse intelligi, clarum certe est, quia inde Daras petiit Chosres; que etiam fuit prope Nisibin, et ab Anastasio imperatore dicta est Anastasiopolis: nisi tamen hec oppida fuerint ualde uicina, et alterum Amide, alterum Constantine nomen tulelerit. Nam in laudata subscriptione recensentur episcopi  prouincie Mesopotamie, Maras Amidensis, Iobianus Aemarensis, Bathes Constantinianensis: quamquam non diffitear Bathen alterius urbis potuisse esse episcopum, que Constantine nomen in Mesopotamia etiam tulit, uti Stephanus de Nicephorio memorat. Dio, lib. XL, et Strabo., lib. XuI, meminerunt etiam Nicephorii; atque ex hoc patet illud circa Carrhas fuisse, Iouemque Nicephorium, quem memorat Spartianus initio Hadriani, ab ea urbe nomen habere censent Eruditi; dubitauitque uir maximus an alia urbs hoc nomine sit: Iouem tamen Nicephorium a loco dici censet. Sed Nicephorium fuit etiam locus, uel uicus prope Pergamum, multis templis et statuis deorum illustris. Polyb., in Excerpt. de uirt. et uitiis: Postridie uero , copiis ad Nicephorium adductis, templa omnia uastare, delubra ac statuas deorum, ac imagines spoliare ac diripere cepit; fuitque simul lucus consitus ab Eumene rege: unde memorat Strabo, lib. XIII. Patet id etiam ex regis Macedonie responso ad T. Flaminium,  apud Polybium., lib. XuII. Nam cum regis Attali legati, c. 2, petiissent ut , , restitueret, respondet ille, cap. 6: Nicephorium et ueneris templum, que sunt uastata, cum nequeam alias in integrum restituere, plantas et hortulanos mittam, quibus locorum cultura sit futura cure, et Cesarum arborum incrementum; qualia narrat etiam Liuius, lib. XXXII, cap. 33 et 34, ubi ueneris templum similiter a Nicephorio distinguitur. Hinc uideor affirmare posse, lucum a templo primario, quod potuit fuisse Iouis , nomen accepisse, et ambitu, uel , complexum fuisse ueneris aliorumque deorum templa. Diodorus certe Siculus, p. 294 Excerptorum, memorie mandat Philippum euertisse , , et iterum, pag. 337., Prusiam, Bithynie regem, spe capiendi Attali frustratum. ,  corrupisse, , , , et denique , templa omnia diripuisse. Quod si quis igitur Iouem Nicephorium hinc nomen habere, eumdemque ita appellari, quod uictoriam manu teneret, qualis frequentissime in Grecorum et Romanorum numismatis conspicitur, censeat, per me id certe licet. Sed ut ad Aurelium uictorem reuertar, notat insuper uir eruditus, Straboni Cirtam per u. scribi, et uirtam, ab Alexandro conditum oppidum memorari Marcellino, lib. XX. In editione Casauboni scribitur, quod leuiusculum est: uerum uirta, ab Alexandro Magno condita, nichil cum Cirta nostra commune habet, nec fuit sita in Africa, sed in extrema Mesopotomia, uti uel Ammianum inspicienti patebit. Cirta autem Africe, Constantina postea dicta fuit urbs olim celebris, Regum quondam domus, procul a mari sita, teste Mela, lib. I, cap. 6. Et Strabo, lib. XuII, eam etiam locat , urbemque scribit esse munitissimam, et optime omnibus rebus instructam,  maxime a Micipsa, qui eo Grecos colonos deduxit. Eam postea sub Arabibus floruisse, suo tempore celebrem fuisse, Constantineque nomen retinere, tradit multis Leo Africanus in Descriptione Africe; idemque mihi testatus est Legatus imperatoris Marocci, qui non ita pridem ad prepotentes federatorum Belgarum ordines missus fuit: urbem magnam, amplam, splendidis antiquisque edificiis et monumentis, que inscripta sunt litteris incognitis  refertam, et longe a mari positam esse, identidem affirmans: quod ultimum etiam Strabonem et Melam narrare modo uidimus. Sed situm turbat ualde Sallustius, urbemque mari uicinam facere uidetur, c. 21 B. Iugurth.: Interim haud longe a mari prope Cirtam oppidum utriusque consedit exercitus: que quomodo conciliari queant, ego uix uideo, cum et hodie Constantina longe a mari sit remota, nec duplex Cirta in Africa fuerit; licet  illud arbitretur Daneus ad Augustini cap. 69 de Heresibus: quod miror etiam occurrere in Strabonis indice, cum apud eum nichil tale legatur. Et quia parum hec urbs cognita est, non ingratam me tibi, lector, rem facturum existimo, si ectypum eius apponam, quem debeo amplissimo Witzio reip. Amstelodamensis consuli, quemque cum uiro illustri communicauit non nemo, qui per tres in ea annos dura, at postea Tuneti splendidissima fortuna, licet Christianus foret, usus est.

Constantina igitur montis prope inaccessi uertici imposita, qui munitur insuper lapidibus 10 uel 12 pedes longis, 4 uel 5 latis, rotunda, et eiusdem fere ac Roterodamum magnitudinis est. Aedificia pro gentis more et genio parui momenti sunt: sed rudera et columne marmoree, que passim a fodientibus terram eruuntur, certissima indicia sunt olim illa splendida et magnifica fuisse. Qualia etiam fuerunt Leonis Africani tempore. Aedificia, ait, passim sumptuosissimo uidere licet: quale summum est templum,  duo collegia, tria aut quatuor monasteria, aliaque id genus complura. Et hic locus reuocat mihi in memoriam urbem eam fuisse olim metropolim Numidie. Canon concilii Mileuitani 86, De Archiuo et Matricula Numidie: Dein placuit omnibus episcopis qui in hoc concilio subscripserunt, ut matricula et archiuus Numidie, et apud primam sedem sit, et in Metropoli, id est, Constantina: de quo Canone multis disputat Sam. Petitus, lib. III, cap. 1 uar. Lection., cui addatur omnino Ludouicus du Pin, uir certe eruditissimus, Dissert. Historica I de antiqua Ecclesia Disciplina. Distat Constantina Tuneto 45 uel 50, Bona 20 uel 25, et Algeria 70 milliaribus Germanicis; quibus faciendis ab ultima profectus urbe quatuordecim impendit dies is qui hec cum Witzio communicauit.

1. Turris alta, ex qua de nocte lucerne dependent ardentes.

 2. Castellum ad tuendum exitum ueteris uie, per quam solam urbs adiri poterat, in media urbe exstructum.

3. uia, uel introitus urbis rupi incisus, tam latus atque altus, ut equis et camelis per eum in urbem ascendere potuerint. Nunc sordibus repletus est, quia graue nimis onus incolis habebatur alimenta plurimis lucernis de die et nocte prebere; quippe sine quibus hic aditus nullius usus esse poterat propter tenebras.

4. Castella, uel duplex potius murus turribus munitus, et defendendi aditus causa extructus: in exteriori erant due porte, que ducebant obliqua uia ad unam, que in interiori muro erat, portam; per quam portam ad introitum in urbem rupi incisum dabatur aditus. Fuisse duas uias ad urbem Leo Africanus tradit: Suntque due tantum uie arctissime, que in urbem ducunt: quarum hec ex oriente, illa uero ex occidente, patet. Portas quoque habet maximas, amplissimas, atque elegantes. Sed noster suo tempore tantum  hanc memorat; et nisi situs obstaret, bine he uie ad binas exterioris muri portas ducere potuissent.

5. Hodiernus ad urbem aditus, quem Turce ex ruinis ueterum edificiorum fecerunt; sed qui adeo difficilis est, ut pedibus tantum uti, non autem equo quis uehi possit: adeo ut Turce et incole necesse habeant de camelis et equis descendere, eosque ducere.

6. Castellum, quo nouus aditus defenditur.

7. Balnea aque calide corrupta fere, et in quibus nunc pauperes corpora sua purgant, mulieresque ope certi generis terre, que uim cinis lixiui obtinet, quamque to fill nominant, linea uestimenta, et alia, reddunt nitida. De his balneis loquitur procul dubio Leo: »Ad flumen quibusdam gradibus descenditur rupi incisis; in ipso autem flumine domus quedam est rupi quoque sic incisa, ut tectum, columne et muri unam tantum efficiant partem: hic Constantine mulieres panniculos abluere solent. Est quoque huic  oppido uicinum quoddam balneum aque calide, que inter rupes fluendo diffunditur.«

8. Mole aquarie, quas exstruxerunt Mauri a Carolo u ex Andalusia et Granata eiecti.

9. Eorumdem Maurorum horti et uiridaria. Leo Africanus. »Habet fluuius, qui in ea planitie preterfluit, hortos utrinque feracissimos, si recte colerentur.«

10. Catarractes, quem facit fons prope urbem Orientem uersus exoriens, et multam uim aque eiiciens; qui urbem, qua Septentrionem spectat, cingit, et munimenti loco est, atque in profundam admodum uallem magno cum strepitu sese effundit. Leo Afr. »Rupibus altissimis cingitur: huic fluuius Sufegmate subterfluit, qui et rupibus etiam clauditur, adeo ut fluuius profundissimus, una cum rupibus utrinque positis, Constantine ceu fossam quamdam prebeat.«

11. Riuus, uel fluuius, qui ex fonte predicto oritur. Hec omnia, uti patet, fere conueniunt: sed mirum Leonem non facere mentionem aditus in urbem  ueteris; nisi forte eum intelligat per gradus rupi incisos, per quos ad fluuium descendebatur. Sed hec sufficiant.

Mauris . . . Illi etiam in exercitu Seueri fuerunt, et procul dubio cum reliquis militibus ad Maxentium transgressi sunt. Zozimus enim, 2, 10, scribit Seuerum uenisse; nec mirum, quia exercitum Herculii habebat, qui, teste Eutropio, bellum in Africa profligauit, domitis Quinquegentanis, et ad pacem redactis: et hos Mauros insuper auxit Maxentius; unde dicitur, suum proprium de Mauris atque Italis exercitum nuper extraxisse.

Maxentiani milites preualebant. Haud obscure indicat Lactantius, initio non satis feliciter pugnasse Constantinum: at contra Eusebius, IX, 9, narrat eum primam, secundam et tertiam aciem tyranni uicisse, et ita accessisse ad urbem Romam dimicaturum cum ipso Maxentio. Et, quemadmodum ex panegyrico Constantino dicto patet, primo dimicatum sub ipsis  Alpium iugis, cap. 5, inde in campis Taurinatibus, c. 6, tertio ad ueronam, c. 8, tandemque ad Pontem Muluium; quam in rem etiam uideri potest Nazarius, cap. 17, 21 et sequentibus panegyrici sui. Atque ita Orosius, uII, 28, narrat Maxentium sepe multis preliis fatigatum ultime ad pontem Muluium uictum et interfectum fuisse. Neque tamen puto talia memorie mandaturum Lactantium, si aliter se illa plane haberent. Et ipsi adstipulatur Politia SS. Patrum, apud Photium, p. 1409, quippe ubi diserte narratur Constantinum, cum permouere non posset Maxentium ut a persecutione abstineret, bello eum agressum esse; et primo haud procul abfuisse quin succumberet: , , , uti Greca sonant; et inde de cruce in celo uisa uerba facit, quomodo rem fere etiam narrat Lactantius.

Quinquennalia terminabantur. Quid de hoc loco sentiant erudiri uiri Baluzius et Pagius, uide in notis ad hunc locum, lector, et pag. 248 Dissert. Hypatice; et inde disces ambos censere, sexto imperii anno exacto,  ineunte septimo, Maxentium occubuisse. Firmat illam sententiam auctor Paneg. Constantino dicti, cap. 16: Et consumpto per desidias senio, ipsum diem natalis imperii sui ultima cede signaret, ne septenarium illum numerum sacrum et religiosum uel inchoando uiolaret. Et arbitror non absque ratione censere eruditos annum sextum imperii uocari quinquennalia, quia primo illius anni die celebrabantur. Sed non uacat hanc in rem diligentius inquirere; totamque hanc disputationem iis relinquo, qui tam in Galliis, quam Italia, summa cum eorum laude illi incumbunt.

Commonitus in quiete . . . Lactantium si sequimur, certum est Constantinum uigilantem hoc signum non uidisse in celo: sed nolo materiam examinare, que a tot eruditis uiris excussa est; tu uide Fred. Spanhemium, antiquitatis ecclesiastice peritissimum uirum, in Introd. Chronologica, et Iac. Gothofredum, ad lib. I, cap. 6. Philostorgii. Scribendum autem in sequentibus,  uti monui obiter ad Dissertationem de Utilitate quam principes ex nummis capere possunt, Christum in scutis notat; id est. Christi nomen, quod exprimebant per duas primas salutaris uocis litteras. Non aliter loquitur Prudentius contra Symm.

Christus purpureum gemmanti textus in auro
Signabat labarum . . ,
id est, Christi nomen, Christi monogramma. Et si Lactantium sequimur, fuit illud ad hunc modum compositum, quomodo seculo Iu, [Figure: [Graphic] 2Kb] sequentibusque, Christianos signasse obseruat Baronius in Annalibus, et Gassendus in Notitiam Eccles. Diniensis. Nec aliter occurrunt prime diuini nominis littere in nummo Anastasii apud Arschotanum ducem, Tab. LXuII. Alii crucem, ego uero Christi nomen facio; quia Christus, non autem crux, mundi, qui per globum designatur, saluator est. Potuit etiam monogramma illud tale fuisse,  [Figure: [Graphic] 2Kb] quia similiter in nummis Constantini exprimitur, et quia Eusebius, lib. I, cap. 25 de uita eius, scribit primas Christi nominis litteras fuisse labaro intextas, quamquam et hec uerba de priore figura, quam opinor Lactantium innuere, possint forte interpretari, cum littera Greca , si eam mediam linea secat, sit decussata. Certe a rei ueritate aberrat plane eruditus Dissertationis historice de uisione Constantini auctor, et male arbitratur, uulgarem circumflexi accentus notam adhibitam fuisse ad hunc modum,  [Figure: [Graphic] 2Kb] quod non opus est multis refellere, cum certus sim uirum illum sententiam suam relicturum, si nummos inspiciat, uel in hancce notam incidat. Finem hic facerem, nisi adiicere placeret ea que ad illustrandas crucium nonnullarum formas ad Columbum miseram, quia notis ipsius inserta sunt. Ille igitur ita sese habent. [Figure: [Graphic] 3Kb]  Non immorabor iis examinandis que notat Carolus Du Fresne in Dissertatione de Inferioris XuI Numismatis, II. 23, sed monebo tantum in cruce, que notatur littera A, superiorem lineam transuersam denotare tabulam, cui inscriptum fuit alteram uero lignum cui manus D. N. I. C. fuerunt affixe: in ea, que notatur littera B, supremam et mediam eodem plane sensu accipi debere; infimam uero lineam significare locum cui pedes affixi Saluatoris fuere: in tertia, quam designat littera C, eadem denotari: sed cruces decussatas, ut uocant, medie linee transuerse innuere loca in quibus claui Dominicas manus ob peccata nostra perforarunt; et denique ultime crucis, notate littera D., orbem summum referendum esse ad titulum, binos transuersi ligni ad brachia, et infimum ad pedes transfixos. Ratio hec omnia suadet, licet tempus, quo talis effingendi cruces mos initium sumpserit, ignotum mihi  sit plane; nec puto rem tanti esse, ut propterea nos cruciare uel tantillum debeamus. De monogrammate autem Christi in nummis expresso agit illustris Du Fresne, Num. 24 dissertationis laudate; que ut elegantia sunt, ita tamen non puto eum satis recte explicare gemmam in qua illud cernitur, et simul legitur SAL. DO. N. ALEX. FIL. LUCE. Neque enim illa ullo modo referri potest ad Alexandrum Mammee filium: sed ad Alexium, quo nomine uarii posterioribus temporibus imperatores fuerunt, spectat; et LUCE eque commodo sensu exponi potest LUCEBIT, ut ita simul quasi uota suscipiantur pro Alexio imperatoris filio. Quamquam nec LUGET respuam, quia illud in aliis nummis apud Choulium obuium est. Preterea in Maxentii nummis cernitur Christi monogramma, pag. 277, apud eumdem: sed, ut uerum fatear, mihi nequaquam fit uerisimile, eius numismatis diuinum characterem inditum uel impressum fuisse; et, si rationem temporum inire placet, nullo id modo fieri potuit, cum in ipsa illa acie, in qua primo Constantinus  signum hoc precedere exercitum iussit, perierit. Puto igitur deceptum esse Choulium, et id Maxentio adscribere, quod fecit Magnentius, cuius nummos ita signatos fuisse constat, docetque satis illustris Mediobarbus, qui et alium nummum Magnentio tribuit, quem idem Choulius, p. 187, Maxentio assignat. Putaueram ab illustri Du Cange etiam Deliorum nummum laudari insignem isto monogrammate, eumque supposititium esse censueram: sed nunc demum animaduerto, uirum eruditum nichil aliud significare, quam in gemma, que super caput Iouis exhibet Christi monogramma, cerni capita Iouis, Apollinis et Diane, uti illa occurrunt iuncta in nummo Deliorum apud Goltzium, Tab. 18, quare hic me quidem properasse nimis libens lubens confiteor. Quî autem factum sit, ut diuinum illud signum Iouis capiti sit impositum, difficile admodum dictu est; nec certe hinc me extrico. Nam inscriptio addita uIuAS IN DEO F., id est, Feliciter, clare indicare uidetur hanc gemmam a Christiano  sculptam fuisse: nisi dicamus deorum capitibus monogramma et Inscriptionem postea adiecisse Christianum quemdam, ignarum forte quorum capita forent, uel ut rem profanam ita quasi in sacrum usum conuerteret. Notandum autem monogramma in nummis occurrere, qui non modo ante Constantinum, uerum etiam ante Christi aduentum salutarem, signati sunt. Nam Scaliger ad Eusebium, et Rupertus in oratore historico Ptolomei Apionis laudant numisma, cuius in una area cernitur caput cornibus arietinis cum diademate; in altera uero aquila unguibus fulmen retinens: iuxta est cornu copie; infra pedes alitis hec nota; in ambitu nummi, et illi hanc notam esse arbitrantur oraculi Ammonis, Cyrenis, quarum ille rex erat, uicini. uellem equidem, eiusmodi ut nummum inspicere possem, quippe qui certe inter rarissimos habendus est; et, ut illam interpretationem non respuo, ita memini me alicubi legisse notam hanc in nummis ante Constantinum percussis designare nomen  monetarii: quod tamen, ut uerum fatear, difficultates suas habet. et similiter sibi fere iuncte occurrunt in nummo Decii apud Tristan., t. II, p. 595, in quo legitur [Figure: [Graphic] 3Kb]

Christum in scutis notat . . . . Non, quemadmodum monui, Christi effigiem, sed monogramma. Et tempore Prudentii nondum illud etiam fiebat. Hym. II, ., u. 98:

Quod Cesaris scis, Cesari
Da, nempe iustum postulo.
Ni fallor, haud ullam tuus
Signat Deus pecuniam.
Nisi hec referenda sint ad tempora Laurentii, qui martyr obiit anno 254. Sed nec Prudentii etate id factum est, quia primus imperatorum Grecorum Iustinianus  Rhinotmetus, qui regnare cepit anno 685, ita nummos signauit. Et recte Du Cange in dissertatione sepius laudata reiicit Ioannem Damascenum, qui scribit, Constantinum nummo indidisse , id est, salutaris crucis, quod in celo uiderat signum, Christique Dei hominis imaginem cum sua. Nec puto Constantinum Sanctorum uultibus nummos signasse, licet id tradat Andreas Mamora in Historia insule Corcyre, uenetiis anno 1672 edita. Exhibet enim nummum, cuius in una area cernitur Constantini caput, nec laurea, uel alia corona cinctum; in altera uero Corcyra sancta uirgo et martyr stans in templo, et palmam in uictorie signum manibus tenens, cum inscriptione quam Corcyram faciunt filiam Cercillini, principis senatus Corcyreorum, ad Christum conuersam opera Iasonis et Sosipatri, discipulorum S. Pauli. Sed nichil illa commune cum Constantini habet uultu; deinde sibi suauiter imponunt, qui talia  credere animum inducere possunt, cum a ueritate aliena plane sint.

Quo signo armatus exercitus capit ferrum . . . . . Non hanc, sed aliam rem miram, animasse Constantinum ad instruendam aciem, et prelium ineundum narrat Zozimus, II, 16, noctuas nimirum aduolantes muros implesse, illudque conspicientem Constantinum iussisse , quod fingere potuerunt Ethnici, ut aliquid opponerent uisioni, et hinc etiam forte est, cur in eius nummis conspiciatur noctua basi insistens, cuius a lateribus sunt hasta, clypeus et galea, cum inscriptione SAPIENTIA PRINCIPIS: quamquam commode hec omnia ad Mineruam, sapientie presidem deam, possint referri.

Cumque repente populus . . . Hec sic distinguo: Cumque repente populus  et edita uoce . . . . ita ut subaudiatur erant; neque tamen improbo edebat Columbi.

 uocatis quibusdam Senatoribus. libros Sybillinos inspici iubet . . . . Notum est Sibyllinos libros inspectos esse a Duumuiris, inde a Decemuiris, et tandem a Quindecimuiris sacris faciundis. Et Quindecimuiros usque ad Theodosii tempora mansisse, eumque sacerdotium cum ueteris superstitionis sacris abrogasse, ut et Sibyllinos libros sub Honorio per Stiliconem combustos esse, notarunt eruditi. Hoc tamen loco Maxentii iussu, non Quindecimuiri, sed quidam senatores libros illos inspiciunt: unde forte affirmari posset, uel tunc temporis Quindecimuiros non fuisse amplius, uel libros Sibyllinos consultos fuisse ab illis, quos imperator eligebat. Sed prius uerum esse uix potest, quia, notante illustri Salmasio ad Hist. Aug., Constantini Magni temporibus id muneris etiam quindecimuiris tribuit ipse Lactantius, I Institut., cap. 6, uopiscus in Aureliano, cap. 19, Pontifices Sibyllinos libros inspexisse ex decreto senatus et iussu imperatoris docet. Agite igitur, pontifices, qua puri, qua mundi, qua sancti, qua uestitu animisque sacris commodi, templum  ascendite, subsellia laureata constituite, ueteranis  manibus libros euoluite, fata reipublice, que sunt eterna, perquirite. Atque arbitratur uir idem eruditissimus quindecimuiros, cum multi eorum etiam pontifices essent, nobiliori nomine pontifices esse uocatos; eos tamen, non ut pontifices, sed ut quindecimuiros curam inspiciendorum et seruandorum librorum Sibyllinorum habuisse. Sed hoc loco Lactantius quosdam senatores memorat: que quomodo conciliari possint, uix uideo, nisi uel amplectamur rationem a me allatam, alios nimirum, quam quindecimuiros, si imperator iuberet, libros illos inspicere potuisse; uel nisi potius statuamus hos senatores etiam fuisse quindecimuiros, quomodo allocutio Ulpii Sullani apud uopiscum etiam suadere uidetur, pontifices illos ex senatorum numero fuisse. Nam antiquitus ex patribus Decemuiri creabantur, et postea etiam pars eorum dimidia ex plebe. Lib. uI, 42: Refecti  decimum iidem Tribuni Sextius et Licinius de decemuiris sacrorum ex parte de plebe creandis legem pertulere. Creati quinque patrum, quinque plebis; graduque eo iam uia facta ad consulatum uidebatur; quod ita interpretor, ut quinque quindecimuirorum fuerint Patricii, quinque Plebeii senatores; neque enim mihi fit uerisimile hoc sacerdotium unicuique ex plebe datum fuisse. Et senatores fuisse pontifices, sacerdotesque ut plurimum, constat: docetque uel unus Cic., 4 ad Att., 2: Adhibentur omnes pontifices, qui erant senatores.

Hostem Romanorum . . . . Ambiguum est hoc, ut pleraque talia; et si Constantinus fuisset uictus, procul dubio illum appellassent hostem.

Pons a tergo eius scinditur. Muluius, ut uidetur, cuius ante meminit. uictor hac de re ita loquitur: Dum cesa acie fugiens sese Romam reciperet, insidiis, quas hosti apud pontem Muluium locauerat, in transgressu Tiberis interceptus est; et arbitror eum narrare de  alio quam Muluio ponte in fluuium Maxentium cecidisse. Muluius pons factus est a M. Aemilio Scauro, teste Auctore de uiris Illustribus, et procul dubio lapideus fuit: quod si per hunc fuga sibi consulere uoluit Maxentius, uerosimile admodum est pontem fuisse iniussu eius scissum. Et, quamquam hoc a ratione alienum sit, tamen ea uia Maxentium conatum sibi consulere mox tradit Lactantius: Ipse in fugam uersus properat ad pontem, qui interruptus erat, ac multitudine fugientium pressus in Tiberim deturbatur. Celebrat etiam Prudentius, I contra Sym., pontem eumdem:

Muluius exceptum Tiberina in stagna tyrannum
Precipitans.
Et Auctor incertus Paneg., cap. 17, scribit milites Maxentii ad primum impetum exercitus Constantini territos fugatosque, et angustiis Muluii pontis exclusos in fluuium abiisse precipites. Sed Euseb., IX, 9, testatur  Maxentium Tiberim scaphis iunxisse, cumque per pontem inde factum fuga sibi consulere uellet, propriis insidiis periisse; id quod etiam memorie mandat Praxagoras apud Photium, et pluribus narrat Zozimus, II, 15 et 16, qui possunt uideri. Eusebium, ut solet, sequitur Haymo, uIII, 3: Maxentiumque tyrannum congredi parantem cum uniuersis nauibus, quibus fluuium strauerat, demergit in profundum. Quin et Epitome uictoris, necnon P. diaconus tradunt hunc pontem paulo superius a ponte Muluio, et Maxentium lapsu equi in profundum demersum esse. Sed quod lapsu equi scribunt tyrannum cecidisse in flumen, id apud alios non reperitur; nisi idem significare censeamus Excerpta ualesiana, in quibus legimus equo eum precipitatum fuisse. Zozimus narrat tigna pontis non potuisse sustinere multitudinem fugientium et rupta fuisse; et Politia SS. Patrum apud Photium, p. 1407, ruptum esse pontem fallacem, . Atque hinc patet satis superque quid sibi uelint hec uictoris uerba, Maxentium  nempe insidiis, quas hosti apud pontem Muluium locauerat, interceptum fuisse. Ille igitur de Muluio, uel de ligneo potius ponte in fluuium decidit; et forte Muluium pontem interrumpi fecit, ut Constantinum ad insidias pertraheret, si transire Tiberim, et inter pugnandum, uel ante pugnam, Romam occupare uellet. Non tamen statim submersus fuit tyrannus, sed equo uectus, conatus est euadere; quod quominus facere posset obstabat altior et abrupta ripa. Auctor Panegyrici, cap. 17: Ipsum autem illum cum equo et armis insignibus frustra conatum per abrupta ripe ulterioris idem Tiberis correptum gurgite deuorauit.

Proterretur. Lege proteritur, nimirum exercitus, uel miles Maxentii, uti paulo ante Maxentiani milites occurrunt; nisi significare Lactantius uelit, Maxentii milites primo impetu exercitus Constantini territos fugatosque fuisse, uti loquentem audiuimus modo panegyrici auctorem. Utuntur eadem uoce non modo  Terentius et Plautus, uerum etiam uirgilius, XII Aen., quem imitari solet Lactantius.

Primis nominis titulum . . . . uarie fluctuabam ante; et, licet putauerim hunc titulum Maximus esse potuisse, quia ita in nummis et Inscript. Constantinus uocatur, et quia mox Lactantius narrat Maximinum conuicia iocis mixta aduersus imperatorem Maximum dixisse, nunc tamen arbitror nichil aliud indicari, quam Constantini nomen ex Senatus decreto primo loco positum fuisse, quia idem Lactantius scribit, Maximinum primi nominis titulum sibi uindicasse: quod etiam Eusebium tradere doceo ad cap. 32. Et iure id Maximinus uidetur facere potuisse, quia ante Constantinum Cesar erat factus.



CAPUT XLu.

Quam cum maxime . . . . Placet nonnunquam ad minutias descendere. Particule quam cum maxime et tempus denotant, et simul frigoris intensionem; adeo ut dicat Lactantius, tunc temporis maximum frigus  fuisse. Sepe tamen additur nunc; et tunc nichil aliud, quam intendit et auget. Cic. pro Cluentio: Mater, que multos iam annos, et nunc cum maxime filium interemptum cupit; paulo aliter libri de Senect.: Causarum illustrium, quascumque defendi, nunc quam maxime conficio orationes. Nazar, cap. 1, Paneg.: Iaciat quippe se nunc cum maxime; et ante eos Terentius Phorm.: Atqui opus est nunc cum maxime.

Geminatis mansionibus. Id est, ut una die tantum itineris faceret, quantum due mansiones a se inuicem distabant, nec in prima, sed secunda requiesceret. uie regie distincte erant in Mansiones et Mutationes: in Mansionibus pernoctabant, ita ut ab una mansione ad aliam diei iter esset: in Mutationibus uero equos mutabant, et de die reficiendi sese causa subsistebant. Nam Manere ueteribus significabat pernoctare. Sen. III, de Ben. 16: Quam inuenies tam miseram, tam sordidam, ut illi satis sit unum adulterorum par? Nisi singulis diuisit horis, et non sufficit dies omnibus; nisi apud  alium gestata est, apud alium mansit, id est, pernoctauit. Cic. I de Diu.: Conclaue illud, ubi erat mansurus, si ire perrexisset, prima nocte corruit; pro quo lib. II, dixit: In eo conclaui illi cubandum fuisset; quomodo et loquitur Suetonius in Aug. 72, 78, et Calig., c. 55. Hinc mansiones sunt loca in quibus aliquis pernoctat. Eo sensu mansiones saliorum occurrere in Inscriptione ueteri doceo, lib. Iu, 2, Obseruationum. Hinc non modo mansiones a mutationibus distinguuntur in codice Theodosiano, Itinerario Burdigalensi, et alibi: uerum etiam mansio pro itinere totius diei usurpatur Plinio XII, 14: Mansionibus octo stat thurifera a monte excelso. Erant autem he mansiones edificia ampla, adeo ut imperatores in ipsis cum comitatu suo nonnunquam pernoctarent, uti constat ex Ambrosio in de Obitu ualentiniani, et Suet. Tito, et uopisco, cap. 35, Aurel. uerum iuncta ipsis fuere etiam horrea, uel horreorum usum prestabant, atque ibi recondebatur annona militaris, militibus diuidenda euntibus uia militari in expeditionem; quam annonam copias mansionum  uocat Eumenius. Sed longum nimis foret hec uerba elucidare; et monebo tantum similem loquendi rationem inueniri apud Iustin. XIII, 8. uictus Neoptolemus ad Antipatrum et Craterum profugit, hisque persuadet ut, continuatis mansionibus, leto ex uictoria, et securo fuga sua Eumeni superueniant: deinde exstare inscriptionem elegantem apud Spon., 302, Miscellaneorum, in qua uox manere etiam occurrit:

MERCURIUS, HIC. LUCRUM. PROMITTIT. APOLLO. SALUTEM. SEPTIMANUS. HOSPITIUM. CUM. PRANDIO. QUI. uENERIT. MELIUS. UTETUR. POST. HOSPES. UBI. MANEAS. PROSPICE.

Obscura illa, fateor, est; et, si quid humani in ea explicanda patior, alios sequar meliora doctus continuo. Puto igitur huic hospitio insigne fuisse Mercurium et  Apollinem; et hinc Septimanum arripere occasionem homines inuitandi in suum hospitium: quo tamen melius ii utentur, qui prandium secum attulerint, uel qui ea hora uenerint, cum prandium sumitur; at post prandium hospes prospicere debet ubi maneat, id est, pernoctet.

Accepta in deditione Perintho. Recte notant eruditi Perinthum esse Heracleam, quam paulo ante narrauit fuisse obsessam; eamque urbem illud nomen tulisse obseruat Ammianus Marcell., XXII, 2 et 27, 4, necnon Procop., lib. I Hist. uandal., quibus addatur omnino Tristanus, t. II, p. 80.

Distantem militibus . . . Aliorum coniecturis insistens lego, millibus totidem, ibidemque collectis. uir doctissimus notat hoc circa Resiston accidisse, huncque locum primum occurrere in Itinerario Antonini euntibus ab Heraclea Hadrianopolim. Ego in Itiner., p. 37, inuenio, inter Traianopolim et Heracleam recenseri Apros et Resiston, illumque locum a Traianopoli abesse 23 millia passuum, hunc 22; ita, si prima mansio fuit  Resiston, secunda certe erit Apros, quia utrique paria milliaria tribuit Lactantius. Sed ille non Traianopolim, uerum Adrianopolim memorat; et Auctor Itinerarii alia longe loca inter Adrianopolim et Heracleam nobis describit; ut p. 30: Ostudizum, Bergulas, Driziparam, Izirallon; p. 51, eadem cum Heraclea recenset; ut et p. 73, Hadrianopolim, Ostudizum, Burdidizum, Bergulas, Drusiparum, Tirallum, Perinthum, Heracleam: at contra, p. 75, iterum nobis annumerat Traianopolim, Cypselam, Apros, Resiston, Heracleam; adeo ut mihi quidem uideatur, Campum Serenum, cap. seq. memoratum, alibi querendum esse.



CAPUT XLuI.

Per prepositos tribunosque . . . . Nomen prepositi generale ualde est, uti docet Gutherius in lib. de Officiis domus Auguste. Hic preponuntur tribunis: sed tamen uegetius, II, 12, legionis prime cohorti scribit preesse tribunum, reliquas uero a tribunis, uel prepositis  fuisse rectas. In inscriptionibus apud Gruterum occurrunt prepositus cohortis expeditionis Germanice, prepositus legionis, numerorum tendentium in Pontum, et uexillationis Perinthi; adeo ut nemo peccaturus sit, qui hoc loco prepositos maiores tribunis faciat. Sic in inscriptione apud me inedita:

D. M. C. IuL. CANDIDO P. P. LEG. XIII. GEM. HEREDES. EX. TESTAMENTO. FECERuNT.

Nam duplex P. P. significat prepositum; et male in indice Gruteriano nonnunquam exponuntur he sigle per prefectus; et peius in Inscr. uI, p. 277: Pro Pretore, cum sit imperatoris Caii titulus pater patrie: quomodo et I, p. 278, explicari debet, in qua quidem legitur et expressum est PRO. PR., sed non ad imperatorem,  uerum ad M. Aurelianum ualentinianum refertur. Sed hoc obiter.

Prelium diei kal. Maiarum . . . . uel diei positum est pro die, uel scribendum diem.

Campus . . . . quem uocant Serenum. Hunc ita dictum puto, non quia uentis, sed quia arboribus fruticetisque carebat, eratque planus. Talem campum , purum campum, arbitror uocari ab Euseb., Iu, 19, de uita Constantini, qui iussit ut milites nondum Christiani facti singulis diebus dominicis in eum procederent, et simul omnes, signo dato, preces ad Deum funderent. Nam hic campus procul dubio fuit planus, nec arboribus aliisue rebus impeditus; in quo etiam milites armis sese exercuisse arbitror. Purum ac patentem campum dixit Liuius, XXIu, 14. Sed facit serenus campus, ut monere debeam, serenam militiam mihi etiam lectam esse apud Paulum Diac., lib. X. Historie Miscell. Qui  uilissime natus serene militie  ordine famam egregiam fuerat consecutus. Qualis militia serena sit, fateor me non capere, nisi quis existimet, respectu Imperatorum eam ita dici, qui Sereni Domini uocantur in columna, que adhuc hodie Constantinopoli conspicitur. Et perpendant eruditi, num potius rescribi debeat strenue, uel seuere militie: quod ultimum erudito amico in mentem ueniebat; ita ut Carausius dicatur famam sibi acquisiuisse ex diligenti obseruatione discipline militaris.

In largiendo tenax . . . uictor: Namque illi  preter modum magna cetera; huic  parcimonia, et ea quidem agrestis tantummodo inerat. Et Auctor Epitomes scribit eum auaritie cupidine omnium pessimum fuisse.



CAPUT XLuII.

A paucis metebatur. Id est, sternebatur, deiiciebatur, uti falce succidimus gramen. Exempla adfert Columbus; et extat aliud apud Tertullianum in fine Apolog.: Nec quicquam profuit exquisitior crudelitas  uestra; illecebra est magis secte: plures efficimur, quoties metimur a uobis; semen est sanguis christianorum. Et apud Sil. Ital., l. XIII.

   Ruit obuia in arma
Scipio, et aduersum metit insatiahilis agmen.

Deus summus . . . Optimo iure ita uocatur Deus noster: sed Gentiles etiam summum simpliciter de Deo Maximo, quem ignorabant, usurparunt. Stat. Iu, th. 516:

Et triplicis mundi summum, quem scire nefastum est;
ubi hec notat Scholiastes: Dicit Deum demogorgona summum, cuius nomen scire non licet. Infiniti autem philosophorum magorum Perse etiam confirmant, reuera esse, preter hos deos cognitos, qui coluntur in templis, alium principem, et maxime Deum, ceterorum numinum ordinatorem, de cuius genere sint soli sol atque luna; ubi reliqua possunt uideri, que elegantia  sunt, et que emendare conatur Barthius in notis; cui addendus Fr. de Cordoua, qui c. 25 Didascalie multiplicis, pro demogorgona rescribit demiurgum, id est, opificem, demogorgonemque Boccatio originem suam debere existimat: sed male dubitat quis uetustior sit Lutatius, an uero Boccatius, cum nichil certius sit quam illum ante hunc uixisse.



CAPUT XLuIII.

Securitatem publicam. Que in uariis apud antiquarios nummis occurrit; uti Erizzum, p. 119, 413, 469, 497, 559. Tristanum, t. I, p. 630; t. II, p. 469; Patinum, p. 73; Thesauri, uaillantium, cuius librum de coloniis auide expectamus, aliosque. Apud Ammianum Marcell., XIu, 6, etiam memoratur Pompiliani securitas temporis.

In tractatu haberemus . . . Id est, consultaremus, et deliberaremus. uide huc pertinentia in Glossario sepius laudato.

Quod quidem diuinitas . . . Scribendum puto, quo  quicquid diuinitatis in sede celesti. uide Columbi, uiri doctissimi, notas. Et ita loquebantur Gentiles, quia quid proprie esset summum numen, quis Deus, dubitabant, atque inter sese disputabant.

Pro quiete temporis . . . Ut sub imperio meo quies et pax sit; mox: Quo etiam in hoc per clementiam nostram quieti publice consulatur. In nummo Maximiani Herculii apud Tristan., t. III, p. 372, conspicitur dea, una manu rudem, altera spicas tenens; et QUIES. AUG. illoque emblemate denotatur proculdubio quietem, seu pacem abundantie et annone causam esse. Amm. Marcell., XIX, 11: Et quietem colentes tamquam salutarem deam, tributariorum onera subirent, ubi potest uideri ualesius.

uicarium postulent . . . Nomen hoc generale est, adeo ut pro certo affirmari non possit quod munus uicarius hic gesserit. Sed tamen eum erraturum neutiquam puto, qui Maximinum designare existimet  quemcumque in sua prouincia uicarium. Sic in partibus Orientis fuere uicarii quatuor, Asiane dieceseos, Pontice, Thraciarum, Macedonie, de quibus, ut et aliis aliarum prouinciarum uicariis, uideri potest notitia imperii. In inscriptionibus a Reinesio editis memoratur Flauius Rufus Sabinus uolusianus uicarius Asie, et uirius Nicomachus Flauianus uicarius Africe; atque in libello Precum Faustini, p. 14, occurrit uicarius Hispanie. In genere autem uicarius uocatur qui alterius uicem gerit, uel alteri seruit; ita seruus uicarius, teste Ulpiano, seruit seruo ordinario. uICARIUS SUPRA COCOS in Inscript. XII, 580, qui coquis preest loco illius, qui in eos imperium habebat; et uicarii nostri id nomen habent respectu prefectorum pretorio, uel presidum, quorum uicem administrabant: unde Sextilius Agesilaus Aedesius in lapide antiquo uocatur uICARIUS PRAEFECTURAE PER HISPANIAS; et c. 16 Lactantius memorat Hieroclem ex uicario presidem, qui male a Gallis redditur président.

 Ad ius corporis eorum . . . Hec sunt bona ecclesiastica; et locus hic clare euincit, ante Constantini Magni legem ecclesias christianorum bona, ut uocant, immobilia possedisse. Iulianus id prohibuit, uti testatur Ado in martyrol., p. 108, illique certe adstipulati fuissent Faustinus et Marcellinus, quia in libello Precum, p. 21, ita loquuntur: Sed ideo nominis istius etiam cum omni dedecore querebatur auctoritas, ne illis possessiones Ecclesie tollerentur; quas utinam nunquam possedisset Ecclesia, ut apostolico more uiuens fidem integram inuiolabiliter possideret.

Ius corporis eorum . . . Edictum hoc Maximini permittit unicuique deum colere quemcumque uellet; cumque singuli fere Gentilium dii haberent sibi deuotos homines in unum corpus redactos, hinc similiter de christianis loquitur, quippe qui numini maiestatique D. N. I. C. erant deuoti. In lapidibus uetustis occurrit COLLEGIUM AESCULAPII, ET HYGIAE NAUCLERUS, QUI ERAT IN COLLEG. SERAPYS, COLLEG. FABRUM uENERIS;  de quibus alibi dabitur propediem disserendi locus. Atque uti hec corpora arcas suas et agros, unde sumptus faciebant, habebant; ita etiam christiani bona sua possidebant; qui tamen omnes reditus omnesque eleemosynas in pauperes erogabant, nec iis otiosos uentres alebant.

Beautitudine publica . . . Et hec uox solemnis atque adeo in ipsis nummis obuia est, ac notat tranquillum et felicem reipublice statum. Beatissimum seculum dixit Tacit., c. 3, Agric.; beatissimos Cesares Nazarius, c. 1 et ultimo; beatissimam uictoriam, c. 32, et beatitudinem urbis, c. 33 Panegyrici.

Prolato programmate tuo . . . Significat presidem prouincie scripto publice proposito significare debere se tale edictum ab imperatoribus accepisse, iussumque esse, ut istud affigeret. Locus hic certe mihi obseruandus esse uidetur, quia nos docet imperatorum edicta in prouinciis non fuisse proposita, nisi simul testarentur presides eiusmodi edicta ab imperatoribus ad sese missa esse; idque factu necessarium  fuit, ut arcerentur supposititia edicta quibus prouinciales ad res nouas incitari a turbulentis hominibus potuissent.



CAPUT XLIX.

Sequenti autem Licinio . . . Putaueram scribendum esse sequente: sed nunc arbitror Maximinum concessisse sequenti Licinio, id est, eum non expectasse, sed fugisse, simul ac Licinium uenire et appropinquare cum exercitu cognouit. Cicero, I de Orat.: Quibus ego, ut de his omnibus rebus disseram, cum concessero, illud tamen oratori tribuam et dabo; qui locus, si loquendi formam spectes, plane similis huic Lactantii.

Dextrorsum perrumpentibus omnia uictoribus. Maximinus, post cesas inter Heracleam et Hadrianopolim copias, aufugit primo Nicomediam, inde in Cappadociam, teste Lactantio, c. 47. Quo cum eum sequeretur  Licinius, Tauri montis angustias occupat; et quia montes eiusmodi ubique non sunt peruii, crediderim facile certum locum designari, et quidem per quem adiri poterat Cilicia, cum Tarsum Maximinus fugisse dicatur. Apud liu. XXXu, 13, Antiochum legimus Antiochiam se recipisse per Ciliciam Tauro monte superato. Alexander, apud Iustin., XI, 8, timens angustias magna celeritate Taurum transcendit, et Taursum peruenit; easque angustias optime describit Curtius, III, 4, ex quo insuper discimus Alexandrum etiam ex Cappadocia Ciliciam petiisse, et illas pylas siue portas  fuisse appellatas. Licinius autem aliud iter tenuit, et uersus Pamphyliam Tauram superauit: unde metuens Maximinus, ne fuga excluderetur, Tarsum se contulit, Orienti scilicet et Aegypto propior futurus.

Ut solent hi, qui hoc ultimo se facere abitrantur. Ita certe in prelium ruere uoluerunt Numantini; cumque id facere non possent, sese ipsi occiderunt, Flor. II, 18. Iuba magnifice epulatus, super mensas et pocula  Petreio se interficiendum dedit, Iu, 2, et Cantabrorum nonnulli, postquam extrema uident, certatim igne, ferro, inter epulas, uenenoque precepere mortem, Iu, 11. Quin et hominibus sententia iudicis damnatis, quo forte respicit Lactantius, et gladiatoribus, dabatur ultima cena miscellanea, ut uarietate ciborum sese replerent, beneque poti formidinem mortis abiicerent. Iuuen., sat. XI:

Sic ueniunt ad miscellanea ludi,
Ubi commentator: Miscellanea, sibi gladiatorum, id est, ultima cena; additque rationem: Ideo, miscellanea, quia omnia, que apponuntur eis, miscent, sic manducant; quam pete interpretationem licet alii, nec forte immerito, improbent, et licet non uerosimile sit omnes gladiatorum cibos in cena, quam ultimam esse putabant, mixtos fuisse, potiusque uarietate ciborum repleti sint, tamen Scholiastes morem illum uidetur nobis conseruare. Apud Athenienses damnatis, uel qui , ad mortem, ducebantur,  licebat se cibo uinoque replere, , teste Suida, in u. , et Append. uatic. Cent. I; Prou. 75. Et bestiariis, uel ad bestias damnatis, datam fuisse cenam liberam, eosque pridie antequam pugnarent, lautissime cenare consueuisse, patet ex passione SS. Perpetue et Felicitatis, necnon ex iis, que in prefatione monet Henr. ualesius, uir celeberrimus. Quin et huc uidetur pertinere militare prandium, dictum ab eo, quod milites ad bellum, id est, prelium, paret, teste Pollione in Gallienis.

Candidatis ministris . . . . . Lego, cum canditatis. In aliis alioquin loquendi formulis, illius etatis Scriptoribus omittitur hec particula. Ammianus Marcell., Xu, 4, congredi barbaris dixit, uti doceo ad cap. 18. Sed quia Ammiani mentio, nonne apud eumdem, 15, 7, ad damnandum, pro ad amandum scribendum est? In disceptando iustissimus, natura beneuolus, licet auctoritatis causa seruande acer quibusdam uidebatur  et inclinatus ad amandum. Mihi certe illud uidetur, quia acer et amor non bene hic conueniunt; et ex eodem capite constat Leontium absque moris homines damnasse; hancque emendationem necessariam et ueram iudicabat clarissimus Columbus.

Candidatis ministris . . . . . Ita scilicet fideles in Apocalypsi, alibique, idque optimo merito uestiuntur, ad indicandam uite puritatem atque integritatem. Prudent., Hym. 1. . u. 67.

Christus illic candidatis presidet cohortibus,
Et throno regnans ad alto damnat infames deos.

Christum subinde deprecans . . . . . Idem tradit Euseb. IX, 10, extremo. Insigne autem hoc exemplum nos docet conscientiam seuissimorum etiam persecutorum tantum ualere, ut ipsos illa reos faciat. Huc pertinet Maximinum, postquam uictus esset a Licinio, libertatem Christianis concessisse edicto, quod  ex Latina lingua in Grecam tranlatum conseruauit Eusebius loco laudato, cuiusque etiam meminit Haymo, lib. uIII, c. 3 Hist. Eccl. Sed mirum huius rei memoriam nullam Lactantium conseruasse.

Detestabili genere mortis efflauit . . . . Eum obiisse scribit Eusebius, IX, 9, et Auctor Epitomes uictoris, simplici morte: quod plane cum Lactantio et Eusebio pugnat. Simplex mors iis tribuitur, qui absque tormentis grauibusque cruciatibus neci dantur, uti patet ex Suet. Ces. c. 74. Unde Prudent. Hym. 10. . u. 877:

Temptemus igitur ante partem quampiam
Truncare ferro corporis superstitis,
Ne morte simpla criminosus multiplex
Cadat, uel una perfidus cede obpetat,
Quot membra gestat, tot modis pereat uolo.
Sed Maximinus grauissimos dolores, licet ab alio non illatos, perpessus est; putoque auctorem illum mortem simplicem opponere illi, qua quis ab alio tollitur, et idem hoc esse, ac si dixisset, non strangulatus,  non capite truncatus est, uerum sua morte obiit, utcumque illa fuerit cruciatibus plena. uictorem sequitur P. Diaconus, imo tam fideliter illud facit, ut etiam ipsius exemplo seuissimum hunc hominem laudet, eumque scribat fuisse, ortu quidem atque instituto pastorali, uerum sapientissimi cuiusque ac litterarum cultorem, ingenio quieto, auidiorem uini, quo ebrius quedam corrupta mente aspera iubebat; quod cum pigeret factum, differri que precepisset in tempus sobrium ac matutinum statuisse. Sed alia longe nos Lactantius docet; et pati possum religionis gentilis hominem laudare illius religionis propugnatorem fortissimum: sed talia nequaquam Christiano condonanda sunt; et forte uictor eum cultorem sapientissimi cuiusque ac litterarum uocat, quia Ethnicis philosophis et sacerdotibus, quos Christianis longe sapientiores esse iudicabat, fauebat, eosque colebat.

Efflauit . . . . Sepultus fuit in Cilicia, et prope eum  casu conditum fuisse infensissimum Christi hostem Iulianum memorie mandat Philostratus uIII, 1.



CAPUT L.

ualerium . . . . . Quis hic fuerit, ne diuinando quidem assequi possum, cum nemo alius eius faciat mentionem: id quod etiam recte obseruauit Baluzius. Nec puto huc quicquam pertinere, quod post narratam Maximini mortem scribit P. Diaconus, lib. XI: ualens interea in Oriente ab exercitu Imperator appellatus, ab eodem Licinio morte mulctatur. Deinde Alexander, qui apud Carthaginem imperator est factus, a Constantini exercitu iugulatur. Nam licet ualens posset simul appellatus fuisse ualerius, tamen ille huic tempori non conuenit; et plusquam semel auctor iste in his narrandis humani aliquid patitur. Nam ualens eodem tempore neci non fuit datus: sed a Licinio, post cladem ad Cibalim per Constantinum acceptam, Cesar est creatus, et occisus postulante Constantino, cum pacem eidem daret, uti ex uictore  et Paulo Diacono docet Tristanus, t. III, p. 472, qui tamen non satis caute ex iisdem auctoribus notat, ualentem rebellasse contra Galerium Maximianum. Est enim hoc a ueritate alienum; et Galerius Maximianus iam diem suum obierat, cum ualens a uolente Maximino Cesar est creatus, uti ex Excerptis ualesianis constat, licet uictor et P. Diaconus eum imperatorem appellent. Quod sequitur, Alexandrum a Constantini exercitu iugulatum esse, etiam fidei historie repugnat. Nam uictus ille fuit a Maxentio per prefectum pretorii uolusianum et Zenam, uti uidere licet apud Zoz. 2, 14, adeo ut hi duo nichil commune cum ualerio nostro habeant; quem nusquam inueniri arbitror, quemque solum cognoscere possumus Metamorphoseos Ouidiane remedio. Ut enim ille canit Iphidem uirginem in marem esse mutatam ope Isidis, ita suspicio mihi nonnunquam oborta est, ualerium in ualeriam ope Critices mutandum  esse. Mirum hoc procul dubio aliis uidebitur, quia cap. sequente Lactantius ualerie mortem pluribus enarrat. Facit id, fateor, Lactantius: sed puto eum eadem illo capite, et in principio rerum quas post uictum Maximinum aggressus est Licinius, obiter narrare; nichilque tam ardenter ille desiderauit, quam ut posset ualeriam e medio tollere. Nec uideo cui iratus potuerit fuisse, nisi ualerie, que ipsum spreuerat, uti patet ex cap. 39, cuique ob iniuriam illam infestus absque dubio erat. Atque hinc est ut suspicatus nonnunquam sim, scribendum hoc loco esse, in primis ualeriam, quam Maximinus . . . . . . . . et conueniunt admodum sequentia, quia narrat ualeriam Candidianum adoptasse. Atque ut mox Candidiani mortem in specie describit, quem dixerat necatum fuisse, ita etiam capite 51. ualerie matrisque ipsius Prisce interitum enarrat, licet ille cum Candidiano interfecte non fuerint statim post obitum Maximini. Hec commentatus fueram, cum animaduerti eruditos Anglos ita etiam hunc locum  emendasse; quos a me ante inspectos non fuisse liquido testor.

Et in honore haberi uidebatur . . . Quippe qui filius esset Galerii Maximiani ex concubina susceptus, et adoptatus ab uxore eius legitima ualeria, filia Diocletiani: que omnes res certe animos ipsi addere poterant. Unde cum Nicomedie, que sedes imperatorum erat, sese efferret altius et supra priuatum, iussu Licinii occisus est; quia in suspicionem, ut reor, ueniebat rerum nouarum, et de purpura sumenda cogitabat forte; id quod mox obiectum fuisse legimus Seueriano, Seueri filio.

Pre ualeria, que uolens Licinio in omnes Maximiani hereditates iure suo cedere, idem Maximino negauerat . . . . . Locus admodum intricatus; nam si ualeria uoluit Licinio cedere in omnes Maximiani hereditates, nequaquam uerisimile est illam cum matre sua eum relicturam, et se credituram Maximino, mariti sui si non inimico, at certe non amico, uti  patet ex cap. 39. Certe hec non coherent; et locum deprauatum esse propterea existimo. Licinium narrat Lactantius omnes, quos memorat, tanquam malum metuisse, seque tutiores credidisse fore cum Maximino: sed excipit ualeriam, matremque eius Priscam, que Licinium exemplo aliorum relinquentes, noluerunt etiam esse cum Maximino, cui tamen reliqui sese credebant. Puto igitur scripsisse Lactantium, que nolens Licinio . . . et sic optime quadrabit sequens, idem Maximino negauerat; quod certe uerum non foret, si illa Licinio omnia dare uoluisset. Noluit igitur ualeria Galerii Maximiani mariti sui hereditates Licinio cedere; quem persuasus sum eam ante ductam Constantini sororem in uxorem petiisse, quia tam significanter Lactantius dixit ante, eam putasse sese tutius moraturam apud Maximinum, quia uxorem habebat. Et hanc meam sententiam firmat mirum quantum ipse capite sequente, ubi scribit, pudicitiam et conditionem ipsis exitio fuisse; id est, periisse, quod Prisca erat Diocletiani coniux, ualeria  eorum filia, et Galerii Maximiani uxor; quodque hec Imperatoris uidua noluerit uel Licinio, uel Maximino nubere, et absque more, ac absque exemplo ad secundas nuptias transire. Laudat igitur illustrissimas feminas a pudicitia Lactantius, ut licet eas penas dedisse dicat, tamen uideatur tam acerbum casum miserari: Ducte igitur mulieres cum ingenti spectaculo et miseratione tanti casus ad supplicium, et amputatis capitibus, corpora earum in mare abiecta sunt, cap. 51. Nullibi certe eas carpit, uel leuiter indicat, Diocletianum uel Galerium Maximianum ad persequendos Christianos ab illis incitatos fuisse; id quod tamen non obliuiscitur annotare de Romula Galerii Maximiani matre, cap. 11, quomodo etiam Maximini uxorem propter mersas Oronte castas feminas hoc capite perstringit. Quin et ab impiis et persecutoribus eas separat; nam cum cap. 50 narrasset, omnes impios uero et iusto Dei iudicio recepisse  eadem que fecerant, mox capite sequente ualerie, nec non matris ipsius Prisce mortem describit. Quid igitur? Prisca et ualeria uel Christiane fuerunt, uel iis fauerunt; utque illud sentiam, facit ipse Lactantius, cap. 15, ubi ita loquitur: Furebat ergo imperator  iam non in domesticos tantum, sed in omnes; et primam omnium filiam ualeriam, coniugemque Priscam sacrificio pollui cegit. Neque enim Diocletianus eas cegisset sacrificare, nec Lactantius scripsisset easdem sacrificio pollutas fuisse, nisi Christiane fuissent, uel in eam suspicionem apud Imperatorem incidissent, licet aperte eorum placita amplecti non auderent. Gentilis enim non cogitur ad sacrificium; nec talis proprie sacrificio pollui potest dici, uerum quidem is qui Christo nomen dedit, et ad superstitionem eiuratam redit. Sic eodem capite cogere usurpatur de Christianis, quos in templa compulsos cogebant sacrificare: Nec minus in ceterum populum  persecutio uiolenter  incubuit. Nam iudices per omnia templa dispersi, uniuersos ad sacrificia cogebant. Et Prudentius, Hym. . 2, u. 367. canit Iudeam plebem inquinatam fuisse aureo boue; et notius est, quam ut probari debeat, ad amplectendam gentilem religionem nichil aliud necesse fuisse facere, quam diis sacrificare, et aris thus iniicere. Hec mea opinio firmatur uariis Actis et Historiis, que apud Baronium, Tristanum, aliosque, uxorem Diocletiani faciunt Christianam, licet uerum eius nomen ipsis latuerit, et multa tradant que a ueritate aliena sunt; id quod etiam obseruat Baluzius. Sed si Christiane fuerunt, quid tandem cause est, cur illud non tradat Lactantius claris uerbis, cum contra Martyrologia a. d. 17, Cal. Sept. narrent Serenam  martyrem obiisse. Martyrium, ut uerum fatear, mihi uidetur reliquis Martyrologiorum erroribus adscribendum esse; nec uerosimile est Lactantium illud preteriturum, si tam illustres femine propter Christum  capite fuissent punite. Quin et illud plane reiicit sacrificium idolis oblatum; quod licet coacte fecerint, postea ad bonas mentes forte redierint, crimenque illud lacrymis, uita pudica et uera penitentia deleuerint, tamen ut Christiane occise non sunt, quia Licinius libertatem Christianis edicto dederat, et nondum animum induxerat innoxiam lacerare gentem. Nam scriptus hic libellus fuit, antequam bellum inter Constantinum et Licinium oriretur, cum pace frueretur Ecclesia et tranquillitate, uti ex fine eius clarissime patet; nec non ex initio, ubi narrat Deum excitasse Principes, qui tyrannorum nefaria et cruenta imperia resciderunt; id est, Constantinum et Licinium. Hec ita commentatus fueram, cum postea in mentem mihi uenit uerba, quibus tradit ualeriam et Priscam sacrificio pollutas esse, posse a Lactantio ut Christiano dici, et cogi eo sensu usurpari, ut cap. eodem ad sacrificia cogebant; quanquam, ut uerum fatear, hec uoces uim repugnantibus allatam esse designent: Nam iudices per omnia templa dispersi,  uniuersos ad sacrificia cogebant.

Sed prius mater eorum in Orientem precipitata est . . . Que mea hoc de loco sit sententia, uide sis, lector, in notis Columbi; que ibi relinquenda esse censui, quia commode huc transferri non potuerunt. Ne tamen plane sterilis sim eo in loco, ubi celebris fluuii mentio occurrit: medecinam conabor facere Iosepho fluminis Sabbatii mentionem facienti, lib. uII Excidii cap. 24: . . , , , , , , , . , , id est, interprete Ruffino: Is fluit  medius inter Arcas et Raphaneas Agrippe regni ciuitates. Habet autem quoddam peculiare miraculum. Nam cum sit, quando fluit, plurimus, neque meatu segnis, tamen interpositis sex diebus a fontibus deficiens, siccum exhibet locum uidere. Deinde quasi nulla mutatione facta septimo die similis exoritur; atque hunc ordinem eum semper obseruare pro certo compertum est. Unde etiam Sabbalicus appellatus est, a sacro Iudeorum septimo die sic denominatus. Locus reuera intricatus, et, ex sententia Casauboni, iam ante Ruffinum corruptus, quia omnes Rabbini Iosepho aduersantur, et Sabbaticum fluuium dici contendunt, non quod undas septimo exoneret, sed quod eo quiescat die; quod et facit Plinius XXXI, 11, Hist. Naturalis; In Iudea riuus Sabbatis omnibus siccatur. Spizelius, in dissertat. de Isrelitis Americ. arbitratur fluuium illum nomen Sabbatici iuxta Iosephum non exinde accepisse, quod quauis septima die quiescat, sed quod singulis Sabbatis insigni quadam mutatione gaudeat. Manasse Ben Isrel ita uerborum sensum  inuertit, ut Plinio per omnia respondeat; Isaacus uero Casaubonus paucorum uerborum traiectione, et nonnullorum omissione, corruptum restituit in Exerc. adu. Baronium. uerum ego nulla uerba omissa esse persuasus sum: et ita restituebam illa: , . ,  id est, feraturque impetu non leni per spatium sex dierum: inde totus ab ipsis fontibus deficiens, siccum prebet spectandum alueum; et hinc, quasi nulla facta esset mutatio, similis post septimum diem erumpit. Nam dum scribit, fluuium Sabbaticum post sextum diem siccum fuisse, et post septimum, similem, ut ante septimum diem illum, erupisse, satis clare docet eum omnibus Sabbatis quieuisse et siccum fuisse. Sed eruditi iudicent, qui nobis iamdiu Iosephum promiserunt emendatiorem longe.



CAPUT LI.


ualeria quoque per uarias prouincias quindecim mensibus plebeio cultu peruagata . . . uidendum est unde huius uagationis epocha repetenda sit. Licinius an. Chr. 313, kal. maii, uicit Maximinum, a quo tempore, si errores ualerie computamus, necesse est illam occisam esse mense iunio uel Iulio an. 314. Quod si uero eos numerare incipimus ab eo tempore, quo in exilium missa est a Maximino, anno 312, sequitur eam haud multo post uictum Maximinum neci fuisse datam; quod certe a ratione alienum non est, quia imprimis ualeriam, si coniectura mea uera, necare cupiebat Licinius; et quia etiam Lactantius, c. 39, diserte tradit, Maximinum ipsam cum matre in exilium relegasse, nec in locum certum, sed huc atque illuc precipitem cum ludibrio exturbasse: quod infortunium dum illa subire cogitur, certe non nisi plebeium cultum induta fuit: quanquam non diffitear, peruagata uideri  significare eam non iussu imperatoris, sed sua sponte, et ad euitandos persecutores, modo in hanc, modo in aliam prouinciam, sese transtulisse. Quod si libellus hic in lucem editus est statim post uicrum Maximinum, et ante bellum quod anno 314, inter Constantinum et Licinium ortum est, commode fuga hec a Maximini decreto repeti potest. Illo bello uictus fuit Licinius uIII id. oct. eiusdem anni, pacemque obtinet tradito Illyrico, et anno demum 319, ad deos redit; uel potius se semper gentilem fuisse ostendit, proposito edicto ne episcopi haberent concilia, Christianosque persequitur. Quod si quis existimet, post primum quod inter Constantinum et Licinium fuit bellum, hunc librum a Lactantio editum esse, uidebit ille facili opera, eius natales adscribi debere tempori, quod inter annos 314 et 319 intercedit. Nam pace fruebatur Ecclesia, cum hec memorie mandarentur.

 Penas dedit . . . Non opinor Lactantium uelle significare eas ut noxias punitas esse, sed tantum morte periisse uiolenta.



CAPUT LII.

Que omnia, etc. Hec erunt planissima, si distinguas, Que omnia  ita ut gesta sunt mandanda litteris credidi.

Clara per gentes Iouiorum et Herculiorum cognomina, que primum a Dioclete et Maximiano insolenter assumpta, ac postmodum ad successores eorum translata, uiluerunt? Alii igitur post Diocletianum et Maximianum Iouii atque Herculii cognominati sunt. Sane Galerius, Maximinus et Licinius Iouii fuerunt dicti, uti docet ualesius ad Euseb. IX, 9 Histor. Eccles., et Tristanus, t. III, p. 433, qui tamen nummum elegantissimum non satis bene explicat: id quod facit Henr. Norisius, uir doctissimus, in explicatione Nummi Liciniani, ubi simul docet Constantium et Constantinum Herculios fuisse appellatos; quod etiam  memorat auctor panegyrici Maximiano et Constantino dicti, cap. 8: Hic est qui nomen, quod accepit a Deo principe generis tui, dedit uobis  qui se progeniem esse Herculis non adulationibus fabulosis, sed equatis uirtutibus comprobauit. Atque in Epitome pag. 277, Maximinus Iouius occurrit; et Galerius Maximianus intelligendus est: quomodo uice uersa, Maximinus nonnunquam ab auctoribus nomina hec confundentibus, uel librariorum uitio, Maximianus appellatur.

Deleuit ea Dominus . . . Rectissime ita Deus noster uocatur, quippe qui optimo iure omnium rerum Dominus est. Dederunt tamen et Gentiles tam splendidum et tam illustrem titulum diis deabusque suis. Apud Gruterum, uI, 68, occurrit et in nummo apud Harduinum, , uti haud absque ratione diductis litteris legendum esse suspicatur uir eruditus. Solem DOMINUM Latinis, Grecisque dictum fuisse, docui in Harpocr. pag. 113, et per DOMINUM INuICTUM apud  Gruter. XI, 1066, uel sol intelligi debet, qui sepe Inuictus uocatur, uel deus, quem Commodianus instructione 13 Inuictum absolute appellat, qui Agdestis erat; cui robur inuictum tribuit Arnobius, et quem cum Mithra uel sole confundi obseruat Rigaltius: uel denique ita appellatur Deus eo in loco cultus. Nec dee caruerunt hoc titulo. , Domina Diana; occurrit in ins. XIII, pag. 1066 Gruteri; DOMINAE in alia pag. 90, Albe Iulie reperta, per quas forte Dee Matres designantur; et DOMINA HONOR in ins. III. pag. 100, quod notandum, quia Honor est masculini generis, et is tamen DOMINA  uocatur, quia interdum instar dee effingebatur, uti constat ex nummo Galbe, qui inscribitur HONOS ET uIRTUS. uirgilio lib. III, Aen. u. 113, non aliter Cybele, uel deum mater, uocatur:

Et iuncti currum domine subiere leones.
 Et quanquam nonnulli apud Seruium arbitrentur Cybelem leonum dominam dici, notat tamen idem eam proprie dominam fuisse appellatam. Dominas, ait, deas dicunt; ut alibi:

Hi dominam Ditis thalamo deducere adorti.
Sane dominam proprie matrem deum dici uarro et ceteri affirmant; nam et ibi Proserpinam ideo a uirgilio dominam appellatam, quod ipsa terra esse dicatur, sicut et mater deum: mox addit, Hanc eamdem  Eram appellari, hoc est Dominam. Non aliter canit Germanicus in Arateis:

Dictei exercent domine famuli Corybantes,
id est, famuli matris deum; idemque epitheton Iunoni atque Diane dat ualerius Flaccus, lib. Iu, u. 355, et lib. uII, u. 181, Argonaut. Quin et Arcades deam  summa ueneratione coluerunt simpliciter dictam, uti ex Pausanie l. uIII patet. Interpres, p. 499, eam facit Proserpinam; procul dubio quia Cereri coniungitur, et quia, pag. 516, eius filia esse dicitur: sed tamen ibi simul clare a Proserpina distinguitur, Neptunique et Cereris filia dicitur; et scribit insuper Pausanias se non audere nomen huius dee: que certe docent satis superque eam Proserpinam non fuisse. uerum licet Gentilium dii ita cognominati sint, noster tamen Deus optimo iure Dominus est; qui ut eos deiecit et calcauit, ita spero eumdem tandem respecturum populi fidelis atrocissimas calamitates, et pacem redditurum Ecclesie uere per totum orbem terrarum. Imperatores etiam Romani domini appellati sunt, uti est notissimum; nec illud monerem, nisi uiderem Gasp. Geuartium ab lib. I Syluarum Statii extremum non satis bene interpretatum esse Claudianum. Nam cum docuisset Domitianum, Traianum, aliosque Dominos dictos fuisse, addit se mirari Claudianum, lib. III  de Laud. Stiliconis, signate scribere Romanos primo omnium Domini appellationem Stiliconi tribuisse his uerbis:

Publica sed nunquam tanta se gratia fudit
Assensu, quis enim princeps hoc omnibus egit
Obsequiis, sese dominum patremque uocari,
Quod tibi continuis resonant conuexa diebus?
Macte nouis consul titulis, Mauortia plebes
Te dominum Bruto non indignante fatetur,
Et quod adhuc nullo potuit terrore coacta
Libertas romana pati, Stiliconis amori
Detulit.
Sed hanc Claudiani mentem fuisse uix puto: quin potius arbitror eum canere populum coactum quasi et inuitum ita principes appellase; id quod certe sequitur, si probabilem admodum Heinsii coniecturam admittimus, Princeps non omnibus emit obsequiis; et eumdem populum sua sponte atque ex affectu Stiliconem dominum uocasse: uel Stiliconem primum  consulum fuisse, qui dominus a populo nominatus sit; quod certe firmant sequentia, quibus docet ipsum restitutorem libertatis Brutum id non egre laturum, quia scilicet Stilico, licet dominus appellaretur, parentem tamen populi agebat.

Amplissimo uiro PAULO ueT uAN WINSSEN, Celsis ac prepotentibus Traiectine dieceseos Ordinibus a Secretis, S. D. GISB. CUPERUS.

Si noua Lactantii de Mortibus Persecutorum editio absoluta foret, hasce a me haud ferres forte litteras, uir amplissime; nam cum uarii prestantis eruditionis uiri preter Baluzium et me , libellum hunc illustrare animum induxerint, uix dubito quin eorum alicui in mentem uenerit, quod precipuum earum caput erit. Pauca uerba sunt, et in quibus prima fronte uix aliquid obseruatione dignum sese offert: unde et factum est ut, cum Notulas meas digererem, non animadueterim  quod nunc ad te cognoscendi causa mitto.

Constat igitur Gentiles cegisse Christianos ut sacrificarent diis, nichilque ab iis exegisse aliud, quando eos uere religioni nuntium remittere cogebant. Plurima historie ecclesiastice, passionum, Patrumque loca hoc testantur satis superque. Notum est quod Eulalie dictum esse canit Prudentius, Hymno . 3.

Hec  rogo, quis labor est fugere?
Si modicum salis eminulis,
Thuris et exiguum, digitis
Tangere, uirgo benigna uelis,
Pena grauis procul abfuerit.
Diocletianus apud Lact., cap. 10: Ira furens, sacrificare non eos tantum qui sacris ministrabant, sed uniuersos qui erant in palatio iussit, et in eos, si detrectassent,  animaduerti; datisque ad prepositos litteris, etiam milites cogi ad nefanda sacrificia, precepit ut qui non paruissent militia soluerentur. Cap. 15: Furebat ergo imperator iam non in domesticos tantum, sed in omnes; et primam omnium filiam ualeriam coniugemque Priscam sacrificio pollui cegit. Et mox: Nam iudices per omnia templa dispersi uniuersos ad sacrificia cogebant. Ultima hec uerba explicare obiter conatus fui ad cap. 1; sed ut illa non damno plane, ita aliquid maius et annotatione dignius in iis uidetur reconditum esse. Nam existimo Christianos tam acerba persecutione pressos una cum Gentilibus deorum templa frequentasse, non ut eos adorarent, iis sacrificarent, uel aliqua re honorem ementitis numinibus haberent, sed ad euitanda tormenta et penas, que parata continuo erant iis qui Christiani habebantur, Christoque eiurato, diis sacrificare nolebant. Diocletianus certior factus quid rerum gereretur, iubet omnes qui in templis reperiebantur sacrificare, id quod nequaquam necesse erat statuere, si nulli alii  quam Gentiles templa adibant; atque ea uia factum est ut Christiani qui cruciatus effugere conabantur detegerentur: unde et mox sequitur: Pleni carceres erant, tormentorum genera inaudita excogitabantur. Et procul dubio Christiani persuasum habuerunt sibi illud licuisse facere ad euitandam persecutionem, et tamen fidem Christo datam se posse seruare; quia nequaquam consilium illis erat templa intrantibus idola colendi. Non iam dicam, Nicolaitas multa docuisse absque discretione facere, et immolata idolis uesci, et in templis esse, et publice omnia communiter agere, quemadmodum loquitur auctor Indiculi de Heresibus Iudeorum, qui uulgo Hieronymo tribuitur: sed uideor animaduertisse ueteres distinxisse eos qui templa idolorum colendorum causa adibant, ab iis qui eo animo eadem non frequentabant. Can. 1 concil. eliberitani ita se habet: Placuit inter eos, qui post fidem baptismi salutaris, adulta etate, ad templum idololatrurus accesserit et fecerit, quod est crimen principale, quia est summum scelus, placuit nec in  fine eum communionem accipere. Distinguuntur enim Christiani, qui templa adeunt animo idola adorandi, et qui illud faciebant et sacrificabant; quod utrumque cum Christiani qui sese a persecutionibus liberare conabantur non fecerint, uideor haud immerito affirmare, eos nichil cum aliis commune habuisse, nec de illis loqui canonem concilii. Sic canone III distinguuntur Flamines, qui munera que in honorem deorum celebrabantur dederint tantum, et qui sacrificauerint simul: Item Flamines, qui non immolauerint, sed munus tantum dederint, eo quod se a funestis abstinuerint sacrificiis, placuit in fine eis prestari communionem; et Can. Lu, sacerdotes, qui tantum coronam portant, nec sacrificant, nec de suis sumptibus aliquid ad idola prestant, placuit post biennium accipere communionem. Et exemplum elegans est apud Cyprianum ep. XXI, ubi Candidam Aecusam, ut Cestriensis rescribit, uocat, quia pro se dona numerauit, ne sacrificaret. Sed tantum ascendisse uidetur usque ad tria fata, uel  dryphacta , et inde descendisse ad dryphacta, scilicet, ubi coram preside sacrificare cogebantur Christiani, quoque licet ascenderit Candida, excusatur tamen a Cypriano, quia sacrificio sese non polluit. Et quanquam a peccato, mea ex sententia, nequaquam immunes sint qui eam ob causam Gentilium templa intrant, aliquo tamen modo excusari posse uidentur, quia id non faciebant animo idola colendi. Sic Canon 41 concilii laudati permittit ut fideles idola in domibus suis habere possint. Admoneri placuit fideles ut in quantum possunt prohibeant ne idola in domibus suis habeant: si uero uim metuunt seruorum, uel se ipsos puros conseruent; si non fecerint, alieni ab Ecclesia habeantur. Nec absque ratione est quod notat Albaspineus, uerba ista haud dubitanter astruere, concilium illud difficillimis persecutionum temporibus,  atque adeo ante Constantinum conuocatum; nam nominis delationem per seruos suos fieri non exhorruissent, si impunitate proposita potuissent ad arbitrium religionem quamlibet amplecti et tueri. Quemadmodum igitur domi sue fideles persecutionis tempore idola habere potuerunt, et permittere ut serui ea adorarent, ne scilicet ab iis accusarentur, ita uidentur persuasum habuisse sese Gentilium templa frequentare potuisse ad euitandam persecutionem; nec poterant in iis facile distingui, quia loca erant amplissima, porticibus exornata, aliisque operibus, in quibus ambulare poterant, nichilque earum rerum agere, quas Gentiles facere consueuerant colentes numina sua, idque eo magis, quia hi sepe templa adibant salutaturi tantum deos, nec semper sacrificabant. Nolo iam disputare num recte an secus fecerint Christiani, aut quam graue peccatum hoc sit; nec etiam inquirere quo piaculo teneantur qui ex nostratibus, uidendi tantum gratia, eorum Christianorum templa intrant, in quibus statue et simulacra  non ornatus tantum, sed cultus etiam gratia disposita sunt. uerum illud facere non possum, quin moneam Gentiles nichil aliud exegisse a Christianis, quam ut sacrificarent, nulla tacti cura, quo animo homines deos suos colerent  . Horum utinam exemplum non imitarentur pontificii, qui sacris suis initiatos esse existimant omnes, quos, ui, metu, penis, tormentis cogunt eorum participes fieri, cum Iulianus apostata contraria senserit, uetueritque ne qui aliquem Christianorum aut iniuria afficerent, aut contumelia, , neque inuitos ad sacrificandum traherent, sed ut qui sua sponte ad aras accederent prius placarent deos , et expiationibus, que ipsis usitata sunt, purgarentur. Nam meliorem. partem nostri, animum et mentem, non corpus sibi poscit Deus. Sed libet hac occasione inscriptionem ueterem ad partes uocare, ex qua uideor affirmare posse Iudeos persecutionis tempore uel nuntium remisisse religioni sue, uel etiam eius  euitande causa fecisse nonnulla, unde Gentiles persuasum habere poterant illos non amplius Iudeos esse. Inter marmora Oxoniensia, num. XXuIII, et apud Reinesium III, num. LXuIII, exstat inscriptio que comprehendit eorum nomina, qui pecunias contulerunt ad exornandum, ut uidetur, gymnasium Smyrne; et inter illos recensentur Iudei, , M. A., id est, ex sententia uirorum eruditorum, qui nuper affuere Iudei, minam unam. uerum mihi uidebatur nonnunquam reddi hec uerba debere, qui quondam fuerunt Iudei. Hec acta sunt Smyrne tempore Adriani imperatoris, quo grauissimam Iudei excitarunt seditionem et rebellionem, duce Barchocheba, pseudo-Messia. Illos uicit Adrianus, tota Iudea uastata, et occisa est misere gentis multitudo sine numero; cumque persecutionem absque dubio passi sint per totum imperium Romanum, fieri potuit facili opera ut nonnulli Smyrnensium Deo nuntium remiserint, et Gentilium superstitionem fuerint amplexi, uel argentum ad ornandum Fortune  fanum contulerint, ut putarent Gentiles, eos in ipsorum castra transiuisse, atque ita sese a tormentis liberarent. Nam Iudeos haud difficulter talia ex magistrorum suorum sententia facere potuisse, patet ex iis que obseruauit Iacobus Capellus in libros Mosis, pag. 619 et sequentibus. Nec sane uideo cur minam darent in ornatum templi Iudei, qui nuper affuere, cum non sit uerosimile Iudeos, qui alio habitatum concesserant, uel alio sese contulerant, collaturos aliquid ad edificandum Smyrne templum, uel idem prestaturos, si palam profiteri auderent sese Iudeos esse; cum immunes nequaquam ab idolatria forent,  a qua gens illa post captiuitatem Babylonicam auerso plane fuit animo. Hec mea de Lactantii loco et inscriptione ueteri sententia, quam si approbaueris, recte me huic scribende epistole horulam impendisse existimabo: sin secus eueniat, et me mea fallat coniectura, nichilominus letabor me hoc egisse, quia dolor, quem ex carissime uxoris morte repentina cepi uix consolabilem mitigari uidetur, dum tecum colloquor; atque hec eamdem causa non patitur ut finem litteris imponam: sed iubet quasi ut unam aut alteram notam adiiciam, que reliquis iungi debent.

Ad caput 9, post legimus, addo: Atque huc respicit Augustinus lib. Iu, pag. 29, de Ciuitate Dei, ubi deum Terminum ridet. Aliud est enim non cessisse, aliud unde cesseras redisse. »Quanquam etiam postea in Orientalibus partibus Hadriani uoluntate mutati sunt termini imperii Romani. Ille namque tres prouincias nobiles, Armeniam, Mesopotamiam, Assyriam Persarum concessit imperio, ut Deus ille Terminus,  qui Romanos terminos secundum istos tuebatur, et per illud pulcherrimum auspicium loco non cesserat Ioui, plus Hadrianum regem hominum, quam regem deorum timuisse uideatur. Receptis quoque alio tempore prouinciis memoratis, nostra pene memoria, retrorsus Terminus cessit, quando Iulianus deorum illorum oraculis deditus, immoderato ausu naues iussit incendi, quibus alimonia portabatur, etc.«

Ad cap. 17 noto ueteres dixisse certare alicui et similia; atque hanc loquendi formam obseruo etiam in Inscrip. CCCXXXIX Gruteri:

CERTASTI. MULTIS. NULLUM. PAUPER. TIMUISTI. INuIDIAM. PASSUS. SEMPER. FORTIS. TACUISTI.

Et apud Apul. l. Iu, pag. 143: Cum uiderem canes et modo magnos, et numero multos, et ursis ac leonibus ad pugnandum idoneos.

Ad cap. 33 annotaui: odoritatem, prioritatem, etc.,  inueniri, quibus adde indulgitatem. Iunius Philargyr. ad II Georgic. Noue indulgentia dixit. ueteres enim indulgitatem dicebant, ut Celius in uII: Consuetudine uxoris indulgitate liberum.

Ad cap. 36, post ad Hist. Aug., adde: Ita Isidis sacerdotum primus uocatur summus, uel primarius, uel precipuus sacerdos, Apuleio, lib. II, pag. 264, 266 et 267. Ed. Elm.

Ad cap. 40 Obseruo, quo sensu homines, uel animalia dicantur famuli et deorum. Psyche apud Apul. lib. u Metam. eamdem ob causam Cererem rogat per famulorum draconum pinnata curricula; et Plato sese uocare solebat , teste Olympiodoro in eius uita, quia cygni in tutela Apollinis, uel ipsi dicati erant, ipseque genitus putabatur eo deo. Preterea sacrati diis, uel eorum sacris initiati famuli dicebantur. Apul. lib. II: Pro hinc me quoque peti magno etiam deo famulum sentire deberem, et seruire iisdem; idem: Teque iam nunc obsequio religionis nostre dedica, et ministerii iugum subi uoluntarium:  nam cum ceperis dee seruire, tunc magis senties fructum tue libertatis. In Inscript. XII, 328, FAMULA BACCHI occurrit; et Augustino lib. Iu, cap. 10 de Ciuitate Dei, uestales uirgines dicuntur ancille ueste, quod mirifice Lactantio conuenit. Strabo, lib. XII, 1, 557, scribit Amerie templum fuisse, habens; et pag. 577, Antiochie ad Pisidiam , id est, sacerdotium Luni, cognomine Arcei  multitudinem habens Hierodulorum, siue sacrorum famulorum, quo nomine sacerdotes et sacrati uenire possunt; et pag. 559, Strabo et distinguit. uerti autem Luni, idque etiam pag. 580, faciendum arbitror; nec puto mensem aliquem ab iis populis cultum fuisse, sed deum Lunum, qui in nummis Antiochie ad Pisidiam, ne quid de aliis urbibus dicam, cernitur, quique etiam in nummo  Olbianorum, quorum urbs in Pamphilia fuit, equo insidet. uideri possunt que pag. 17 Harpocratis noto, ubi Diospolin uoco Armenie urbem que Straboni Diopolis dicitur, quod monendum duxi. Atque inde simul constabit, utique Mensem in Antiochensium nummo, uti existimant Eruditi, non memorari, sed rescribi debere Antiochensis, non autem Mensis COL. CAES. ANTIOCH., id quod obiter in Harpocrate monui, et etiam placet Harduino in Antirrhetico. Atque, si fas est sacra miscere profanis, Christiani, ipsique Apostoli uocantur, et episcopus in Ins. IX, 1053, FAMULUS CHRISTI.

Ad caput. XXXIX et precipue in prefatione ago de combustione cadauerum, necnon de corporibus integris conditis. Postea obseruaui, Apuleii tempore humationem etiam in usu fuisse, uti clarissime patet ex historia pueri quem ueneno e medio sublatum putabant, cum contra potionem soporiferam ipsi miscuisset medicus, lib. Metam. X. Deinde magnam Gentiles religionem tenuisse, corpora integra ut sepulture  mandarentur, uel inde patet, quod cadauera in edibus collocata seruarent diligenter, ne mage aliqua membra inde auferrent. Narrat id multis Apul. lib. II, p. 124, et addit: Ehem, et quod pene preterieram, si qui non integrum corpus mane restituerit, quidquid inde decerptum diminutumue fuerit; id omne de facie sua desectum sarcire compellitur. Quod siue uerum, siue fictum sit, innuit tamen curam que tenebat Gentiles, ut corpora integra conderentur, totique ad inferos uenirent. Hinc lib. III, illa Lucii tristitia, cum in iudicium ob cedem uocatus esset, et ritu Greciensi ignis et rota, tum omne genus flagrorum, quibus scilicet conscindendus foret, inferebantur. Augetur oppido, imo duplicatur mihi mestitia, quod integro saltem mihi mori non licuerit. Hunc lib. uII, cum in asinum transformatum castrare eum uellent, et ipse se precipitem dare, uel inedia mori statuit: moriturus equidem nichilominus, sed moriturus integer; et tandem hoc etiam patet ex pag. 199 libri eiusdem. Cadauer  disiectis partibus tandem totum repertum, egreque concinnatum ibidem terre dedere.

Ad idem caput obseruo nullam Augustam, mortuo imperatore marito, ad secundas nuptias transiisse. Et extat hanc in rem locus elegans in concilio Toletano XIII, celebrato anno Christi 683. Nam titulus capituli quinti ita sese habet: Ne, defuncto principe, relictam eius coniungem aut in coniugio sibi quisquam, aut in adulterio audeat copulare, uti constat ex notitia conciliorum Hispanie, quam anno 1686 edidit Iosephus Senz de Aquire; quamquam certum etiam sit omnes reginas hanc regulam nec olim, nec nunc obseruasse: uti uel exemplum Pythodoridis nos docet apud Strabonem, lib. XII.

Ad cap. 46. addendum est, Apul. lib. X. Met. init. prepositum memorare, qui mille armatorum ducatum sustinebat, eumdemque, pag. 244, uocari Tribunum.

Notaui ad caput 50, Priscam et ualeriam, uxorem atque filiam Diocletiani, fuisse Christianas, uel certe  Christianorum religioni fauisse: postea animaduerti preclare eruditionis uirum Henr. Dodwellum, dissert. Cyprian. XI, num. 66, affirmare eas Christianas fuisse; uti ex eius uerbis, que sequuntur, patet. »Quin et in ipsis Imperatorum palatiis liberi uersati sunt. Ipse eorum uxores, et liberi, et serui erant christiani.  His ea, que religionis sue erant, tam uerbis quam factis libere exequendi coram semetipsis potestatem dederunt.« Binis uir harum rerum callentissimus auctoribus nititur; illique faciunt ut persuasum habeat Augustas eas Christo nomen dedisse. Eusebius alter est, lib. uIII, cap. 1, Hist. Eccl., alter Lactantius, cap. 15, cuius uerbis et ego ueluti fundamento ad eamdem rem probandam usus sum ad caput 50. Sed tamen Eusebius mihi non uidetur uerba facere de imperatorum coniugibus, sed de uxoribus domesticorum, uel aulicorum,  uel eorum qui in palatio uersabantur, uti unde dubie patebit, si quis Greca consulere uelit; unde ipse etiam iisdem uerbis usus sum cap. 14, ad probandum in palatiis imperatorum gentilium sepe Christianos fuisse, et quidem eos primos honores gessisse. Christophorsonus putauit olim Eusebium de imperatorum coniugibus loqui, sed errorem illum castigauit ualesius in notis. Monendum autem censui Dodwellum ante me animaduertisse Augustas illas fuisse christianas, ne quis forte existimet me alterius inuenta mihi uindicare. Testor enim me uerba illa, cum notulas meas digererem, non obseruasse, neque me alia omissurum fuisse uirum pereruditum eo nomine laudare.

Hec sunt que mihi in mentem uenerunt, queque tecum ut communicarem fecit amicitia, fecit familiaritas que mihi summa et suauissima tecum intercedit. Quod si typographus, uel eruditi potius, quorum, ut audio, notas expectat, longiores moras nectunt, forte alteras longioresque litteras a me feres.  Neque enim materiam omnem penitus adeo exhausi, ut non de aliquibus rebus prolixiores dissertationes componere queam. uale. Hage Comitis, a. d. 7. id. Iul.

uix finita hec erat epistola, cum ecce ad me affertur Antonii Pagii, uiri eruditissimi et diligentis temporum restauratoris, Critica historico-chronologica in Annales Eminentiss. Baronii. Cumque ille mirum quantum Diocletiani et imperatorum, qui cum eo regnarunt, tempora illustret, tuum erit iudicare an non bene rebus suis consulturus typographus sit, si illa ex opere, que Lactantio elucidando inseruiunt, excerpta editioni noue adiiciat. Mihi certe istud uidetur apprime utile, atque eruditis acceptum fore; cum quia liber ille non omnium manibus teritur, tum quia ita in unum corpusculum collecta forent omnia, que ad melius aureum hunc intelligendum libellum necessaria sunt.

Defatigatus iam es lectione tam longe et uerbose  epistole: sed tamen te missum facere nequeo, et ueniam precor, si alteram eque prolixam priori annectam. uirum igitur eruditionis preclare mecum, ad annum Christi 306, sentire summa cum uoluptate perspicio, Constantinum Magnum in oppido Naisso, non autem in Britanniis natum; ad annum 302, Priscam et ualeriam christianas fuisse; et denique eumdem ad an. 306, NATALEM INuICTI referre ad Solem. Nec certe ergo nunc quidquam cause uideo cur non sententia Petauii, quam etiam Harduinus in Anthirretico amplectitur, sequenda sit, cum dies ille natalis solis non immerito dicatur, quia sol tunc primum ad Septentrionem ab Austro cedit, uti Iulianus orat. Iu ipse docet; et arbitratur Harduinus in hunc diem natalem Christi Rome primum translatum esse, ut dum Gentiles profanis ritibus uacarent, sacris suis Christiani libere operam darent. Sed commodius mihi uidetur ut alia, que mihi in libro Pagii obseruata sunt, queque uel  sententias meas probant, uel que ut examinentur digna sunt, ad ordinem capitum disponam, ut ita omnia facilius inuenire, atque de iis iudicare possis.

De Domitiani persecutione ago ad caput Lactantii 3, inque ea sum opinione eam nec longam, nec grauem fuisse. Pagius contra existimat Domitianum anno 13 imperii decreuisse persecutionem aduersus Christianos, eam continuatam anno 14, et auctam occasione quinquennalium anno 15, quo occisus est in cubiculo, teste Suetonio, non autem in templo Iouis, , uti scribit auctor Chronici Alexandrini. Sententiam suam ut firmet uir eruditus, scribit, in Chronico laudato sub coss. lib. IX Asprenate, et M. Arretino Clemente legi: Brutius narrat magnam Christianorum copiam ab 14 Domitiani anno sublatam et martyrio affectam; et deinde obseruat Eusebium, qui Brutii historiam legerat, in Chronico narrare inceptam esse persecutionem anno Christi 93, idemque eum in Historia confirmare,  et cap. 17, lib. III de persecutione sub Domitiano loqui, queque habet postea, cap. 18, ostendere tantum eam hoc anno auctam esse. Sed Chronici auctorem non esse ex accuratissimis scriptoribus utique constat, nam hosce coss. sequentes coniungit: Domitianum XIII, et Flauium Clementem; Asprenatem et Lateranum; Domit. XIu, et Clementem; denique ualentem et ueterem. Primis coss. assignat persecutionis initium, illoque tempore scribit apostolum Ioannem in Patmum relegatum esse, et Domitianum statuisse Dauidis genus e medio tollere; sequentibus Brutii uerba supponit; et reliquis binis annis ne persecutionis quidem mentionem facit. Similia iudicare debemus de Eusebii Chronico. Et quamquam, ut Brutii sequamur auctoritatem, persecutio potuerit anno 14 incepisse, illa eque in exitum, quam in principium anni illius reiici potest: quod si uerum est, non multum certe a ceterorum eruditorum sententia discrepabit. Sed quod Pagius ex cap. 17 et 18, lib. III Hist. Eccles. Eusebii probare  conatur, persecutionem inceptam an. 93, et auctam an. 95, illud ego nequaquam, quo sum stupore, capere possum. Nam Eusebius capita librorum per annos non disposuit; deinde scribit, Christianos persecutum esse Domitianum, id est, sub extremum uite tempus. Caput 18, ad hec priori annectit his uerbis, , nim. , uel persecutione; et denique illa ipsa uerba, quibus Pagius putat probari anno 15 persecutionem auctam esse, prioribus etiam iunguntur, indicantque eo anno Christianos persecutione uexatos fuisse; quod mihi firmum admodum argumentum uidetur, anno 15 in innoxiam gentem grassari imperatorem cepisse. Nam, cum dixisset Scriptores etiam ethnicos non dubitasse memorie tradere Christianorum martyria, addit: , qui quidem etiam tempus ipsum persecutionis accurate notauerunt. At quod illud tempus fuit? non certe annus 13, non 14, sed quintus decimus: scribunt  enim, anno principatus Domitiani quinto decimo, Flauiam Domitillam Flauii Clementis, eius qui tunc temporis Rome consul fuit, ex sorore neptem, una cum aliis plurimis ob confessionem Christi in insulam Pontiam fuisse deportatam. Neque puto Eusebium omissurum fuisse narrare, si iidem scriptores memorie mandassent, persecutionem iam anno Domitiani 13 incepisse, uel decretam esse. Neque tamen, quemadmodum ante dixi, illis plane refragari animus est, qui anno 14 censent Domitianum iam in Christianos grassatum esse. Nam Dio Cassius, lib. LXuIII, postquam narrasset Fabium Clementem , consulem, et Flauiam Domitillam morte affectos esse, illato ambobus crimine , impietatis , adiicit Domitianum , anno sequente, coss. Caio ualente et Caio Antistio, occisum esse. Et anno precedente alios etiam Christianos uel relegatos, uel neci datos esse, ex uerbis, que Flauie Domitille historiam sequuntur, patet:  . . , . Illatum ambobus, Clementi et Domitille, crimen impietatis, quo crimine plures etiam alii; Iudaicos ritus amplexi, damnati sunt: quorum pars occisa est, pars spoliata facultatibus: ubi per Iudaicos ritus intelligenda est Christiana religio, non modo apud Dionem, uerum etiam apud auctorem Olympiadum, qui scribit illis illatum esse crimen . Nam Iudei et Christiani confundebantur; et forte ita Dio locutus est, quia Domitianus interfici iussit, qui ex Dauidis stirpe oriundi erant. Et quamuis concederem tam cito incepisse persecutionem, tamen non sequeretur inde illam uel longam, uel grauem fuisse; mihique nullum fere dubium, Domitianum crudelius in alios grassatum esse, eoque precipue sensu posse dici, portionem Neronis de crudelitate.

 Ad cap. 9, obseruo, ante uictum a Galerio Maximiano Narseum, Persas etiam superatos fuisse a Diocletiano, uel eos cum illo pacem fecisse; et Herculium uideri cum iisdem bella gessisse. Et Diocletianum quidem bellasse cum Persis probat ad annum 289, Antonius Pagius, secutus Norisium, preclare itidem doctrine uirum, qui uideatur cap. 4 dissert. I de numismate Diocletiani, quique ibidem obseruat Maximianum Herculium nunquam contra Persas pugnasse; id quod etiam Pagius ad an. 297 sequitur. Contrarium quidem tradit auctor Chronici Alexandrini, isque etiam male Constantium scribit cum Persis bellum gessisse, quem in errorem incidisse quoque Casaubonum obseruaui ad cap. Lactantii 15. Et forte is auctorem Chronici secutus est, qui ita loquitur p. 642: Perse maximo bello a Constantio et Maximino Iouio Cesaribus deuicti sunt. Imo Constantius numquam cum Persis bellauit, et Nicomedie Cesar creatus statim Occidentem petiit; alter quoque Cesar, non Maximinus, uerum Galerius Maximianus  dictus fuit: quem errorem et alibi in eodem Chronico, uel , uti Scaligero uocatur, occurrere, doceo ad cap. 52 Lactantii. Sed tamen Mamertinus, cap. 2 Panegyrici Maximiano Augusto dicti, ita loquitur: An tuas res gestas enumerare conabor, que te prima signa imperatoriis auspiciis inaugurarint, que castra dominum habitura susceperint, que bella deduxerint, que uictorie auxerint? Ibo scilicet uestigiis uirtutis tue colligendis per totum Istri limitem, perque omnem, qua tendit, Euphratem, et ripas peragrabo Rheni, et littus Oceani. Hec uerba, fateor, mihi significare uidebantur Herculium ad Euphratem cum Persis bellasse; nec muto: sed id factum antequam Imperator foret, et cum in aliorum Imperatorum castris militabat; et Mamertinus his uerbis breuiter enarrat quomodo uitam transegerit Maximianus, antequam imperio admoueretur, et que uirtutis sue preclara specimina dederit. Nec quidquam euincunt munera, quibus Parthus, uti cap. 5 Genethliaci  legitur, blandiebatur Diocletiano et Maximiano, quia Narseus id fecit, postquam fedus cum Diocletiano percussit, uti patet ex cap. 10 Panegyrici, quem laudaui: Hoc eodem modo Rex ille Persarum nunquam se ante dignatus hominem confiteri, fratri tuo  supplicat, totumque, si ingredi ille dignetur, regnum suum pandit, offert; interim uaria miracula eximie pulchritudinis feras mittit, amicitie nomen impetrare contentus, promeretur obsequio. Nam de iisdem proculdubio muneribus loquitur. Nec obstat Maximianum Herculium in Ins. uocari Persicum Maximum, quia illud cognomen ex Diocletiani uictoriis obtinuit, qui a uictoriis Herculei Ger. Maximus etiam dictus est, notante Norisio, cap. u Dissert. 1 de numism. Dioclet.

Ad cap. 18 disputo num Diocletianus consecratus sit. Animaduerto nunc Ant. Pagium ad an. 316, ex loco Eusebii a me laudato adstruere eum a Maximino inter deos relatum esse.

Ad cap 42, p. 494, examino quot per annos Diocletianus,  abdicato imperio, priuatus uixerit; queque ibi noto ita refingenda sunt. »Significanter ait post imperium, et per totidem annos eum, abdicata purpura, si annum, quo diem suum obiit, illis annumeramus, Diocletianum superstitem uixisse in confesso est; nam anno CCCu. priuatum se ipse fecit, et an. CCCXIII. obiit, illisque ambobus pro integris computatis, anni nouem colligentur, uti docet Pagius ad an. Christi CCCXuI. Noluit autem, etc.«

Ad idem caput Maximianum Herculium a filio Maxentio consecratum esse obseruo. Firmat eam sententiam Anton. Pagius ex nummo apud Mediobarbum, qui inscribitur.

DIuO MAXIMIANO PATRI MAXENTIuS AuG. F.

Et hanc ob causam, non autem quia a Constantino  genero erat consecratus, Diuus in lapide apud Nicol. Bergerum 3, 23. a Constantino iuniore uocatur, obseruante eodem alibi:

IMP. CAES. FL. uAL. CONSTANTINO. P. F. AuG. NEPOTI. DIuI. CONSTANT. AuG. PII. FILIO XXXIII.

Nisi dicamus ea uoce nichil aliud tunc temporis designare uoluisse imperatores uiuos, quam quorum mentionem faciebant, mortuos esse; quo sensu existimabam, ad cap. 19, Diocletianum et Maximianum uocari a Galerio Maximino apud Eusebium.

Ad cap. 50, ualerium mutandum esse in ualeriam docui. Pagius ad an. 306, n. 15, et 314, 12, ualerium ualentem a Licinio interfectum fuisse scribit. uerum uix dubito quin rare eruditionis sententiam suam mutaturus sit, si inciderit in ea que de morte ualentis notaui. Quod ad nummum attinet, qui apud  Goltzium Grece inscribitur . .  . CEB. L. A. dubium ualde est, num ad ualentem a Licinio occisum referri possit, quia alius eidem Goltzio recensetur nummus, in quo ex eius opinione ille uocatur, . . . CEB. L. A. Et, ut uerum fatear, optarem summopere me illos nummos inspicere, et manibus tractare posse; suspecti mihi enim admodum sunt, certe unus ex iis, qui ualens noster nunquam Augustus, uerum Cesar tantum fuit. Quidquid sit, ualentem tunc temporis a Licinio non fuisse neci datum, sed post gestum cum Constantino primum bellum, quod incidit in annum Christi 317, apertissime constat, cum que capite illo narrat Lactantius, adscribenda sint anno 314, ipso Pagio hec ita digerente. Que autem ad cap. 50. de ualente notaui, ita, rogo, refingas; festinatione enim factum est, ut non satis mentem attentam habuerim ad ea que Tristanus notauit. »Nam ualens dux limitis   Dacie eodem tempore neci datus non fuit, sed a Licinio, postquam a Constantino ad Cibalim uictus fuit, Cesar est creatus; et cum ambo pugna, que in campo Mardiense, qui inter Philippos et Hadrianopolim uidetur fuisse, iterum succumberent, ea conditione Constantinus pacem cum Licinio fecit, ut ualens priuatus fieret et occideretur, quemadmodum ex Excerptis de uita Constantini, Zozimo et P. Patricio notauit Tristan., T. 3., p. 472., qui etiam recte reprehendit uictorem, P. Diaconum, et Occonem, quod scribunt, ualentem rebellasse contra Galerium Maximianum.« Nam, quamuis illud apud priores duos non inueniam, uerum tamen utique est ualentem non potuisse rebellare contra Galer. Maximianum, quia ille diem suum obierat, cum ualens a Licinio Cesar crearetur. Imperatorem eum uocant uictor et P. Diaconus; et si eum Augustum censent esse factum, errant utique: uel statuendum est illa etate Imperatoris titulum promiscue et Augustis, et Cesaribus  fuisse datum; quomodo, obseruante Pagio, Numerianus appellatur Imp. C. M. Aur. Numerianus. Nob. C. in nummo ueteri. Putaueram tamen nonnunquam fuisse Numerianum tunc temporis non Cesarem, sed Augustum, quia hic unicus foret nummus, in quo Cesar appellaretur Imperator, quem titulum in aliis nummis, uel Inscriptionibus, non uideo Cesaribus tribui, si excipias Ins. 7, CCLXXu.

IMP. Q. IuLIO. FILIO. GALLIENI. AuG. ET. SALONINAE. AuG.

Nam tantum Cesar fuit factus. Et qui apud Tristanum, tom. 3.. p. 466. inscribitur IMP. ROMuLuS, atque a Mediobarbo refertur ad filium Maxentii, qui reuera Cesar obiit, a Tristano adscribitur Romulo Augustulo dicto, qui a patre Oreste Augustus, uel Imperator est factus. Nec uidetur obstare Numerianum appellari nobilissimum Cesarem; nam eum titulum Augusti  nonnunquam seruarunt, uti patet ex inscript. Iu. 278.

IMP. M. AuR. CARINO NOBILISSIMO CAES PIO. FELICI. INuICTO AuGuST. PONT. MAXIMO. TRIB. POP. P. P. COSS. PROCOS.

Patetque hoc etiam ex nummo apud Mediobarbum, in quo C. ualens Hostilianus Messius Quintus dicitur nobilissimus Cesar et Augustus: QuINTuS, NO. CAE. uALENS. HOSTIL. AuG. Sic uolusianus, P. Licinius ualerianus, Herodianus, filius Odenati, Herennianus Maxentius et Constantinus Magnus in nummis appellantur IMPERATORES AuGuSTI, et simul PRINCIPES IuuENTuTIS..

 Ad idem caput 50, obseruo ualeriam et Priscam christianas fuisse, uel ualde Christianis fauisse. Antonius Pagius idem censet, illudque etiam ex Eusebii firmare conatur libro uIII, cap. I Historie Eccles., prefertque ad annum 302 Christophorsoni uersionem ualesiane. Mihi iterum iterumque Greca Eusebii uerba examinanti nondum constare potest eum de imperatorum uxoribus uerba facere, quia sequentia plane contrarium suadent, in quibus Dorothei et Gorgonii fit mentio, cum certe ne dubitandum quidem uideatur quin Eusebius Augustas earumque liberos, pace iam Ecclesie data, fuisset nominatus, si per uerba hec eas intellexisset. Imo, ubi diligentius Eusebium inspicio, nescio qui fiat ut existimem, nec Christophorsonum, nec ualesium horum uerborum sensum percepisse, quamuis huius uersionem secutus sim ad cap. 14 Lactantii. Proponam rationes meas, a quibus tamen abire paratus sum, si meliora alius doceat, uel si Eruditis  uideantur non satis ualide esse. Eusebius igitur narrat christianam religionem magnum gloriam et libertatem apud Grecos et Barbaros consecutam esse ante Diocletiani persecutionem: illud probari , id est, Imperatorum benignitate erga Christianos, quippe qui illis dabant . Postquam ita de Imperatoribus disseruisset, ad alios transit: que ultima uerba Christophorsonus et ualesius interpretantur de ipsis Imperatoribus, Pagius, de iis qui omnibus imperant. At ego illa ita uertenda censeo: Quid opus est dicere de iis qui in Imperatoris palatio uersantur? Quid de iis qui omnibus prefecti sunt? Et intelligo per hos , Prefectos Pretorio, uel potius Prepositos cubiculi, similesue, qui reliquis, qui in palatio uersabantur, et in comitatu Principis erant, preerant. Hos ait Eusebius fuisse Christianos, et domesticis, uxoribus, liberis et seruis permisisse libere profiteri religionem christianam: talem fuisse  Dorotheum, qui erat Prepositus cubiculi, uti docet ualesius, talemque Gorgonium, alium itidem in palatio Prefectum, et reliquos qui cum ipsis propter parem gloriam sunt consecuti; et tandem addit, , uel Ecclesiarum antistites, magno in honore fuisse , apud omnes tam priuatos, quam prouinciarum rectores, ut uertunt, cum interpretari hec uerba debeant, apud omnes procuratores Augustorum et presides, uel rectores prouinciarum; quomodo in inscript. II, 595, Aufidius Iulianus uocatur , et 459 T. Porcius Proclus , , . Et ultima hec Eusebii uerba satis mihi equidem euincere uidentur eum non de Imperatoribus, sed de iis qui prima dignitate in eorum palatiis erant, et domesticos regebant, loqui; firmaturque idem cap. uI., ubi agit  , de iis qui in palatio uersantur, recensetque ibidem , id est, cubicularios, similesue, quibus Dorotheus preerat: qui, tametsi summi honoris prerogatiua ab imperatoribus ornati essent, nec minus ab iisdem diligerentur quam filii, probra tamen et tormenta pro Christiana religione pati uoluerunt; et mox ait Dorotheum atque Gorgonium strangulatos esse. Et accipe tandem quod mihi, dum hec scribo, in mentem uenit, quod si probas, lis plane omnis e medio sublata foret. Cap. 6., uti dixi, memorat , cubicularios principis; et tuum erit iudicare, num cap. 1. pro rescribi debeat et subintelligi commodissime potest , que uox precessit. Et quia capite 7 eumdem ordinem sequitur, narratque primo constantiam et martyria , inde ipsis prefectorum Dorothei et Gorgonii, et denique Anthimi episcopi, magis magisque confirmor in ea opinione, ac puto Gorgonium etiam prefecturam in palatio  gessisse, et forte eius siue filium, siue nepotem esse, qui tempore Constantii Augusti, teste Ammiano Marcell., 15, 2. Gorgonius etiam fuit uocatus, cuique thalami Cesariani cura commissa erat. Nam duo fuerunt prepositi sacri cubiculi, Augusti scilicet et Auguste, uti patet ex l. u Cod. de Prepositis sacr. cubic., ac utraque dignitate Dorotheus et Gorgonius potuerunt esse ornati: quanquam nullus repugnauerim, si quis eos alios in palatio honores gessisse existimet; imo acquiescam etiam plane, si cui coniectura hec, neque enim alio loco meas habeo emendationes, displiceat.

Hec sunt, uir amplissime, que tecum communicare uolui; tuumque nunc erit iudicare num digna illa sint otio meo, atque adeo tuo. uale plurimum.

Haga-Comitis, 15 Iulii 1689.

Amplissimo ueTIO S. D. Gisb. Cuperus.

 Id quod euenturum sepe predixi, si Lactantius diutius inter operarum manus hereret, nunc factum est; et ecce tibi aliam notam, quam typographus alicubi facili opera ceteris adiicere poterit, si modo tu dignam eam iudices, que publici iuris fiat, uir amplissime.

Cap. 12. Repente adhuc dubia luce ad ecclesiam profectus. Monui Christianos primo in priuatorum edibus conuenisse, postea eosdem, indulgentibus et conniuentibus Imperatoribus, domos extruxisse amplas, in quibus Christum D. N. publice quasi et palam colebant. Euseb. uIII, I, scribit Christianos propter innumerabilem fidelium multitudinem non contentos , , extruxisse additque lapsu temporis ea quotidie, nemine inuidente, in maius et melius iuisse: adeo ut per haud incommode intelligere possimus domos priuatorum, uel certe Christianorum conuenticula, que nichil a priuatorum edificiis  differebant; et per , edificia maiora, que non tam longa quam laxa et ampla erant, et in quibus Christianos Deum suum colere unusquisque scire fere poterat. De hoc genere edificiorum loquitur, ex mea opinione, Lamprid. in Al. Seuero, c. 49: Cum Christiani quemdam locum, qui publicus fuerat, occupassent, contra Popinarii dicerent, sibi eum deberi, rescripsit melius esse, ut quomodocumque illic Deus colatur, quam popinariis dedatur. Nam quamuis clara edificii mentio nulla fiat, uerosimile tamen admodum est Christianos eo in loco conuenticulum exstruxisse, cum absque metu in unum conuenire ex indulgentia imperatoris possent; et inde hinc docemur tunc Christianos loca habuisse, in quibus libere conueniebant, et que omnium patebant oculis. Quin et hoc sub Hadriano ipsis concessum fuisse alicui uideri possit, quia idem Lampridius, cap. 43 uite eiusdem imperatoris Seueri ita  loquitur: Christo templum facere uoluit, eumque inter deos recipere. Quod et Hadrianus cogitasse fertur, qui templa in omnibus ciuitatibus sine simulacris iusserat fieri, que hodie idcirco, quia non habent numina, dicuntur ADRIANI, que ille ad hoc parasse dicebatur. Nam cum Hadrianus id agitauerit, ut pluribus probat magni nominis uir, P. Daniel Huetius, in Preparat. Euangelica, inde a ratione alienum non est ipsum Christianis fauisse, et concessisse ut palam quasi Christum colere et adorare possent. Quin et ecclesias sub Traiano principe extructas fuisse censent eruditi confisi Eusebio, lib. III, c. 37. Eadem tempestate floruit etiam Quadratus, qui cum Philippi filiabus prophetica gratia illustris fuisse memoratur. Preter hos alii quoque complures eodem tempore uiguerunt, inter Apostolorum successores principem obtinentes locum: , qui utpote discipuli tantorum uirorum admirabiles plane ac diuini,  ecclesiarum fundamenta, que uariis in locis Apostoli prius iecerunt, additis edificiis exstruxerunt. Utuntur hoc argumento Pontificii, ut uariarum ecclesiarum probent antiquitatem: sed mihi tempora Traiani consideranti uerisimile nequaquam est Eusebio tale quid in mentem uenire potuisse. Traianus nolebat in urbibus heterias, uel sodalitia, siue corpora constitui, propter factiones que ab illis passim excitabantur, uti patet ex epist. 42 et 43. lib. X Epist. Plinii. Eodem loco habebantur Christianorum conuentus, quia Gentiles etiam collegia sacra et numini alicui deuota habebant; et inde Plinius, et sine dubio etiam alii presides eos coire uetabant. Nam cum Ep. 98 narrasset Christianos carnem Christo quasi Deo dicere, sacramento se obstringere, ne latrocinia, ne adulteria committerent, cepisse cibum promiscuum et innoxium, addit: Quod ipsum facere desiisse post edictum meum, quo secundum mandata tua heterias esse uetueram. Deinde obstant eiusmodi edificiis,  uel ecclesiis, Christiani soliti stato die ante lucem conuenire, uti loquitur idem Secundus; et Imp. Traiani decretum, conquirendos non esse Christianos: si deferantur et arguantur, puniendos. Cum enim Gentiles maximo odio prosequerentur Christianos, nullamque occasionem omitterent eos accusandi, illud utique commodissime facere potuissent, si in oculis quasi ciuitatum conuenirent; nec ego tam abiecte de prudentia et pietate ueterum Christianorum sentio, ut credam, eos sese uidentes uolentesque grauissimis periculis obiecisse. Preterea monumenta ueterum nos docent, ipsaque temporum conditio affirmat conuenisse Fideles in priuatorum edibus, in cenaculis, in porticibus, cryptis et cemeteriis; quin et num seculo tertio templa uel ecclesie fuerint adhuc sub iudice lis est; quam in rem uideri potest rare uir eruditionis Frider. Spanhemius, in Historia Ecclesiastica. Quid multis? ego persuasus sum interpretem Eusebii, quique eum sequuntur, uiros preclaros uerba Greca nequaquam intellexisse. Neque  enim de edificiis loquitur: sed commemorat eos, qui ex Apostolorum successoribus uiuebant, ecclesiarum fundamentis ab Apostolis iactis superstruxisse, uel Christianorum fidem confirmasse, multos Christianos fecisse, et eorum cetum uel auxisse. Et petita hec loquendi ratio est ab Apostolo Paulo, Ephes. II, 20: , , superedificati super fundamentum apostolorum et prophetarum, ipso summo angulari lapide Christo Iesu. Quo sensu et sepe in Nouo Federe usurpatur; adeo ut mirer hoc ne ipsi quidem sagacissimo ualesio in mentem uenisse. Et quanquam hec ita sese habeant, censent tamen et affirmant pontificii sub Domitiano et Traiano constructas fuisse ecclesias, et similis molis opera, qualia hodie cernimus. Minucius Felix ita loquitur in Octauio: Cur etenim occultare et abscondere  quidquid illud colunt magnopere nituntur? cum honesta semper publico gaudeant, scelera secreta sint. Cur nullas aras habent, templa nulla, nulla nota simulacra? Notat ad hec uerba uir eruditus, qui nuper de uera Senonum origine christiana commentatus est pag. 40: »Que suo tempore uera fuisse, quantum ad publicos conuentus, cum in Christianos cede et incendiis cuncta feruerent, nullus ambigo: sed extinctis Nerone et Domitiano, sub quo figimus eram inaugurationis Ecclesie Senonensis, Sauiniani sanguine Christo dicate, et pacatis tantisper rebus, nemini dubium, excitatis superius impp. edictis, e latebris cryptisue Christianos emersisse, in quibus pro reuerentia sacrorum suorum, et sui tutela tegi fas erat, et ecclesias uarie structure seu basilicas nemini non notas suis usibus publicis erexisse.«

uaria hic obseruanda sunt; et 1o quidem etas, qua Minucius dicitur uixisse. Illius quidem etas incerta est, eumque scripsisse sub finem Marci Antonini censet pereruditus Dodwellus pag. 35, dissertat.  Cyprian., eumdem Alex. Seuero posteriorem facit Balduinus, et sub illo imp. eum floruisse censet cardinalis Bellarminus: at nemo, preter uirum illum doctum, inuentus est, qui eum Domitiani Neronisue temporibus assignet. Neque enim uideo, si hec non est eius sententia, quo pacto ita argumentari possit: suo tempore Cecilius uel Minucius uere dicit, Christianos nulla templa habuisse, quia persecutionibus imperatores seuiebant in gentem innoxiam: at mortuis illis impp. Nerone et Domitiano, illud uerum non erat, quia ecclesie exstruebantur. Deinde si ecclesia Senonensis inaugurata est Domitiano principe, sique tunc scripsit Minucius, sequitur eumdem errare, cum tradit, Christianos templa uel ecclesias  eodem imperatore non habuisse, adeo ut hec quidem sint.

II. Caute addit, quantum ad publicos conuentus, ut scilicet tacite nobis simulacra et imagines illo  seculo obtruderet, que tamen certissimum Christianos tunc ignorasse plane; egoque nullus dubito, quin Gentiles mitius acturi fuissent cum Christianis, si simulacra coluissent, uel memorie causa habuissent: quin et e re erat eorum non occultare imagines, sed per eas gratiam Gentilium aucupari, qui facile illos admisissent, et publice imagines coli passi fuissent, quia sibi finxissent eas similes deorum suorum simulacris esse, licet alio colerentur modo, nec thus in aras iniiceretur.

III. Ecclesia Senonensis non potuit inaugurata esse sub Domitiano, quia Christiani, uti modo probaui, tunc temporis in priuatis edibus, posteaque in edificiis a priuatorum edibus, aut non, aut parum diuersis conueniebant, quas a cetu Christianorum in iis congregatorum uocabant , ab iisdem et forma , et a precibus . Postea cum iam liberior Christianis uita erat, basilicas exstruxerunt: et quidem id faciebant uiri primarii opibusque affluentes, quando  Christo nomen dabant; idque absque inuidia Gentilium facere poterant, quia illorum etiam primores domos suas basilicis exornabant, uti docet Alexander Donatus, et quia in basilicis homines conuenire solebant. Nam basilice erant edificia magnifica, columnis multis suffulta, et plano tecto, in quibus mercatores non modo merces suas uendebant, uerum etiam iudicia exercebantur, et forte etiam nonnunquam recitationes fiebant; nescio enim quam ualde mihi placet ita Iuuen. Sat. I explicare:

Frontonis platani, conuulsaque marmora clamant
Semper, et assiduo rupte lectore columne.

 Nam quamuis porticus etiam possit intelligi, tamen non a ratione alienum esse ad basilicas priuatorum decurrere, is, uti spero, iudicabit, qui perpendere uelit, quam commode ad hanc rem ille fuerint. Quicquid sit, constat in basilicis publicis, et forte etiam priuatis, magnam semper hominum multitudinem fuisse, siue in iis ambularent, siue sermones cederent, siue aliud quid agerent; et inde est, uti reor, quod in iis etiam conueniebant Christiani. A. Marcell. XXuII, 3: Constatque in basilica Sicinini, ubi ritus Christiani est conuenticulum, uno die centum triginta septem reperta cadauera peremptorum. Fuit proculdubio hec basilica a Sicinino quodam constructa, et forte edibus suis iuncta; in qua Christiani ipso persecutionis tempore, aliud ueluti agendo conuenire potuerunt, et Christo carmen dicere, quamque alii basilicam Liberii uocant, non tam quia Liberius papa illic ecclesiam edificasset, uti commentatur ualesius, quam quia illam in ecclesiam conuertit. Illa enim loquendi forma nouum edificium inuoluit, altera  autem nequaquam; et hoc factum fuisse patet ex actis Serotini laudatis Hugoni Mathoud. Urbis nobilis uiri, qui fuerunt eius parentes et propinqui, construxerunt mirifico opere basilicam super eum pulchre edificationis, quam B. pontifex Potentianus postmodum ecclesiam consecrauit in memoriam martyris. Et uideor hinc affirmare posse, Christianos in locis, ubi martyres sepulti erant, primo basilicas, tanquam edificia publica siue priuata fecisse, quia eiusmodi operibus urbem exornare licitum erat; et easdem basilicas in ecclesias fuisse conuersas postea, easque nomen habere ab eiusdem nominis operibus aliis, non autem ita dici, quia Christo Regi celorum dicate sunt, uti nonnulli censent. Cum autem basilice Romanorum fuerint plane, quemadmodum patet ex nummo Lepidi, qui inscribitur, AEMILIA N. basilica, M. LEPIDUS REFECIT, et altero Traiani cum ins. S.: P. Q. R. OPTIMO. PR. BASILICA ULPIA, additis basilicarum illarum formis, nec non ex uitruu. lib.  u, cap. 1, aliisque auctoribus, eadem forma proculdubio fuerunt etiam Christianorum basilice; potueruntque iis tecta fastigiata imponi, cum ex illis ecclesias facerent, ut ita Gentilium templa eorumque splendorem imitarentur.

Iu. Quia Christiani uel in priuatis edibus, uel conuenticulis a priuatorum edibus nequaquam diuersis, exteriorem formam si spectes, conuenerunt, et cum templa Gentilium splendidissima forent, inde dicit Cecilius, eos templa nulla habere. Opponuntur enim templa et conuenticula; et ita nichil obstat, quominus Christiani, cum hec scriberentur, libere conuenire potuerint; nec necesse est Minucium ad Neronis uel Domitiani tempora referre. Sic Galerius apud Euseb. uIII, 17, ea uocat et apud Lactant. cap. 48 loca ad que conuenire consueuerant; idemque Lactantius u, 11, Inst. Arnobius aliique conuenticula. Atque templa et ecclesias opponunt frequenter Patres; et illa Gentilibus, has Christianis  tribuunt, uti docuerunt eruditi.

u. Que laudantur imperatorum edicta, parum argumento inseruiunt, queque Maximiani, illa longo tempore postquam ecclesiam Senonensem conditam opinatur uir eruditus, condita et promulgata sunt; et quidem illo, quo Christiani extra dubium ampla editaque edificia, uti ex Lactantio patet, et forte etiam basilicas habuerunt.

Hec mihi, uir amplissime, et in mentem uenerunt; et faciendum mihi esse putaui, ut ea tecum, utpote elegantioribus studiis ualde dedito, communicarem. uale. Hage-Com. 19. Nou. 1679.




PAULI BAUDRI NOTAE IN LIBRUM DE MORTIBUS PERSECUTORUM.





PRAEFATIO.

 Ecce tibi tandem, erudite lector, editionem nouam libelli De Mortibus Persecutorum, quam testudineis passibus processisse non immerito mecum dixeris. Nam quamdiu est, cum incepta est, parum interest scire; ac multa operis loca rem non tacent. Sed audacter dicam, uix ceperam, cum libens, si potuissem, paruissem consilio Horatii, Nonum premutur in annum. Neque hec mihi tantum ratio erat, quod de primo ingenii partu ageretur, qui pre ceteris haud debeat temere in lucem promi: sed quod preterea obseruassem, arduum esse inchoare, tum et difficile, ne festinantibus uaria excidant, que refingi melius possint per otium; ut uel ipse sepius expertus sum in huius editionis curriculo, urgentibus contra spem et uoluntatem typographis. Accedebat maxime, quod in libro, quem pro uirili parte illustrandum susceperamus, plurima hinc inde loca erant obscurissima, que, ut eiusmodi alia, comparare soleo tenebricosissimis illis specubus, in quibus qui ea subeunt, nichil primo cernunt: sed aliquid tandem plus minus  uident, si diutius immorentur, et intentis oculis patienter dispiciant. Gloriari equidem nolim me, ita lente meditando, rem satis acu tetigisse, quod aiunt, seu, ut planius loquar, feliciter, uidisse, que in tantis tenebris latitant. Apage sis. Perraro nobis tantum sumimus. Sed si non successit, et eapropter iure tritum illud frequentius usurpandum est:

Aut uidet, aut uidisse putat per nubila lunam,
uolebam omnino, studiose lector, tui meique gratia succedere; et si minus certa spes aderat prosperi euentus, utique propter Petri exemplum, qui, testante piissimo cursus comite Ioanne , plura intuitus est in Christi sepulchro, quam Ioannes, qui precucurrerat, nullum uidebatur periculum esse in mora. Eo magis, quod sepenumero, dum hanc editionem uidebar abiecisse, incidere me contingeret aliud agendo , incidere, inquam, contingeret in improuisas. Cecilii narrationis confirmationes aut explicationes. Sed nimis moramur in ueteribus remoris.

Aureum esse opusculum, ad quod tam multa, que hoc uolumine continentur, scripta sunt, non omnes modo, qui scripsere, uerum etiam qui legerunt, sine ulla propemodum exceptione sunt confessi. Quam iure autem, cum res, que grauissime, tum auctoris dictio, que fere semper tersa et elegans, loquuntur. Sed nobilis in presentia pre ceteris omnibus testimoniis, quoniam scilicet uno complexu pleraque ad rem pertinentia attingit, prefatio editionis prime Oxoniensis, quam idcirco paulo fusius describemus. »Exhibemus, inquit, Lactantii nostri librum de Mortibus persecutorum, auro contra estimandum, quem per plus mille annos desideratum eruditissimi Baluzii studio nuperrime recepimus. Eumque male multatum et lacunis sepius hiulcum, partim ex nostris, partim doctissimorum uirorum, episcopi Asaphensis, et Isaaci uossii coniecturis subinde restituimus. Huius  tractatus interuentu, tandem aliquando ab inueterato errore liberamur de S. Petri 25 annorum pontificatu. Insuper persecutionum in Ecclesia seriem et tempora distinguimus; et fictitia martyria, que Diocletiano huc usque ante octauum eius consulatum imputabantur, detergimus et explodimus. Demum imperii Romani statum, per feralia illa tempora fide historica enarrata, nunc primum obtinemus; et purpuram, quam sponte a tyrannis depositam uani credidimus, egre, nec sine lacrymis dimissam intelligimus.« Ubi nunc reapse, preter aureum libri pretium et graue de pretio iudicium, que dixeramus, ante omnia cernis, ut is Lactantio, politissimo seculi tertii et quarti scriptori, adiudicatus rotunde fuerit a reuerendissimo quondam Oxoniensi episcopo, Ioanne Felles, prefationis auctore: tum quam misera olim et ad hec propemodum tempora fuerit egregii fetus conditio in plurimis; tertio porro, in quas tandem felices manus et medendi peritas peruenerit; ac postremo, quid eximii breuiter contineat. Nos quod  attinet, et quantum hic licet agere de rebus, de quibus alibi suis locis egimus, uel erit paulo post opportunius dicendum, credimus quidem, propter auctoritatem Hieronymi ad titulum laudatam, sed maxime propter indicem, quem in proprium usum cepimus concinuare, uocum, phrasium, rerumque, quas hic auctor et Lactantius communes habent, non posse melius librum cuiquam ascribi, quam Lactantio; nec audemus tamen ob alia, que ad eumdem titulum notauimus, rem securius extra omnem dubitationis aleam constituere. Sed quod ad errorem de diuturno illo S. Petri pontificatu memorantum modo ut ueterem, et quo tandem errore liberati simus subiecti operis interuentu, opere pretium est accipere, quid mihi nouissime euenerit. Posuit totidem syllabis in Chronologia sua technica ad annum Christi 33 Dionysium uir magni laboris Philippus Labbeus, obscurationem solis, de qua tres euangeliste Mattheus, Marcus et Lucas meminerunt   contigisse die 3 aprilis illius anni, sicut locum adeuntibus patebit; contenditque similiter disertissimis uerbis in hac ipsa lucubratione clarissimus Toinardus, Christum ere uulgaris 33, et quidem mensis Nisan die 14, siue mensis aprilis die 3, cruci fuisse affixum. Ego uero nudius tertius, cum crederem ualetudinem, quam ante tres fere menses grauissimo morbo amisi, recuperari belle integram non posse, si utilis lectio abesset, cepi querere, quis ueterum dictas tenebras cum tertio die aprilis, et emortuali simul Iesu Christi coniunxisset, utrum pseudo-Dionysius Areopagita? uel illius annotator Maximus? uel eiusdem paraphrastes Pachymeres? uel libertus Hadriani Phlegon? uel qui Phlegontem ea de re citarunt Eusebius et Philogonus? uel qui illius Dionysii uitam scripserunt, Methodius et Metaphrastes? ac sic de aliis omnibus, qui quocumque nomine in mentem et manus uenire poterant. Sed quid plura? quod unice querebam, nusquam potui reperire hactenus; et quod de primo Petri in urbem aduentu querebam, in martyrio Dionysii Areopagite per Methodium, aut, ut alii malunt, Methrodorum, contra spem, et secundum ipsam Petri Lansselii Iesuite  interpretationem, sic inueni: »Anno, inquit, octauo et octingentesimo post natam Romam, cum imperium adeptus esset Nero Cesar, quintus ab Augusto, B. Petrus apostolus cum aliis etiam apostolis missus, qui Euangelium uniuerso orbi predicaret. Is post multos annos predicationis sue, suprema urbe Roma occupata et delecta, ibi diuinitus predicandi munus accepit, ut quasi uertex et princeps sanctorum apostolorum in ordine muneris apostolici factus, primus Rome in certaminibus, eorum que Christus perpessus erat, socius ac particeps fieret. Urbs enim illa, quemadmodum in magnis erroribus uersabatur, sic maioribus remediis egebat, ut corrigetur; ut ubi grauissimus erat error, ibi etiam maxima gratia abundaret. Deinde tyrannus et impius Nero, qui se tyrannidi sue terram et mare subacturum speraret, furore crudelitatis sue, uique amentie in rabiem adactus, in Christi seruos exarsit, ac quarto decimo tyrannici imperii sui anno beatos Petrum et Paulum iniqua morte condemnauit.« Qui certe locus, ut obiter  sepe alia alibi, non inexpectato tantum mirificeque confirmat, apostolum Petrum Romam, cum iam Nero imperaret, aduenisse, ut inferius tradetur capite secundo: sed perspicue ostendit, potuisse nos carere hoc libello de mortibus persecutorum ad illam contrariam opinionem abiiciendam, cum iam eam Methodium secuti potuerimus damnare. Et uero si ex Methodio apostolus Petrus, imperante iam Nerone, ad predicandum per totum orbem Euangelium cum ceteris apostolis missus est, et in urbe Roma anno tantum Neronis 14, post annuntiatam prius alibi per multos annos christianam ueritatem capite plexus, quonam ille pacto potuit annos plures, quam circiter sex, aut septem, episcopum Rome agere? Ad rem propius accedimus.

Plurimis placet, ut, cum forte nouus aliquis liber ueterum, qualis nunc noster, ex unico, nec bene sano manuscripto codice imprimendus est, edatur per omnia sicut extat exaratus, ne cui uel ulla parte rei  ueritas occultetur, aut per publicatas in auctoris uerbis mendarum et lacunarum loco lectiones minus liceat de nouis cogitare; euenturum scilicet alias, uti totidem ferme litteris pronuntiauit Ioannes Frider. Gronouius uir maximus , ut signa ad salutem et ueram auctoris manum idonea desint, futurumque non raro, ut prioribus aliquorum coniecturis meliores nequeant ab aliis proponi. Illius uerba sunt: »Etsi non laudem audaces coniecturas, quibus nonnulli ueterem scripturam nimis transformauerunt, et membranis herere tutissimum sit, tamen si quid ille asperi, et scabri, et senticosi exhibeant, id non tam malo, quia Minucii esse certum habeam« , »quam quia ex eo, quod auctoris fuerit, facilius elici posse, non desperem. Non sunt enim codices antiqui sine mendis etiam prodigiosis; et preclare nobiscum agitur, cum signa ad salutem et ueram auctoris manum satis  plana sunt ac certa: reliquum mens diuina, plurimumque doctrine studium, et percognita scriptoris indoles ac natura prestabunt.« Et quod continenter subiicit: »Atque in eo, quod nostrum est, euenit persepe, fateor, ut fallamur, quicumque has litteras supra uulgum tractamus: sed et multa interim eruimus preclara; utque olim iniquas censoris alterius notas collega plerumque leuabat, et aduersus tribunum pro intercessione uim intentantem alius auxilio erat tribunus: ita si que male conciliauerimus, exoritur atque existit ex hoc ipso ordine, qui nostra peccata emendet. Denique tempus agit rem; quod hodie non est, cras erit: sic uita truditur.« Hec, inquam, adeo non absterrere debent, ut Priscorum libri, nostro similes, cum cunctis suis uitiis bona fide represententur, ut palam sit, debere eo magis representari. Nunc autem, quia eadem prorsus sentiebam, putaueram, opusculum non potuisse  melius nostra cura communicari cum doctis uiris, quam si proxime ad uetus exemplar cuderetur, reuocatis ob eam rem in sua loca quibuscumque lectionibus, quas in notis primus et clarissimus editor Baluzius testaretur abiectas a se fuisse ut corruptas; neque enim aliter manuscriptum codicem, qui Parisiis seruabatur, fas erat consulere. At quid moror? Tantum iuris in alienum opus per litteras roganti concessum non est. Hinc tibi nunc ante omnia Parisiensem editionem puram putam, sicut primum prodiit, aut in iis solum, que Baluzius ipse mutauit, interpolatam, quantum ad auctoris contextum renouamus. Noli ergo, cum, uerbi gratia, in libri fere limine pro scriptura manuscripti, qui illustrati erant Deo, iacent, excusum de integro reperies ex doctissimi uiri correctione, qui aduersati erant Deo, iacent, rem alio referre, quam quo diximus. Iam de notis.

Illarum, ut in toto opere uidere est, infinite breuiuscule sunt, aut non saltem longiores, quam ut commode subiici possent textui, quem uocant. Contra  uero alie, nec omnino pauce, inueniebantur, quibus nequibat idem locus assignari, siue quod fusiores essent excursus philologici, siue quod, licet aliquam auctoris, difficultatem pressius discuterent, ipse quoque prolixiores forent; siue denique quod ex singulis eiusmodi disquisitionibus, uel pluribus simul, facile esse uideretur Cecilianas dissertationes ad instar Cyprianicarum, et Dodwelliane de Ripa Striga, in prolegomenis, ac presertim in secunda libri parte conficere. Sed iam, ut id fieret, tria magna corpora, non probantibus uiris grauissimis, nec probaturis etiam, opinor, auctoribus, qui uiuerent, discerpenda erant in partes ac particulas: note, dico, doctissimorum uirorum Baluzii, Cuperi et Columbi. Quare mox, mutata sententia, singulas ut licuit integras , imprimendas tradidimus typothetis, nimirum ut ex omnibus ac Dodwelli dissertatione de Ripa Striga, cunctisque similibus,  que postea inueniri possent, et quales deinde reuera prodierunt Parisiis, anno 1690, clarissimi Toinardi note in nostrum libellum, ac doctissimi Ruinarti prefatio in Acta martyrum sincera, sicut ait, et selecta, non solum posterior pars huius editionis constaret, sed ad illam primo loco editam ea suo ordine debitaque ratione in priori tomo fierent, que Gallis singulari nomine dicuntur des renuois.

Neque uero nos tunc temporis ignorabamus, quanta inde talium seges postmodum oritura foret. Sed preter quam quod iam proposueramus, ne nimis esset arida, aut importuna, aliquid semper, si quis daretur locus, premittere, unde et nonnunquam satis leuia premissa sunt, uoluimus te cito ac facile, priorem operis partem legendo, posse, uerbi gratia, simul legere, si liberet, aut res posceret, doctorum notas, que ad libelli seriem, uel ad eadem auctoris loca spectarent. Doctissimas porro obseruationes, quas hodie primum simul collectas edimus, non antiquum modo pretium commendat: sed hoc amplius  superpondii de nouo ad illas accedit, quod, ut uulgo euenit in secundis editionibus, suas magnopere doctissimi uiri Baluzius, Cuperus, Toinardus, siue noua annotando, siue uetera reformando, siue denique aliter disponendo, prout conferentibus liquebit, adauxerint. Quinam enim tibi nunc cuncta melius indicaremus?

In alteram partem congessimus omnia que ad auctoris intelligentiam diuersimode cogitata, uel facientia, contextui subiicienda supererant. Ea autem sunt, primo, que eruditissimi et amicissimi pariter uiri Ioannes Georgius Greuius, illustris ille tot grauium et exquisitarum lucubrationum parens, ac Elias Boherellus, a quo eximia quoque in dies merito expectaueris, e proprio penu nobis flagitantibus deprompserunt: deinde, que a clarissimis Thoma Gale, Petro Allix, et Paulo Colomesio per Boherellum nostrum, dum adhuc in Anglia degeret benignissime  impetrata, quin et maximam partem laboriose descripta accepimus: tertio, omnes notule, quas idem Colomesius sua quoque manu ex uossiani exemplaris margine curiosissime expressit, et ad nos iterum pro sua beneuolentia per eumdem amicum transmisit; tum que aliunde serius ocius humanissimi Toinardi beneficio, aut bibliopole nostri opera, a doctissimis uiris Iacobo Tollio, et Abbate a S. Hilario, canonico Bellouacensi, habuimus: denique, quidquid ipsi potuimus proprio marte, et ex iam editis aliorum laboribus conferre. Ac sane, cum inter illos, tam propter semetipsas, quam propter additas notas, anglice tres editiones nullo pacto pretereunde forent, eminerentque itidem propter talia uersiones due laudatissime, una Gallica clarissimi Maucroixii, canonici Rhemensis, et altera anglica Gisberti Burneti, reuerendissimi hodie episcocopi Sarisberiensis, quin et postremo eruditissime Dodwelli dissertationes Cyprianice, necnon doctissima Pagii Critica in Annales Baronii, plurima haberent, que  ad certa sequentis opusculi loca commodissime referrentur, quid aliud tibi, obsecro, in huius generis libro erat expectandum, quam ut identidem ea opera laudari, aut describi cerneres? Ad alia, que restant, festinamus. A nobis, non diffitemur, edite sunt inconsultis prorsus clarissimis auctoribus, dissertatio de Ripa Striga, prefatio in Acta martyrum, atque singula insuper, que tot locis ex Dodwello et Pagio excerpsimus. Sed ne multis, que iam antea facta fuerant separatim iuris publici, et ad rem nostram quouis pacto spectabant, nullatenus iniquum, aut inurbanum putauimus, etiam insciis, qui uulgauerant, recudere et adunare, licet interdum uiros doctos non leuiter inter se commissura sint; ita enim melius aliquando ubi ueritas lateat pateatue appariturum. Nec tacendum duco, primarium recudende prefationis auctorem fuisse amplissimum Cuperum, qui inopinantem typographum de ea re ad maiorem ueri disquisitionem monuerit. Atque nos quidem titulum  illi de Multitudine martyrum pene imposuimus; precipue quod  superfutura essent tantummodo, que ad multitudinem martyrum totis uiribus asserendam facerent. Sed ne forte uideretur illius prefationis ratio temere a nobis interpolata, uetus titulus seruatus est, nec aliud quidquam, sancte possum dicere, ex toto opere abiectum, quam dura illa inter eruditos, et ut minimum, inter utriusque partis homines controuersia, heretici appellatio, qua Ruinartus aliquoties uoluit aduersarium infamare, et pro qua nos humanius certissimam, nec inuisam doctissimi nuncupationem substituimus, aut aliquid tale. Accipe nunc in hunc modum cum nobili uetustissimi ecclesie Patris monumento amplissimam omnium collectionem, que ad illud quomodocumque pertinebant; et si minus diligentiam aliquam in ea re, propter tantas procrastinationes que interuenerunt, memorandam esse  existimas, audi saltem amplius, quanta fide suum cuique tributum uoluerimus. Primum omnium, cum prime partis animaduersiones, quas ab aliis accepimus, non omnes simul in nostras manus uenerint, sed quedam citius, quedam tardius, priores passim priori loco, nisi casu posteriorum censure essent, collocauimus. Postea, singula que undecumque describenda erant, tanta cura descripsimus, ut ne ipsos quidem ablatiuorum circumflexos et aduerbiorum graues omiserimus, quoties adhibitos fuisse uidimus a doctis; nullos uero addiderimus, quoties contra ab illis cum Io. Frid. Gronouio  elementariis, uel pueris, uel etiam senibus relicti fuerant; seruata nimirum unicuique sua scribendi methodo, etiamsi ex ista accuratione duo plerumque diuersissima scripture genera, prorsusque insociabilia in hoc libro conspicienda forent. Postea rursum, studiose quoque  auctorum nomina suis notis, cum licuit, subiunximus. Ac denique, quoniam ex nulla trium anglicarum editionum sat perspicue patebat, quos potius parentes notule, que plerisque omnibus paginis subiecte sunt, agnoscerent, editiones ipsas pro notularum parentibus nominauimus. Tanto magis, quod licet in priore Oxoniensi, que ceterarum Anglicarum mater est, reuerendissimus prefationis auctor antea nominatus simpliciter scripserit, sese Lactantii librum de Mortibus persecutorum, utpote male mulctatum, et lacunis sepius hiulcum, partim ex suis, partim doctissimorum uirorum episcopi Asaphensis, et Isaaci uossii, coniecturis subinde restituisse, haud solum u. g. non suas accurate distinxerit a uossianis, sed Sparkianas aliquot, ut facile esset probare, preter omnem expectationem admiscuerit; quin et complures, ut legitima mihi suspicio, Galeanas, cum non paucas in Galei apographo, quo nos uir clarissimus per Boherellum nostrum beauit, haud aliter deletas inuenerimus, quam ut sua quisque solet damnare. Adde Cantabrigiensem  editionem, etsi plures ei insint notule quam duabus Oxoniensibus, anonymi utique esse editoris, seu .

De cetero, scio nos, quantacumque fuerit religio nostra in istis, parum proculdubio religiosos uisum iri in locis, ubi toties Cecilii uerba suspecta reddere tentauimus, uel aliorum coniecturas ac sententias, prolatis confirmatisque pro uirili nostris, in dubium uocare et euertere. Sed uerbo dixero; ut in religione, primorum Christianorum exemplo, religiosi crucis non sumus  : ita nec crucium in auctoribus; et ut iterum in religione ueritatem supra omnia sectamur: sic quoque semper in rebus criticis et scientiis. Imitare tu, uel nostri laboris dispendio, si peccauimus. Nec enim nostra nobis ipsis oracula sunt, et uni omnes ueritati debemus litare: atque ut sepius nosmet libere et candide, occasione data, in museo reprehendimus: ita per alios ab erroneo tramite in uiam reduci, si candor et ratio benigne adsint, libentissime  patimur, et magnopere gaudemus. Quin confide, si, allata modo potiori auctoritate uel ratione, cur hic aut illic aberrauerim ostenderis, te tantam a me gratiam initurum, quantam a te initam uellem, si uel propter solas doctorum notas, quas tanto numero partim recentes, partim ueteres collegimus, et iam nunc demum uulgauimus, feliciter tibi tutoque ab omni parte esset exclamandum:

Unus homo nobis cunctando restituit rem.
Sed quam uerendum, quantumcumque estimande sint, ut id operis, ni noui suppetant mss. codices, possit perfici! uale; ac dum meliora, spero, molimur, animos adde, si potes. Nam ut nonnulla, quorum ratio diuinatu facilis, non preloquimur: ita nec omnia nostra, denuo dicam, ualde commendabilia esse uolumus; et amabimus semper, que meliora uidebimus et probabimus, sequi. Nostris porro, quod pene exciderat, notulis longioribusue animaduersionibus, nomen nostrum non subiungimus. Sed uulgo  figura crucis prefixa; eam enim typographi plurimis locis omiserunt.





[EPISTOLA.]

uiro perillustri atque reuerendissimo D. EMMANUELI A SCHELSTRATE, Eccl. D. Petri canonico, et uaticane bibliothece primo custodi, IACOBUS TOLLIUS S.

Laudem, que preclaris studiis tuis atque consummatissime in Eccles. Historia eruditioni, uir perillustris ac reuerendissime, debetur, in commodiora tempora occasionemque aptiorem differam. Nunc paucis animum tantum meum ostendam tuorum memorem meritorum. Plurimum enim tue me debere candidissime humanitati ac beneuolentie lubens profiteor: dolere uero maximopere, quod nec tibi,  nec amicis ceteris, quorum cumulatissimum animi in me propensi affectum itinere meo Italico expertus sum, meritissimas, ac tantas, quantas cupio, referre gratias non liceat. Sed de his post uidero. Tuo uero nomini, uir perillustris ac reuerendissime, hoc, quidquid est, mearum in Lactantium de Mortibus persecutorum notularum, inscriptum uolui: tametsi  uix digne ille sunt, que conspectum tuum subeant. Sunt enim opera tumultuaria raptim et absque libris in gratiam amici bibliopole breuiter conscripte. uerumtamen placituras credo, quia mee sunt. Me enim amas: quod ut perpetuum facias, rogo. uale. Dabam Amstelodami, anno 1688, postrid. kal. decembris.





PAULI BAUDRI NOTAE 

 Lucii Cecilii. Paulo aliter ms. codex Colbertinus. Neque enim ille Cecilii per e, quod Columbus perperam ponebat, sed Cecilii cum e simplici, ut monuit disertis uerbis clarissimus Baluzius, oculatus testis. Atque ita nos in prima huius editionis pagina, et ab  hac deinceps in istis notis, partim curiose cuiusdam simplicitatis gratia, partim quo melius possint, qui uolent, hoc opus Lactantio abiudicare; partim denique, quod Cecilii scriptura per e simplex, quam uetus membrana suggerit, haud ea sit forsan, ex qua Cecilii per diphtongum debeat cudi.

Longino certe rhetor ille, qui primus scripsit, uocatur perpetuo , non et singulis locis, que plurima sunt, latinus illorum interpres, quem clarissimus Tanaquillus Faber, uir olim, si quisquam alius, emuncte naris, ceteris tralatoribus preferebat, diligenter Cecilium sine diphthongo reddidit, non Cecilium per primam diphthongum. Et, quo magis urgeam, apud Dionem Cassium, lib. XLII, illi quoque pretori Romano nomen est, qui primus omnium , ut loquitur, resistere ausus, non autem, quamquam ibi loci, semperque alibi, scripserit a Romanorum Cesare, non itemque haud semel , ab eorumdem Aemilio, non ,  et , ab eorumdem Aelio, non . Imo, quod precipuum, Ceciliam Prognen, Cecilium Dexterum, Cecilium Saturum, Cecilium Felicem, Quintum Cecilium, in ipsis Romanorum lapidibus sine diphthongo reperies apud Gruterum in inscriptionibus. Utcumque sit, neutrum scribendi modum anonymus editor Cantabrigiensis secutus est: sed utrumque in Celii, aliquanto, opinor, confidentius mutauit: quod ideo dico, quia e duobus mss. codicibus, iisque non uulgaribus, qui Baluzio pridem laudati fuerant, patet haud insolens esse, ut Lactantius Cecilius uocetur, non Celius.

Firmiani Lactantii. Ita editio Latina Paris., Oxon. et Abensis, cum una atque altera tralatione. Sed omnes tandem, ni paulo liberius et incautius, saltem ex meris coniecturis. In ueteri enim codice, inquit Baluzius, ita simpliciter conceptus est titulus istius operis: Lucii Cecilii incipit liber ad Donatum confessorem de Mortibus Persecutorum. Quam Lectionem si in fronte huius quoque pagine non uides, scito nos iam primogenitam,  ut sic loquar, Baluzii editionem summa fide representare, aut quam utique in iis tantum que ipse mutasset, cupiebat a nobis interpolari. At nulla nobis, quod ad titulum, mutatio a uiro docto missa. Et ueterem illum Colbertine schede quod spectat, habuisti superius a nobis, ubi licuit, ne in malas oras prorsus ablegaretur. uide nunc Columbum, col. 389, sed multo magis Baluzium, col. 300, qui uaria doctissime de Lactantio ipso, de eius patria et similibus tradit.

Ad Donatum confessorem. De quo plura cap. huius libri XuI, ed. Oxon et Cant. Recte. Sed plura adhuc cap. 35 et 52. uide quoque supra Baluzium, col. 301, et Columb., col. 389. Imo faciunt huius  Donati ante et post redditam Ecclesie pacem pietas, simulque Columbi ad istam tituli particulam obseruatio, ne hinc etiamnum discedamus. Nam, Hodie sane, quod Columbus monebat, Pontifici romano addicti, confessores uocant nullis quidem persecutionum  turbinibus agitatos, pre reliquis tamen mortalibus, ut isti autumant, uite sanctitate conspicuos. Sed, quod tacuit uir doctus, uexatos illos ueteris eui confessores eiusdem etatis Ecclesia non minore sanctitate cum in acie, tum in pace, uolebat esse preditos; ipsisque ea de causa coronas, uel ex opere candidas, uel ex passione uirtutisque consummatione purpureas obtinendas proponebat. Sciunt qui Cyprianum legerunt, quo respiciam; et uerba ipsa beati martyris suo deinceps commodiore loco describentur. Interim, fuisse Donatum nostrum, dum in fide Christi uiueret, unum e sanctioribus Ecclesie confessoribus, clamant ipsummet Opusculi initium et finis. Principium enim est: Audiuit Dominus orationes tuas, Donate carissime, quas in conspectu eius per omnes horas tota die fundis: clausula uero ferme extrema, Tu precipue, Donate carissime, qui a Deo mereris audiri, Dominum deprecare.

De cetero, confessores, si Beckius ad Ecclesie Germanice martyrologium esset audiendus, fuere  proprie per ea tempora Christiani, qui interrogati a iudice, Christum confessi erant; neque tamen uel carceres, uel tormenta, nedum ipsum supplicium mortis senserant, a sola sua igitur Iesu Christi confessione confessores uocati. Sed hec nimis dicta; adeoque falli primo de carceribus uirum doctum, manifeste ostendit caput 35 istius operis, ubi noster: Tunc apertis carceribus, Donate carissime, cum ceteris confessoribus e custodia liberatus es, cum tibi carcer sex annis pro domicilio fuerit. En enim palam, si nulle aliunde suppeterent auctoritates, confessores nonnunquam in custodiam coniectos. Deinde uero de tormentis quoque errasse pari de causa Beckium, apparet rursus ex istis huius auctoris uerbis: uerum quid opus est illa narrare? precipue tibi, Donate carissime, qui preter ceteros tempestatem turbide persecutionis expertus es . . . Nouies enim tormentis cruciatibusque uariis subiectus, nouies aduersarium gloriosa confessione uicisti . . . Nihil aduersus te uerbera, nichil ungule, nichil  ignis, nichil ferrum, nichil uaria tormentorum genera ualuerunt. Caue igitur confessorem uel confessores, quando in ueterum libris nominantur, aliter accipias, quam uarie rerum, temporum et personarum requirunt. Maxime cum preter tria priscorum confessorum genera, que ex antedictis colligere facile est, primum nempe simpliciter interrogatorum, secundum coniectorum in carceres, tertium tormentis uexatorum, duos insuper eorumdem ordines Cyprianice epistole nobis commodum in memoriam reuocent. Unum illorum quibus, quod in Christi confessione perstarent, exilii pena solemniter indicta et inflicta fuerit a iudicibus; uti nuperrime in nostra patria tot fortissimis fratribus nostris, seu uerbi diuini preconibus  , siue aliis. Exulto letus et gratulor, fortissimi ac beatissimi fratres, cognita fide ac uirtute uestra, in quibus mater Ecclesia gloriatur, gloriata et nuper quidem, cum confessione perstante suscepta pena  est, que confessores Christi fecit extorres, Cypr., ep. 9. Alterum uero eorum, qui non a iudicibus quidem, sed a Deo tentati et probati, hoc est, ad id per diuinam prouidentiam adducti, ut priuatim et coram Deo deliberandum haberent, suane desererent, an Dominum, Dominum sequi et sua relinquere malebant. Seculo renuntiaueramus, cum baptizati sumus: sed nunc uere renuntiauimus seculo, quando tentati et probati a Deo, nostra omnia relinquentes, Dominum secuti sumus, et fide ac timore eius stamus et uiuimus, Cypr., ep. 7, e secessu data, quem ipse sibi, quo se simili pacto persecutioni subduceret, elegerat.

De mortibus persecutorum. En summo cunctarum editionum cum ms. codice consensu quale sit huius libri argumentum. Nisi quod in Abensi, p. 78, Columbus ita ad suas notas descendat: Incipiunt note in L. Cel. Lact. Firm. librum de Persecutione, seu de Mortibus Persecutorum, respiciens nempe ad illa Hieronymi, Freculphi et aliorum loca, ubi scriptum esse a Lactantio, De Persecutione librum unum legimus;  unde statim Columbus ceteraque doctorum turba colligere non dubitauit, huius titulum etiam pridem fuisse simpliciter De Persecutione, nec posse igitur hoc quoque argumento opus ipsum alii cuiquam legitime tribui, quam Lactantio; sed infirmum satis presidium. Non omnis liber De Persecutione continuo liber est De Mortibus Persecutorum. Ille, u. gr. Tertuliani, quem idem et in eodem opere Hieronymus tanquam De Persecutione inscriptum laudabat ne quidem de Persecutorum Mortibus disserit, sed ex professo De Fuga in persecutione, qui et hodiernus libri titulus, et unicus. Quare, stricte loquendo, nil prohibeat, quominus Lactantii liber de Persecutione paulo post ab eodem Hieronymo commemoratus, uel De Fuga quoque in persecutione cum Tertulliano tractauerit; uel De Causis persecutionum, aut si que alia huius generis in mentem uenire possunt: minime autem de illorum obitu, qui Ecclesiam christianam ad Constantinum usque fuerint persecuti. Absit nichilominus,  ut ex istis coniecturis ullam uelim egregie asserendam suscipere, nedum ut de singulis cogitem. Disputo tantum, non esse in Hieronymi et aliorum uerbis, Habemus  De Persecutione librum unum, unde liquido eruditi ostendant quod uolunt de genuino huius libri auctore. Alias enim, sicut eum fuisse Lactantium haud inuiti concedimus: ita pariter duplicem fuisse apud ueteres libelli titulum, non ausimus negare. Unum scilicet, De Mortibus Persecutorum, quoniam qua ratione plerique ex primeue Ecclesie persecutoribus uitam finierint, tetigit. Alterum uero, De Persecutione, ob persecutionem illam, ut ita dicam , seu decennalem, de qua pre ceteris omnibus disserere studuit, quamque adeo a capite 20 usque ad 52, seu ultimum, narratam uidere est; quin et postremo illo capite perstrictam his uerbis: uictoriam Domini cum laudibus frequentemus, diurnis nocturnisque precibus celebremus, ut pacem post annos decem plebi sue datam confirmet in seculum. uel potius, De Persecutione, id est, de  uariis persecutionibus in priores Christianos usque ad auctoris tempora exortis: eo modo, quo de Consolatione apud Senecam plus semel, simili loco, pariterque de Consolatione philosophie apud Seuerinum Betium, et de Fuga in persecutione apud Tertullianum, aptissime De consolationibus, et De fuga in persecutionibus, exponi queunt.

Quidquid sit, docent plurimis exemplis Baluzius, col. 301, Cuperus, col. 471, et Columbus, col. 390 quam eleganter, et meliorum auctorum imitatione, noster in priore titulo posuerit De mortibus, numero multitudinis. Sed quod uiri doctissimi obseruare, ni fallor, obliti sunt, dixere simili pacto Greci , uiginti mortes; , mortes absurdas; , in mortibus sepius: Hebrei autem [Figure: [Hebrew Text] 2Kb] ad uerbum mortes egrotationum, id est, egerrimas. Plane ut alibi Grecos  in contrarie significationis uocabulo , Latinos uero uitas usurpasse certum est



CAPUT PRIMUM.

Audiuit Dominus orationes tuas. Constans erat ueterum Christianorum opinio, imo certissima persuasio, quidquid confessores et martyrii candidati a Deo petiissent, impetratum iri. Hinc noster extremo hoc libro, Tu precipue, Donate carissime, qui a Deo mereris audiri. Ergo et Lapsi, aliique, iis deprecatoribus utebantur: qua de re inter epistolas Cypriani nonnulle extant notabiles, et in Historia Ecclesiastica complura occurrunt exempla. Quod ad phrasin, eodem modo incipit et Horatius ad Lycen:

Audiuere, Lyce, dii mea uota, dii
Audiuere, Lyce;
estque ea inter animi exultantis characteres referenda, cuius gaudium plenissime exprimit. TOLLIUS.---Aud. Dom. orat. tuas. Loquendi genus haud dubie e  medio petitum. uel, si mauis, e tota ueteri uulgata. Cur enim potius ex isto Machabeorum commate, Exaudiat  orationes uestras, et reconcilietur uobis, quod Columbus suspicabatur, quam ex infinitis eiusmodi locutionibus, quibus sacri codices referti sunt? puta ex ista, Longe est Dominus ab impiis, et orationes iustorum exaudiet, Prou. Xu, 29. Imo, quam e Psalmo nominatim cu. comm. 44, ubi in fine, per omnia ferme uti hic, Audiuit  orationem eorum? Quod autem modo uir clarissimus de Lapsis ponebat, illos usos fuisse efficacissime confessoribus tanquam deprecatoribus apud Deum, et esse in eam rem notabiles aliquot epistolas inter Cyprianicas; fauent ei admodum, non nego, uigesima secunda, decima tertia, et decima quarta editionis Pameliane.

Prima quidem, quoniam in ea confessor Lucianus de pace omnibus lapsis ex martyris Pauli precepto data ad Celerinum scribens, Omnes, ait, quos Dominus  in tanta tribulatione arcessire dignatus est, uniuersi ex compacto uniuersis pacem dimisimus.

Altera autem, quoniam pariter in illa secundum meliores Cypriani editiones, Cyprianus ipse, post hunc titulum, Ad Clerum de lapsis et catechumenis, ne uacui communione exeant. Occurrendum puto, inquit, fratribus nostris, de lapsis loquens, ut qui libellos a martyribus acceperunt, et prerogatiua eorum apud Deum adiuuari possunt . . . .

Postrema uero, quatenus in ea quoque Cyprianus, quin et in totidem fere uerba desinens, rescribensque ad Clerum de eis qui ad pacem festinabant, Quoniam significastis, ait, quosdam immoderatos esse, et communicationem accipiendam festinanter urgere, et desiderastis in hac re formam a me uobis dari, satis plene scripsisse me ad hanc rem proximis litteris ad uos factis credo; ut qui libellum a martyribus acceperunt, et auxilio eorum adiuuari apud Dominum in delictis suis possunt . . . . Sed ut breuis sim, uideant tamen sedulo eruditi, astipulenturne reapse Tollio ultima duo Cypriani  loca, an tantum in speciem. Multa enim sunt ob que rectius, ni fallor, in utroque adiuuari poscunt legatur, quam adiuuari possunt, sicut paulo ante desiderastis dari, et infra, petierant dari, postulastis dari; quod mox patebit. Agit certe Cyprianus de quibusdam lapsis, qui non modo libellos a martyribus acceperant, sed immoderati erant, et communicationem festinanter urgebant, seu ad pacem festinabant, ut loquitur epistole titulus; de quibusque adeo uix aliud quidquam statuendum uideatur, quam quod suggerimus, hoc est, eos sibi epistolas a martyribus uel confessoribus post perfidie sue facinora omni arte serius ocius comparasse, statimque flagitasse importune ab episcopis, aut aliis Ecclesie et reconciliationis diuine ministris, ad quos ille dabantur epistole, ut auxilio martyrum confessorumue, qui eas scripserant, iuuarentur apud Dominum in delictis suis; id est, ut sibi eorum precibus abnegatio sua condonaretur, et ad  sanctam simul eucaristiam fideliumque pacem admitterentur, uenturi etiam cum ea pace suo tempore ad Dominum. Hoc ergo primum omnium dispiciat erudita doctorum cohors.

Deinde uero, si nostras forte minus probauerit emendationes, caueant nichilo secius quibus Cypriani lectio non multum familiaris est, ne Tollii uerba simpliciter intelligant ut sonant; hoc est, quasi lapsi quidem usi sint apud Deum confessoribus tanquam deprecatoribus, sed non pariter apud Ecclesie prefectos. Nam lapsi ad confessores quoque recurrebant, ut apud hos iuuarentur. Nec confessores Deum unice lapsorum causa deprecabantur, sed sacros etiam Ecclesie et penitentie . Hinc in Cypriani epistola ad martyres et confessores, qui lapsis petierant pacem dari  Cum uos, inquit, ad me litteras direxeritis, quibus examinari desideria uestra, et quibusdam lapsis pacem dari postulastis. Et rursum in 13 quam modo, ut ad Clerum de lapsis et catechumenis, ne uacui communione  exirent, conscriptam laudauimus, Quoniam, inquit, uideo facultatem ueniendi ad uos nondum esse . . . occurrendum puto fratribus nostris . . . . ut manu eis in penitentiam imposita, ueniant ad Dominum cum pace, quam dari martyres litteris ad nos factis desiderauerunt. Imo, memoratus supra Lucianus suam ad Celerinum epistolam claudens, Ideo, ait, frater, peto, ut sicut hic, cum Dominus ceperit ipsi Ecclesie pacem dare, secundum preceptum Pauli, et nostrum tractatum exposita causa apud episcopum, et facta exomologesi , habeant pacem, nec tantum he, sed et quas scis ad animum nostrum pertinere; non obscure orans, ut quam iam ipse pacem cum reliquo confessorum cetu Numerie et Candide dedisset, Celerinus ratam faceret; intercedentibus itaque quondam, quoties per tempus licebat, et ne in Ecclesie iura uiderentur ultro inuadere, confessoribus apud episcopos, etiam cum pax lapsis a confessoribus fuerat dimissa; quod notandum.

 Donate carissime. Ita noster, quoties hunc Donatum compellat in hoc libro, quod quater facit. Confer cap. 16, 35 et 52. Nec obliuiscere ita quoque compellari a Lactantio, capite 22 De Ira Dei, Donatum illum, cui id operis nuncupauit. Hoc enim Lactantium huius auctorem esse, inter cetera suadere potest.

Qui gloriosa confessione sempiternam sibi coronam pro fidei sue meritis quesierunt. Huc pertinent ultima uerba Lactantii Epitomes, ut possit Deo iudice pro uirtutis sue meritis, uel coronam fidei, uel premium immortalitatis adipisci. GALE.

Gloriosa confessione. Non modo uera ad confessores gloria ex illa animi fortitudine, qua intentata labefactande constantie sue tormenta contemnebant, redibat: sed et inanis ac humana a nonnullis captabatur, que in Proteo salse a Luciano deridetur. Eadem uoce utitur noster capite 16: Nouies aduersarium gloriosa confessione uicisti. Opponitur autem gloriosa confessio illi, que magno animi impetu et ardore, sed inconsulto ac temerario suscepta, postea in  tormentis deficiebat. Unde lapsorum triste in Ecclesia prisca nomen, nec Origenis ignobile exemplum est. Sed et ideo gloriosa dicta uideri possit, quod ea , uti est apud S. Ioannem, Euang. cap. XXI, 19. TOLLIUS.

Firmat sane ultimam expositionem Tertullianica ista interrogatio: Quomodo martyria fieri possent in gloriam Domini, si tributo licentiam secte compensaremus? Ne et hanc quoque noue prophetie hortationem ex eodem Tertulliano adducam: Nolite in lectulis, nec in aborsibus, et febribus mollibus, optare exire, sed in martyriis, uti glorificetur qui est passus pro uobis. Sed, ut quod res est dicam, uereor ualde ut Cecilii locutio, qui sempiternam sibi coronam quesierunt, significet confessionem Deo gloriosam, ac non potius, ipsismet confessoribus. Mihi saltem posterior sensus magis probatur. Atque ita, meo iterum iudicio, noster infra, cap. 16, quin et Sulpicius Seuerus lib. II Hist. Sacre  his uerbis: Qua tempestate omnis fere sacro martyrum cruore orbis infectus est: quippe certatim gloriosa in certamina ruebatur, multoque auidius tum martyria gloriosis mortibus querebantur, quam nunc episcopatus prauis ambitionibus appetuntur. Quod et ideo exemplum pre sexcentis aliis afferre uisum est, quia tempestas qua, secundum Sulpicium Seuerum, certatim in gloriosa certamina ruebatur, et martyria gloriosis mortibus querebantur, ea ipsa est de qua hic, Audiuit Dominus orationes tuas, Donate carissime, ceterorumque fratrum nostrorum qui gloriosa confessione, et que deinceps: cum ista uere ad decennalem Diocletiani persecutionem recens finitam pertineant, et ante allata Sulpitii uerba, proxime apud auctorem legatur: Post  interiectis annis fere quinquaginta, Diocletiano et Maximiano imperantibus, acerbissima persecutio exorta, que per 10 continuos annos plebem Dei depopulata est; ut sint palam eiusdem temporis simulque significationis, Cecilio nostro ac Sulpitio Seuero, gloriosa confessio, gloriose mortes, gloriosa  certamina, de quibus hic, aut ille, suis locis.

Pro fidei sue meritis. Columbus, col. 390, omnem plane meriti rationem conatur ab huius loci sententia remouere. Quam recte autem, discutiemus, Deo dante, alibi, et fuse; quandoquidem ad aliquot ueterum doctrinam de bonorum operum mercede et meritis bona fide intelligendam, uerba hec, cum ceteris qui bus cum coherent, uere insignia sunt.

Quesierunt. Ed. Oxon. et Cant. quesiuerunt. Sed non opus fuit mutatione. Manuscripti codicis scriptura ipsa quoque recta est. Lactantius de uita Beata, cap. 14: Non immortalitatem sibi, sed mortem peccatis ac libidinibus quesierunt; et similiter quesieris, quesierat, quesisse, apud idoneos auctores occurrunt, et noster infra, denuo cum ipsis quesisset. Quoad sensum, Reuerendi episcopi, Sarisheriensis uersio est, who haue acquired to themselues, ad uerbum, qui sibi acquisiuerunt. Optime. Non enim Cecilius, qui . . . sibi . . . querunt, tempore presenti, ut de confessoribus adhuc  querentibus in mentem nobis uenire oporteat: sed, qui . . . sibi . . . quesierunt, tempore preterito, ut de iis solum deceat cogitare, qui olim quesiuerant, nec amplius querebant; hoc est, qui iam quod quesierant, acquisiuerant, quoad ius saltem. Et non esse preter huius auctoris morem, querendi uerbum in acquirendi significatione adhibere, testatur caput 18, ubi de Diocletiano: Ille uero aiebat ei indecens  si post tantam sublimis fastigii claritatem in humilis uite tenebras decidisset, et minus tutum, quod in tam longo imperio multorum sibi odia quesisset. Manifeste, pro acquisiuisset, uti suo loco confirmabimus.

Addetur. Legendum forte, arcetur. uide sub finem, Impetus diaboli a populo suo arceat. Eodem modo hic, arcetur aduersarius; id est, diabolus. Ita Boherellus noster, uir nullo non preclaro elogio dignus, omniumque adeo cum doctorum, tum bonorum, quibus notus est, delicie.

Additur his omnibus aduersarius. Non potest hoc de  paganis dici, quorum nulla facta mentio: uerum ad orationes referendum est Donati et aliorum fratrum, quibus auditis additur a Deo aduersarius, id est, diabolus diuina gratia cercetur, et ipsorum precibus deuictus. Malim tamen hic legere, Ecce deditur, uel traditur, his omnibus aduersarius. TOLLIUS.

Ecce addetur his omnibus aduersarius. Credam legendum, Ecce deturbatis his omnibus aduersariis. ALLIX.

Ecce addetur. Corrigo, Excidetur, id est, destruetur. Ea uoce sic alibi utitur Lactantius. GALE.

Quod de paganis generatim obseruat uir doctus, nullam factam esse eorum mentionem in toto antecedente libri contextu, ita speciatim de Persecutoribus uerum est, ut ne in libri quidem titulo, qualem apud Hieronymum reperiri putant, uel tantillum nominentur, quem supra nempe uidimus esse simpliciter, De Persecutione; quare nollem ad eos hoc loco respici ab eruditis. Agitur proculdubio de precibus Donati eiusque similium. Nec quidquam probabilius,  quam hunc auctorem ab exauditis frequentissimis eorum orationibus semel exorsum, Audiuit Dominus orationes tuas, etc., uoluisse statim ostendere, quibus ille in rebus fuissent exaudite, Ecce his omnibus aduersarius . . . Utinam solum exemplo aliquo Tolhus ostendisset, addi, seu addi aduersarium, sumi posse pro cerceri et deuinci! Nam quia nullum attulit, omnino non possumus, quin cum eo de ista interpretatione diffidamus.

Addetur. Hec est ms. codicis lectio, quam secute sunt editiones omnes Iatine, excepta Abensi, ubi, mutato seu de industria seu fortuitu tempore, additur, pro addetur, tam hic, quam in notis excusum reperimus. Sed utrumque haud dubie consulto factum. Nam Columbi explicatio congruit: Additur, inquit, id est, apponitur. Nec aliter modo Tollius et Boherellus, sua quisque ratione, per presens, quamuis indicta quoque causa, legebant. Prior scilicet additur, uel deditur, uel traditur; posterior uero arcetur. Laudo, ipsasque etiam tralationes, que per preteritum  conuerterunt. Nam cum libri initium sit, Audiuit Dominus orationes tuas, eo ipso debuit multo potius afferri continenter ab auctore exemplum presens uel preteritum istius exauditionis, Ecce additur, aut aliquid tale, quam exemplum eiusdem rei futurum atque incertum, Ecce addetur. Et preterea si ad ea quoque, que proxime sequuntur, respicimus, proxime sequentia sunt, et Ecclesia rursum exurgit, non exurget; itemque, et maiore gloria templum Dei fabricatur, non fabricabitur: que ambo haud minori indicio sunt, adhibitum fuisse in principio periodi uerbum quodpiam presentis temporis, non futuri; presentis igitur uerbum libentissime pretulerimus. Tantum, dum his indubie de causis uiri docti, quos honoris causa superius nominabam, supradictas correctiones uelut uulgate lectioni sufficiendas proponunt, aut sufficiunt, nos pro symbola nostra malumus legere abditur. Ecce abditur his omnibus aduersarius; id est, ecce omnium illarum orationum efficacia diabolus, cui ex abysso  contra Christianos prodire fuerat concessum, denuo in abyssi tenebras detruditur et abditur. Abdere, pro abscondere, retrudere, et abditus, pro absconditus, retrusus, Ciceroni, inter alios, quouis coniugationis et constructionis genere frequentissima sunt.

Audisne hec, Amphiare sub terram abdite?
ait ille, u. gr. post Epigonem in Quest. Tuscul. et orat. 2 in uerrem, Simulacra deorum iacent in tenebris, ab isto retrusa atque abdita, de uerre. Et, quod magis est, non solum ex Euangelio didicimus, rogatum quondam fuisse Dominum nostrum ab integra demonum legione, ne in abyssum ire iuberentur: sed Ioannes sub finem Apocalypsis: Deinde, inquit, uidi angelum descendentem e celo, habentem clauem abyssi, et catenam magnam in manu sua, qui apprehendit serpentem illum antiquum, qui est diabolus et satanas, et uinxit eum ad mille annos; coniecitque in abyssum, quam occlusit et obsignauit super eum, ut non seduceret  amplius gentes, donec consummarentur anni illi mille, post quos oportet eum solui ad exiguum tempus; qui ergo permittitur interdum terras et auras, carcere solutus, peragrare, interdum uero abditur denuo in abyssum inuitus. Plane, ut apud uelleium Paterculum, lib. II: Neque hic prioribus in occultando felicior fuit; abditusque carceri, cum consciis facinoris mortem dignissimam uita sua obiit. Denique, potuisse hunc auctorem efficacie orationum, de quibus loquitur, omnia ista tribuere: Ecce abditur his omnibus aduersarius; et restituta per orbem tranquillitate, profligata nuper Ecclesia rursum exsurgit, et maiore gloria templum Dei, quod ab impiis fuerat euersum, misericordia Domini fabricatur, ipse libri colophon probat, ubi non minori pompa, Tu precipue, Donate carissime, qui a Deo mereris audiri, Dominum deprecare, ut misericordiam suam seruet famulis suis propitius ac mitis, ut omnes insidias atque impetus diaboli a populo  suo arceat, ut florescentes ecclesias perpetua quiete custodiat. Nec mirum, cum multo ante Iacobus uiam preiuisset, testando, orationem fidei saluare infirmum, et Eliam, licet nostris affectibus similem, oratione orauisse, ut non plueret super terram, et non pluisse annos tres et menses sex; et rursum orauisse, et celum dedisse pluuiam.

Aduersarius. Quod contra Columbi sententiam aduersarium hoc loco incunctanter de diabolo intelleximus, perpulere nos haud solum doctissimorum uirorum exempla eodem modo accipientium, sed precipue grauissimarum rationum momenta, que in eam rem ex huius scriptoris stylo suppetunt. Prima nempe e cap. 16 desumpta, et allata iam a perillustri Cupero, col. 471. Altera autem, quod alibi de Christianorum persecutoribus Cecilius noster disserens, illos quidem aduersarios Dei numero multitudinis uocauerit, et Maximinum Dazam, cap. 43, unum de aduersariis Dei: at nullum tandem uspiam humanum persecutorem uocauerit aduersarium. Tertia denique,  quod dum Columbus aduersarium, non de ullo insigni fidelium persecutore intelligit, sed contra de aliquo singulari persecutorum aduersario eos cercente et puniente, reclament ualide paucis post uersibus hec uerba: Excitauit Deus principes, qui tyrannorum nefaria et cruenta imperia resciderunt, cum ibi non principem hunc, aut illum, sed principes, pluratiuo numero, habeamus; itemque, quod nec capite 48 littere de restituenda Ecclesia simpliciter inchent: Cum feliciter ego Constantinus Augustus, et que postea, sed e contrario: Cum feliciter tam ego Constantinus Augustus quam ego Licinius Augustus apud Mediolanum conuenissemus, etc.: adeo ut manifesto nullus humanus et singularis persecutorum ultor per aduersarium hoc loco sit intelligendus. Non, inquam, Constantinus, uel Licinius: sed, ut dictum est, magnus fidelium persecutor, diabolus; quod infra optime confirmat Cuperus.

Per orbem. Mirum quantum inter se differre queant, accuratius pensitando, per orbem, quod hic habes,  et per omnem terram, quod capite proximo in alio argumenti genere occurrit; itemque per omnes prouincias et ciuitates, que altera eiusdem capitis locutio, in eadem materia.

Ibi enim, quoniam de Euangelio Christi per omnes prouincias et ciuitates cum fidei obedientia spatio 25 annorum predicati agitur, non modo nil uetat, sed e contrario, sicut suo loco patebit, locus ipse, et plurime Patrum auctoritates commonent, posse et debere, uerbi gratia, per omnem terram, omnem terram habitabilem seu habitatam late intelligi; hoc est, non solum quidquid intra imperii Romani fines continebatur, tum cum amplissimum erat et in culmine suo, ut ab Augusto ad Traianum: sed, exempli causa, totam insuper Scythiam, Indiamque, quarum, citra omne dubium, neutra, ne quid aliud dicam, imperii pars erat, cum Nero imperare exorsus est.

Sed hic, cum de amisse per orbem tranquillitatis restitutione sermo sit, nec ea tandem publice tranquillitatis amissio aliunde originem duxerit, quam ex  imperatorum decretis contra Christianos, neque iam eorum decretorum ulla uis fuerit extra imperii Romani limites, idcirco sane orbis uocabulo orbem mere Romanum, id est, legibus imperatoriis parentem, intelligere oportet, nequaquam uero cunctas illius portiones imperatoribus non subiectas. Et eo modo totum orbem uidere licet a Iulio Firmico ad orbem Romanum restringi his uerbis supra quam dici potest notabilibus, Dominus et Augustus noster totius orbis imperator . . . . Constantinus scilicet Maximus, . . . . Romanum orbem salubri gubernationis moderamine sustentat. Ne et adiiciam haud aliud ad summum sonare hoc Luce loco , , . Imo, sicut egregie haud ita pridem obseruatum est, nulla olim alia de causa conciliis ecumenicis id nominis indebatur, quam quia qui ad illa uocabantur et conueniebant, ueniebant et cogebantur  e singulis illis partibus generalioribus orbis habitabilis, que imperatorum potestati et iurisdictioni suberant.

Profligata nuper. uide Columb., col. 391.

Templum Dei. Illud templum Nicomedie erat. MAUCROIX.---Nicomedie scilicet, quod a Diocletiano et Maximiano euersum fuit. Editio Oxon. Eaque totidem fere uerba Baluzii in prima editione, quamuis ad alium locum.---Nicomedie scil. , quod a Diocletiano, etc., uti modo. Editio Cant.---Aliter, nec immerito, accipiunt ampliss. Cuperus, col. 472, et Baluzius, col. 302.

Fabricatur. uerbum huic scriptori familiare. Sic, cap. 3: Cum multa mirabilia opera fabricasset; et cap. 7: Quecumque fabricandis operibus necessaria; et cap. 36: Ut Christiani neque fabricarent . . .

Principes. Constantinum et Licinium. MAUCROIX, Recte.---Confer infra caput 48.

Humano generi prouiderunt. Pertinere huc egregie nummos, quos de imperatorum prouidentia laudat doctissimus  Cuperus, col. 472, nemo qui locum adibit, negauerit. Quod hic uero insuper, siue ex iisdem, siue ex aliis, humanum genus de imperio Romano interpretatur, firmat quidem ualide que nos paulo ante ad restitutam per orbem tranquillitatem obseruauimus. Sed male, puto, ad uastationem terre et humani generis euersionem, de quibus in fine capitis 2 accommodarentur.

Humano generi prouiderunt. uideretur excidisse copula que, nisi sepe ita noster loqueretur. TOLLIUS.---Gaudere illum asyndetis constabit infra ex dicendis ad caput 38. Sed hic, ni fallor, ellipsis copule paulo durior est.

Placidus er. Lucretius in primo:

Placatumque nitet diffuso lumine celum.
TOLLIUS.

Nunc placatus seruorum suorum Deus . . . . Deesse uidetur precibus, uel patientia, seu uerbum aliquod  consimile. Ed. Ox. et Cant. Confer Columb., col. 391, et Cup., col. 472.---Nunc placatus seruorum suorum. Deest forsan uox gemitibus. COLOMESIUS.---Locus de quo, mea sententia, non unice dispiciendum, quid ei cum maiore uerisimilitudine desit et suppleri debeat; sed ante omnia, desit ne ei reuera aliquid? an una potius littera redundet? Si enim ex fine uocis placatus litteram s, ueluti ex sequente uocabulo seruorum importune, ut sepe fit, prognatum extriueris, restabit integro sensu: Nunc placatu seruorum suorum Deus iacentes et afflictos celesti auxilio subleuauit; id est, nunc seruorum suorum placatione Deus, et que postea, quomodo apud Ciceronem: Que tam subito facta deorum tanta placatio; nisi quod placatum noster, pro placatione adhibuerit. Sed ita infra tractatu, cap. 48, non tractatione. Et Tertullianus conculcatu pro conculcatione usus est his uerbis: Tunc erit Hierusalem conculcatui nationibus. Et apud meliores scriptores eiulatus et eiulatio, significatus et significatio, consolatus et consolatio,  explicatus et explicatio, ne plura congeram, promiscua sunt: Quare possit forsitan hic locus meliori iure censeri inter redundantes, quam inter mutilos. Nil tamen affirmo.

Addo tantum, si defectiuis potius uidebitur annumerandus, forte etiam deesse potius causa, uel gratia, quam precibus, uel gemitibus, aut aliquid tale, ut sensus sit: Nunc placatus seruorum suorum gratia Deus. Nimirum, quod simillima ratione libro II Machabeorum: Et meminerit  testamenti sui, quod locutus est ad Abraham, et Isaac, et Iacob seruorum suorum fidelium, positum fuerit euidenter, pro et meminerit testamenti sui quod locutus est ad Abraham, et Isaac, et Iacob, seruorum suorum fidelium gratia; uti et in Grecis, , , , pro, , , , . Neque aliud, opinor, uolebat Columbus, cum ad nostri Cecilii  locum his uerbis exorsus: Excidisse uidetur uox PRECIBUS, aut alia similis; quam si restituas, plenior sermo erit, multoque concinnior, paulo post breuiter annotabat: Nonnichil dubitationis tamen iniicit II Macchab. I, 2. Utcumque sit, habes quoque certo certius eadem ellipsi apud Tertullianum, libro de Fuga in persecutione: Qui mei confusus fuerit, pro: Qui mei causa confusus fuerit; moxque itidem: Et ego confundar eius coram patre, pro: Et ego confundar eius causa, coram patre meo: unde statim pleniore oratione exclamans: Felices, ait, qui persecutionem passi fuerint causa nominis mei. Adde ex Latinis auctoribus Horatium in de Arte petica canentem:

Serpit humi tutus nimium, timidusque procelle.
Id est, inquiunt docti, timidus causa procelle; ex Grecis uero, Homerum de Iunone narrantem, II. , u. 56:

, ,
ad uerbum: Sollicita enim erat Danaorum, quandoquidem  eos morientes uidebat; pro: Sollicita enim erat Danaorum gratia. Quid? quod recta et plana ratiocinandi methodus uidetur omnino exigere, ut in difficillimo isto Pauli loco ad Galatas: , . , , , , Apostolus simili ellipsis genere scripserit, pro, , seu hoc sensu: »Omnino, fratres, propter uestras illas legis ceremonialis obseruationes ego uos mihi metuo: ne scilicet inueniar tandem frustra laborasse apud uos, seu erga uos. Estote uero sicut ego. Id ipsum, inquam, uos quoque mihi timete; quia ego ipse qui mea causa uereor, ne incassum apud uos euangelizauerim, illud etiam uobis, tanquam uos ipsi, metuo, non mea proinde causa tantummodo sollicitus, sed uestra quoque. Par pari igitur referte; et ne mei apostolatus mercedem quoad uos amittam, mea causa ueremini«. Scio Grecis longe frequentius esse orare, quam uereri, sed  apud Plutarchum utique non semel pro uereri reperitur; puta in hoc Apophthegmate, , , De uita uereri, non metuere. Imo, quod magis ad rem, Hesychius aperte in uocibus et non distinxit inter , et , sed ea, ut nunc nobis Paulus, pro iisdem habuit. Confer denique tot illa noui Federis loca, ubi uel , relicta sunt subaudienda, que et quotidie supplentur ab interpretibus; exempli causa, Matth. XI, 1: , Digressus est docendi gratia; Luc. XXIu, 29, , Intrauit manendi causa cum eis; et sic de reliquis, que infinita sunt.

Qui aduersati erant Deo iacent. Ita editores omnes post Baluzium, cum non leui, uti mox patebit, securitate.---Aduersati. Lege, insultati. Isaacus uossius, ad marginem sui exemplaris. Quia nempe a Baluzio didicerat, antiquam lectionem esse illustrati; quodque eam quidem cum uiro clarissimo mendosam existimans, aliter utique mutandam censeret, quam cum eodem in aduersati. Recte sane. Nam etsi suam Baluzius  emendationem certam nuncupauerit, liquet tamen, uossii coniecturam multo magis ad priscum codicem accedere, quam Baluzianam, que sic incerta euadere incipit.---Qui adu. erant Deo iacent. Hec est editoris clarissimi coniectura. In ms. fuit, Qui illustrati erant Deo iacent. Propius aberit a uestigiis ueteris codicis, si scribatur, Qui insultauerant Deo iacent. Dicuntur aliis insultare, qui eos omni afficiunt contumelia, et habent indignissime. Cesar apud Suetonium, cum gementibus aduersariis adeptus esset que concupiisset, dixit, ex eo insultaturum omnium capitibus. Nicolaus Heinsius coniiciebat, Qui illusitauerant Deo, iacent. GRAEuIUS.---Plurima profecto ueterum loca celeberrimi et eruditissimi college suspicionem confirmant. Minucius Felix, Hoc insultare et illudere est, uictis religionibus seruire. Claudianus, insultant omnes profugo . . . Et similia insuper non pauca apud uulgatum interpretem reperias. Sed quid,  si nichilominus ad simplicem aliquot syllabarum trans positionem recurramus? ut, pro Qui illustrati erant Deo iacent, legatur, qui illuserant Deo, strati iacent. Certe sensus erit planissimus; et legendum esse alibi non dissimili methodo cepit, pro capite, itemque cogitationis, pro contagionis, uir ipse magnus, quem modo laudabam, admonebit infra cum Heinsio, uel pro Heinsio, ad cap. 27 et 29, que uide sis. Addo, ne forsan, ut olim non nemini, sic tibi quoque nostra lectio ideo minus arrideat, quod aliquanto ceteris que subsequuntur locutionibus debilior sit, posse facile in tota periodo geminam quamdam gradationem, tam quoad noxas persecutorum, quam quoad eorumdem penas, isto pacto agnosci: Qui ILLUSERANT Deo . . . . strati IACENT. Qui templum sanctum EuERTERANT . . . . ruina maiori CECIDERUNT. Qui iustos EXCARNIFICAuERANT . . . . celestibus PLAGIS et CRUCIATIBUS meritis nocentes animas profuderunt. Imo, facillime etiam fieri potest, ut initio periodi non alium magno illo et Dei nomine intellectum uoluerit  hic scriptor, quam Dominum nostrum Iesum Christum, de quo scilicet simillima prorsus ratione Tertullianus: Recita, inquit, Deum dixisse: Qui capit capiat, Christum citra omnem dubitationem hac uoce indigitans, cum ex Matthei Euangelio Iesum dixisse semel: Qui potest capere, capiat, sit certissimum, et locus etiam Tertulliani integer ferat, Serua Christo uirginem sponsam. Nemo questum de ea faciat. Hec tibi, frater, dura forsitan et intolerabilia uidentur. Sed recita Deum dixisse: Qui capit, capiat, id est, qui non capit discedat. Atqui, si rem ipsam spectemus Ethnicos et Ecclesie christiane persecutores illusisse quondam in Christum, quoties impium quid lubebat iocari, uel hec eiusdem Tertulliani uerba in Apologetico ostendunt: Sed noua iam Dei nostri in ista ciuitate proxime editio publicata est, ex quo quidam in frustrandis bestiis mercenarius noxius picturam proposuit cum eiusmodi inscriptione:

DEUS CHRISTIANORUM ONONYCHITIS.
 Erat auribus asininis, altero pede ungulatus, librum gestans et togatus. Risimus et nomen, et formam. De phrasi autem, ne de re ipsa dicam amplius, habes, uerbi gratia, Luc. XXII, 63: Et uiri qui tenebant Iesum, illudebant ei, cedentes; et XXIII, 11: Spreuit autem illum Herodes cum exercitu suo, et illusit indutum ueste alba. Quid? quod loquendi genus, quo hunc auctorem usum esse suspicamur, inde ipsi forte in mentem uenerit, quod post Iude osculum, phariseorum sacerdotumque satellites, qui eo osculo in Iesum de compacto illuserant, unica ferme uocula in terram deiecti, aliquandiu humi strati iacuerint. Confer omnino Matth. XXuI, 28, et Luc. XXII, 47, 48, cum Ioan. XuIII, 3, 4, 5, 6. Manifestum saltem est non repugnare sequentia ista, qui templum sanctum euerterant, utpote que per tacitam quoque, nec illepidam huius Christi responsionis imitationem potuerint exarari, Destruite templum hoc, cum de templo sui corporis, ut a Ioanne obseruatum est, loqueretur. Confer supra, col. 601. Nec nos denique quidquam cum  nostra coniectura, Qui illuserant Deo, strati iacent, agimus uel proponimus, quod non pariter possibile sit cogitasse clarissimum Heinsium, cum legeret, Qui illusitauerant Deo, iacent. Tantum, si de tam uitiose transpositionis origine et causis questio sit, forsan, dicimus non raro, quod Colbertinum codicem haud aliunde descriptum habeamus, quam ab exemplari, in quo unus aliquis uersus desineret in Qui illus-, sequens uero inciperet per erant, uox autem strati continuo post omissa fuisset in contextu, dein paulo negligentius in margine adscripta, uerbi gratia, e regione fere illus-: adeo ut preceps et ineruditus librarius, pro Qui illuserant Deo, strati iacent, perperam Qui illustrati erant Deo iacent exscrisperit.

Qui templum sanctum, etc. uide Cup., col. 472, et Bal., col. 302. Conf. quoque nostram notam, col. 601.

Qui iustos excarnificauerant. Ita Cicero l. III, De Nat. deor.: Anaxarcum Democriteum a Cyprio tyranno excarnificatum  accepimus. Et noster rursus, cap. 14; Diocletianus . . . excarnificari omnes suos protinus precepit.

Nocentes animas profuderunt. Eorum, quibus id acciderit, nomina recenset Baluzius, col. 302. Et hic auctor porro simili locutione in fine capitis 49: nocentem, inquit, spiritum detestabili genere mortis efflauit; sup. Maximinus. Noli autem utroque loco per nocentes animas et nocentem spiritum leue quid intelligere, nam c. 2, execrabilis ac nocens de tyranno Nerone coniunguatur.

Distulerat enim penas eorum Deus. De eiusmodi penis secundum theologiam, tam gentilem quam christianam, uide Columb., col. 391.

Quibus et posteri discerent. Editio Abensis, quibus posteri discerent, sine copula; quod melius.

Mortem impiis ac persecutoribus inrogare. Columbi editio irrogare: quomodo apud Arnobium irrogare penas capitis; et apud Ambrosium, irrogare iniuriam, irrogare uim, irrogare arma suis principibus, irrogare sibi manus, et sic de aliis a uiro summo I. Frid. Gronouio ante nos obseruatis: ubique, ut patet, pro inferre  mortem inferre penas capitis, inferre iniuriam, manus, et que reliqua sunt.

De quo exitu . . . . . testificari placuit. Quod hic deest, eruditi hactenus in uulgatis editionibus uarie suppleuerunt; scilicet ed. Oxon. substituit eorum; Cantabr. nobis; Cuperus quondam, si Columbo credendum, imperiorum; Cuperus ipse, impiorum; Columbus, prima coniectura, crudelium principum; Columbi supplem., tyrannorum; Columbi eiusdem alterum supplementum, seuissimorum principum.

De quo exitu . . . Lege, De quorum exitu  testificari placuit. Superborum scilicet et impiorum principum, christiani nominis persecutorum; quibus appellationibus superbiam cum maxime notat Diocletiani et Maximiani, cum ob adscita cognomina Iouii et Herculii, tum ob indumenta aurata, coronam gemmatam, adorationem, etc. Sed et Galerii Maximiani ingens et intolerabilis fastus fuit post deuictum Narsea, de quo noster infra, cap. 9. Impietas autem omnibus  communis fuit: nisi quod Maxentius ceteros uidetur superasse. TOLLIUS.---Nos, primum cum nulla sit lacuna in manuscripto post de quo, sed tantum post exitu, nil necesse putamus ex de quo facere cum Tollio, de quorum.

Deinde uero, quia illud Colbertini codicis uacuum non uidimus, nec scimus adeo quot litterarum sit capax, queue litterarum uestigia in eo remaneant, non audemus quidem ex tot eruditorum supplementis ullum tamquam indubitatum et genuinum pre ceteris eligere. Sed liceat interim animo nostro esse ad primum, aut simile, inclinatiori, siue quod sit simplicissimum, siue quia, cum uox proxime precedens sit persecutoribus, et huic auctori exitus alibi pro morte usurpetur, dixerit ita expletus, De quo exitu eorum, pro De qua morte persecutorum, qui ipse ferme libri titulus, et ad quem proinde Cecilium nostrum uoluisse respicere plusquam uerisimile est; faciente presertim mentionem Ioanne Sarisberiensi opusculi a se de Exita tyrannorum inscripti. Et quod  superest, exitum hoc loco mortem significare, abunde, ut cetera taceam, adstruit alter iste, capitis 50. Nihil tale metuens  occisus est; et  exitu eius audito, protinus fugit. Ubi exitu, id est indubie, obitu, morte.---De quo exitu testificari placuit. De quorum exitu pauca testific. GALE.---De quo exitu persecutorum, etc. ALLIX.---De quo exitu scripto hoc testif. Abbas a S. Hilario, Canonicus S. Petri Bellouacensis.

Ut omnes qui procul moti fuerant. Ita ms. codex et uniuerse simul editiones. Oxoniensis tantum et Cantabrigiensis, ima pagina, monent emendari posse, ut omnes qui procul  fuerunt. Aut si mauis  lege: ut omnes qui  fuerunt; quod et in priori ad opusculi calcem reperias, licet minus equa conditione propositum.---Qui procul moti. Lectio turbata. Scribe, qui procella moti. ALLIX.---Moti. Lege, nati. uOSSIUS.---Nati, inquam, non noti, ut quidem accuratissimus  Colomesius curauit nos pro suo in bonas litteras studio fieri certiores; quod et uolebat curiosius obseruari. Sed fallor, an receptam lectionem uiri docti sine causa sollicitant. Omnino, mouere apud Plautum, Ciceronem, et alios, amouendi, uel remouendi significatione occurrere, extra controuersiam est, et esse debet. Plautus, u. gr. Moue abs te moram, id est, Remoue, uel Amoue moram abs te. Ad hec, quod procul moueri, pro, longe a suis sedibus moueri, remoueri, relegari, latinissime dicatur, uel soli sequentes uirgilii uersus idonei testes sunt:

Atque ideo tauros procul, atque in sola relegant
Pascua,

Confer eodem libro:

Ipsa procul nebulis obscura recessit.
Tertio, quod multo grauius est, post ceptam semel decimam persecutionem, magna pars fidelium proscripta et in exilium missa fuerat. Idque non testatur simpliciter epistola Maximini apud Eusebium rescribentis inter alia ad Tyrios: Quod si qui in detestando  sue uanitatis errore adhuc perstant; ii quam longissime a uestra urbe et territorio seclusi, sicut petiistis, abigantur; , , sed firmat paulo post multo disertius Eusebius ipse his uerbis: Huiusmodi igitur littere in omnibus prouinciis aduersum nos proposite sunt; . Preterquam in De uita Const. duas illius imperatoris leges memorat idem historicus, quibus, ab una parte, Omnes, qui Dei cultum ac fidem prodere noluissent, et ideo crudelibus iudicum sententiis quocumque tempore damnati, patriam extraneo solo commutassent, patriis fundis restituerentur; ab altera uero, quotquot itidem in insulas fuissent relegati, ibique montium asperitatibus et circumfuso mari conclusi, seipsos suis propinquis et amicis redderent. Et infra denique noster ipse Cecilius: Ut omnia, inquit, terrore complerentur, prouincie quoque in frusta concise, multi presides  et plura officia singulis regionibus ac pene iam ciuitatibus incubare; item rationales multi, et magistri, et uicarii prefectorum, quibus omnibus ciuiles actus admodum rari, sed condemnationes . . . et proscriptiones frequentes. Unde et cap. 52: Aeterne Dei pietati gratias, ait, agere debemus, qui tandem respexit in terram, quod gregem suum partim uastatum a lupis rapacibus, partim uero dispersum, reficere ac recolligere dignatus est; haud alia, ut liquet, de causa Ecclesiam Dei gregem partim dispersum et tandem recollectum uocans, quam ea, de qua mentionem iniicere opere pretium putauimus. Quare non ad alios procul motos, si quid in me iudicii, hic loci respexerit, quam ad fideles illos, primum proscriptos et relegatos, sed Constantini postea edictis reuocatos, quos diximus; quorumque adeo in gratiam scribere De mortibus persecutorum fuerit aute omnia aggressus, ut que Dei uirtute et maiestate, illis absentibus, contra persecutores edita fuerant, rescirent. uide Columb., col. 392.

uel qui p. . . . . . . . . . . turi sunt. Nec uno  modo docti secundam hanc lacunam compleuerunt. Sequentes coniecturas citabimus: Cuperus ost nos fu. Primeua Columbus coniectura, osthac aberra. Ed. Oxon. et Cantabr., primo supplemento, rocul i. Alterum earumdem supplemento, erseca. uossius, osthac fu.---uel qui p. . . . . . . . . . . turi sunt. uel qui post nascituri sunt. GALE.---uel qui postea futuri sunt. ALLIX.---uel qui post nos uenturi sunt. ABBAS a S. Hilario.---Nos ex istis supplementis, nonnisi primum et ultimum digna que attendantur censemus. Sed possint forte alia, utrique non dissimilia, postliminio recipi; puta, uel qui p[ostea uic]turi sunt. uideant, quibus uisendi ms. codicis potestas libera est. Pendet enim res tota ex superstitibus litterarum ductibus, si qui restant.

Quatenus uirtutem ac maiestatem. uide Bal., col. 302. Noster interim cap. 5, sub finem, Maiestatem Dei singularis nominat, sine ulla diuine uirtutis mentione.

 In . . . . dis. Reparande huius loci iacture una tantum ratio hactenus pre manibus eruditorum erat, in [perden]dis. At iam ecce plures in posterum non deerunt.---In . . . . dis delendisque. Forte in in [excinden]dis, ut cap. 2, ubi excindere ac delere simul iunguntur a Lactantio. COLOMESIUS.---In . . . . dis. In [punien]dis. GALE.---In [exscinden]dis. ALLIX.---In [plecten]dis. ABBAS a S. Hilario.---Haud displicet methodus uiri docti, que per se optima. Sed forte etiam igitur in [extinguen]dis delendisque legere oportebit. Nam noster cap. 46, ut si uictoriam cepisset, Christianorum nomen extingueret funditusque deleret. uel forte iterum, in [eraden]dis delendisque. Nam idem capite ultimo, deleuit ea Dominus et erasit de terra. Aut forsitan denique, in [expugnan]dis delendisque, propter hec Lactantii uerba in Epitome, ad expugnandam delendamque sanctorum gentem. Quidquid malueris, uel hinc obiter plus satis apparet, quam periculose sit opus alee, hiulcis et mutilis ueterum locis addere que meliori iure deesse uideantur, cum optima  demum methodus nequeat esse tutissima.

Ostenderet. Multo prestaret, opinor, legere ostenderit. Totum locum relegito.---Ostenderet . . . . . est, si. Que hic in ms. codice desiderantur, editio Oxon. et Cantabrigiensis ita sufficiunt, ostenderet: [quod clarius futurum] est, si. Columbus uero in hunc modum: ostenderet [recte autem et ordine sermo meus processurus] est, si, et que postea.---uideant, qui possunt, docti, annon scriptum fuerit a librario ostenderet. [Quod et melius succedere pot]est, si . . . . . aut aliquid tale.---Ostenderet . . . . . est. Ostenderit . . . . . GALE.---Ostenderet. [Ad hoc opere pretium] est. ALLIX.---Ostendere [dignatus] est. ABBAS a S. Hilar.

Si a principio ex quo est Ecclesia constituta qui . . . . . Distingue omnino cum Columbo, si a principio, ex quo est Ecclesia constituta est, qui fuerint auctores . . . . . Quasi plene scripserit noster Cecilius, si a principio, id est, ex quo Ecclesia constituta est, qui fuerint, etc. uoluit enim dicere, ut inferius patebit, se quidem usque  a primordiis Ecclesie, per apostolos tandem circa Neroniani principatus initia omnibus numeris constitute, repetiturum, que ad auctores persecutionum et illorum penas facerent: sed non pariter usque a primordiis Ecclesie constituende, cuius fundamenta apostoli statim a Christi ascensu iacere ceperunt, et per annos 25, usque ad principium Neroniani imperii per omnes prouincias et ciuitales miserunt, ut capite proxime sequenti locutus est.

Qui fuerint. Hec est ms. codicis, cunctarumque simul editionum Abensi anteriorum constantissima lectio. Quapropter quid sibi uelit infra Columbus cum ista, qui fuerint, nullus capio. Nisi si, quod plusquam uerisimile, sue ipsius editionis errorem typographicum per incogitantiam pro prisce schede scriptura acceperit.

Auctores . . . et. Post auctores, excidisse putat amplissimus Cuperus, tantorum scelerum, uel persecutionis. Assentitur suo loco de alterutra restitutioue Columbus. Sed pretulit tamen postea persecutionis. Supplent edit. Oxon. et Cantab., Ecclesie persequende.  ---Auctores . . . . . Auctores persecutionum. Allix: item Gale; et Abbas quoque a S. Hilario.---Supple, faciendarum persecutionum. Sic Lactantius lib. u, de Iustitia, cap. 2, de Hierocle, tacito licet nomine: Hic auctor imprimis faciende persecutionis fuit. COLOMESIUS.

In eos celestis iudicis, etc. uide Columb., col. 393.

Et quibus penis in eos celestis iudicis seueritas uindicauerit exponam. Imo, et quibus penis in eos celestis iudicis se ueritas uindicauerit, exponam. GALE.



CAPUT II.

Extremis temporibus Tiberii Cesaris. Late dictum. Nam ab euentu, quem hic auctor subiicit, ad obitum usque Tiberii Cesaris, anni octo integri, si pauculos dies exemerimus, effluxerunt; crucifixo scilicet, ex nostri scriptoris sententia, Iesu Christo duobus Geminis consulibus, mortuo autem Tiberio sub consulatu Cn. Proculi Acerronii, et C. Pontii Nigrini. Imo, eo multum inclinamus, ut hoc loco, per extrema  tempora Tiberii Cesaris, intelligenda potius dicamus extrema uite Tiberii tempora, quia ineunte duorum Geminorum consulatu, annos iam totos sexaginta nouem et amplius uixerat, quam extrema tempora eius imperii, quia eiusdem consulatus initio Tiberius annum imperii tantummodo decimum quintum fuerat ingressus, et imperauit adhuc postea annos octo, qua iam ratione dictum est. Aliter tamen reuer. episcopus Sarisberiensis, et politissime uersionis Paris. auctor: quare nil pronuntiamus.

Ut scriptum legimus. Num Cecilius noster innuere uult illa, que narrare incipit, a se lecta apud Lactantium libro Iu Institutionum, cap. 10 his uerbis: Cuius Tiberii Cesaris anno quinto decimo, id est, duobus Geminis consulibus, ante diem decimum kalendarum Aprilium Iudei Christum cruxi affixerunt. Profecto, uel ad ea ipsa Lactantii uerba respexerit necesse est, quod contendent indubie, qui hoc opus Lactantio abiudicabunt; uel ad alia cuiusuis alius scriptoris aut plurium, quod pertendet quoque sine  dubio clarissimus Baluzius. At si iam ad Lactantiana illa, ibi quidem lectum fuerit a nostro auctore, ante diem decimum, non ante diem septimam, quod non pauce editiones et codices manuscripti pre se ferunt. Sed Lucius ergo Cecilius Lactantius Firmianus non erit germanus huius operis parens, sed quilibet alius solis Lucii Cecilii appellationibus indigitatus. Sin uero, quod mihi magis probabile, alia cuiusuis scriptoris uerba et loca noster potius ob oculos, quam superiora Lactantii, habuerit, tum sane potuerit facile Lactantius, et libros Institutionum, et hunc De mortibus persecutorum pariter composuisse, bisque adeo eiusdem rei in diuersis operibus ex aliorum monumentis meminisse. Sed inde tamen, uelimus nolimus, Baluzii argumentum ab utriusque loci desumptum manebit semper equo infirmius, quod si maxime ante diem decimum kalendarum Aprilium, et post diem decimum kalendarum Aprilis synonyma sint, non omnia tandem exemplaria manuscripta typisue excusa in superiori Institutionum  habeant ante diem decimum, sed bona pars ante diem septimam; puta editio Basileensis, an. 1532, Autuerpiensis, an. 1587, Lugduno-Batauica, an 1652, Cantabrigiensis, an. 1685, manuscriptus codex Emmanuelensis, in eius prefatione laudatus; et sic de reliquis.

Cruciatus est. Accipe non repugnanter pro crucifixus est; et grauissimis auctoritatibus, quas in eam rem amplissimus Cuperus, col. 472, et Columbus, col. 393, attulerunt patere, non istam solum ex libro u Hegesippi, cap. 18, adiici: Eorum quoque qui abierant proximi, cruciabantur, aut cruci affixa plerorumque cadauera suis, qui elapsi fuerant, ostentabantur; sed hanc precipue Plauti in milite glorioso, act. II, sc. 3, uss. 7, 8:

SC. Metuo.---PA. Quid metuis?---SC. Ne hercle hodie quantum hic familiarum est.
Maximum in malum cruciatum insiliamus.
 Ibi enim, sicut optime Taubmannus obseruauit, maximum in malum cruciatum, illud est quod Plauto alibi maximam in malam crucem dicitur. Ostenditque adeo iste locus, purioris etiam latinitatis fuisse dicere cruciari, pro cruci affigi, et cruciare, pro crucifigere. Alterum porro huic Planti geminum, si non etiam disertiorem, puto me olim uidisse in eiusdem comediis. Sed nunc non occurrit ad manum.

Post diem decimum kalendarum Aprilis. Libro uero Institut. Iu, hec habet Lactantius: Ante diem decimum kalendarum Aprilium Iudei Christum cruci affixerunt; ita ut huic loco uideatur e diametro aduersari: quam tamen repugnantiam nullam esse, contendit Baluzius, citato e Pauli iurisconsulti libris testimonio. Aliam uero non addit rationem, nisi quod Romani nunquam a kalendis denominauerint dies, qui sequuntur post kalendas. Que quidem ratio euoluta magis et exposita facile has conciliabit diuiduas.  Siquidem iidem dies pro naturali quo procedunt ordine dici possunt ante kalendas. Sin attendatur ad rationem illos numerandi, que secundum Romane designationis computum a kalendis auspicatur, nichil obstat, quominus inter posteriores recenseantur, gradum retro ferendo. Atque inde est, quod citra omne contradictionis periculum iuxta haberi possit, utrumuis dixeris. Editio Oxon. et Cantabrigiensis ex ea.

Baluzii locus, ad quem nouissime obseruationis auctores respexerunt, extat supra, col. 302. Et certum est quidem, adduci ibi a Baluzio testimonium e supradicti Pauli monumentis ad probandum, idem ualere ante diem kalendarum aprilium, et post diem kalendarum aprilis. Sed nec agit recta et primario uir clarissimus de nostri Cecilii locutione, uerum de illa iurisconsulti Pauli, cum asserit, Romanos nunquam a kalendis denominauisse dies, qui sequuntur post kalendas, sed eos tantum, qui antecedunt, ita nempe Marcellum Francolinum de industria refutans,  qui contenderit, non posse in Pauli uerbis per post diem decimum kalendarum  intelligi aliquem dierum mensis Martii: sed diserte decimum diem post kalendas apriles, id est, nonum mensis aprilis. Nec preterea illa sola ratio a Baluzio ad Francolini confutationem allata est: sed hec quoque de Baluzianis hypothesibus belle et sponte manans, quod cum secundum Baluzium Lactantius eamdem rem duobus in locis retulerit, et in uno quidem dixerit ante diem decimum kalendarum aprilium, in altero uero post diem decimum kalendarum aprilis, inde pateat, utriusque dicti sensum debere esse eumdem; nec differre igitur a se inuicem apud Paulum ante diem decimum kalendarum, et post diem decimum kalendarum, que contra toto celo distare, Francolinus affirmauit. Hoc in gratiam ueritatis putauimus non tacendum; simulque ne res per se controuersiis implicata, intricatior adhuc euaderet ex superiori annotatione aliquanto minus,  quam decuit, accurata. uide iterum Baluz.

De reliquo, quod ait, nec leuiter probat Columbus, post diem decimum kalendarum aprilis locutionem esse ellipticam, quamque possimus supplere, post exortum siue inceptum diem decimum kalendarum aprilium, in ea, de qua agitur, doctorum disputatione maximi momenti est; quia si reuera quandoque post diem decimum kalendarum significare potest, et debet, post exortum diem decimum kalendarum, tum illud palam nullatenus intelligendum de die uiginti quatuor horarum, seu ciuili, constante ex tenebris et luce, quique Romanis a media nocte incipiebat: sed stricte de ea parte diei ciuilis, quam ueteres a precedente et consequente nocte distinguebant, et modo diem, modo lucem appellabant; ac diem quidem, u. g., Martialis, cum caneret:

Phosphore, redde diem. Quid gaudia nostra moraris?
Cesare uenturo, Phosphore, redde diem.

Lucem autem, exempli quoque causa, Cicero, cum  scriberet ad Lentulum, Hec scripsi ad 16 kal. Febr. ante lucem. Sicque facili negotio habebimus, quomodo de uno et eodem die ciuili, puta decimo kalendas apriles, Romani proprie atque optime dicere potuerint, Ante diem decimum kalendarum aprilium, et post diem decimum kalendarum aprilis. Nimirum ante diem decimum kalendarum aprilium hoc sensu, die decimo ciuili ante diem integrum et ciuilem kalendarum aprilium, ipsomet die kalendarum annumerato: post diem uero decimum kalendarum aprilis hoc altero sensu, post exortam lucem diei ciuilis decimi, diem integrum et ciuilem kalendarum aprilium, ipso quoque kalendarum die putato, anteeuntis, si nempe de re post solis ortum facta loqui accuratius uellent, qualis fuit proculdubio huic auctori Domini nostri crucifixio, quam interdiu accidisse celebris ille, moriente Christo, solis defectus, aliaque tam multa Euangelii loca dubitare non sinunt.

 Sed an fuerit igitur iehsu Christus die olim decimo kalendarum aprilium, id est, uigesimo tertio Martii crucifixus? Respondeo, aliud esse scriptoris mentem aperire, uel saltem diuinare quantum possis, aliud uero eadem cum ipso sentire; et nos quidem fuisse hactenus de priori sollicitos, sed uelle nunc de posteriori hanc precipue ob causam , quod licet in presentia maxime cum iis ueterum Recentiorumque faciamus, qui Christum duobus Geminis consulibus crucifixum fuisse, existimant, tamen ipsissimi Patres, qui illius passionem duorum Geminorum consulatui allegarunt, haud eam omnes ad eumdem diem, uel eodem modo referant: sed noster, uerbi gratia, ad post diem decimum kalendarum aprilis; Lactantius, pro editionum diuersitate, interdum ad ante diem decimum kalendarum aprilium, interdum ad septimum; uictorius Aquitanus constanter ad septimum; Tertullianus autem et Augustinus suo quisque pacto ad octauum kalendas apriles. Ex quibus quis unquam, qui probe cunctas rei difficultates  attenderit, uisurum se liquido quid sit unice uerum, sperare audeat? Nos saltem hactenus non uidimus. Et si Pagium ad annum Periodi sue Greco-Romane 5525, num. 6, adiueris, erit etiam, opinor, cur uel sciri unquam posse quid sit uerisimilius, desperes.

Kalendarum Aprilis. Malim Aprilium. Sic enim prisci loquebantur, et noster etiam alibi nomine plurali usus est. TOLLIUS.---uulgata lectio potest optime seruari. Nam utcumque frequentius hic auctor, et ceteri forsan ueteres, kalendarum aprilium, et huiusmodi alia scripserint, quam kalendarum aprilis, maii, februarii, et sic de reliquis, Pompeius tamen olim in sua ad Domitium epistola kalendarum martii usurpauit, non Martiarum. Et Cicero ter ad Pompeium pari pacto in unis iisdemque litteris, kal. martii, et ad Atticum, id. Maii, id. Quintii; imo alibi ad eumdem, et in una similiter epistola, non. maiis, et kalend. maii promiscue, idque bis; et rursus  denuo in alia, modo id. maias, modo idus maii; ut appareat utramque loquendi rationem fuisse ab Antiquis indiscriminatim adhibitam, nec esse hic adeo quidquam temere immutandum. Precipue cum infra capite 44, kalendas nouembris, non nouembres legamus, obstentque haud leuiter allata iam e Ciceronis operibus loca, quin et recepta nostri scriptura kalendarum aprilis, ne quis capite illo 44, nouembris antiquum esse pluralem adiectiue forme accusatiuum, pro nouembreis, uel nouembres, in mentem inducat contendere, licet alioqui Sallustiani istius exordii inter alia meminerim: Omnis homines, qui sese student prestare ceteris animalibus, summa ope niti decet . . . Sed in re dispari dispar facile ratio esse potest.

Duobus Geminis consulibus. Ita ex aliorum ueterum numero, quos quidem in eam rem disertos uiderimus, Tertullianus aduersus Iudeos, Lactantius lib. Iu Institutionum, Sulpitius Seuerus lib. II Historie sacre. Augustinus de Ciuitate Dei, Prosper Aquitanus  in Chronico ex usitatiore, uti loquitur, traditione, denique conterraneus eius uictorius in canone paschali: quanquam iure merito, ut de Prospero taceam, Bucherius, Labbeus, atque alii mirentur, »cur uictorius primum sue Periodi annum, id est, Iulianum septuagesimum tertium, Christi uero uulgarem uigesimum octauum, cum Geminorum consulatu pariauerit, quem in sequentem primum incurrere satis constet.« Sed et Christum duobus Geminis passum esse, inter Recentiores asseruit clarissimus Pagius in dissertatione Hypatica, p. 199, et nuperrime in Critica Annalium Baronii, ad annum sue Periodi Greco-Romane 5525. Imo, ait ille ibi loci num. 3: »ueteres Patres, Augustinus, Hieronymus, aliique, cum consulatu duorum Geminorum anno ere christiane 29 gesto illigarunt. Et Eusebius inter primos fuit, qui mortem Dominicam ab eo anno remouerit, sed cui Epiphanius heresi 51, aliique postea adhesere;  adeo ut, aperta semel,« ut pergit, »ea porta, alii passionem in annum ere christiane trigesimum primum, alii in annum trigesimum secundum contulerint:« colligente etiam inferius totidem uerbis Pagio, »ex eclipsi, que Christo patiente uisa, annum passionis determinari non posse alium, quam annum ere christiane uigesimum nonum,« quo duo Gemini consulatum gesserunt. Nos quod attinet, iamdudum sane eamdem, quam Pagius, sententiam sequimur: sed nec propter laudatam ab illo Hieronymi auctoritatem, nec quod rursum ex iis, quas sue de illa eclipsi conclusioni premisit, hypothesibus ratiocinationibusque adstrui posse credamus rem ita esse, ut ponit, de anno Christi emortuali.---Primo enim quoad Hieronymum, quomodo ei passionem sub duobus Geminis consulibus accidisse, potuit esse persuasum, qui in De Scriptoribus Ecclesiasticis, annum post passionem Domini uicesimum quintum explicat per secundum Neronis? Omnino si annus demum post passionem Domini uigesimus quintus fuit  Hieronymo secundus imperii Neroniani, non ergo Christus sub duorum Geminorum consulatu mense Martio, uel Aprili, in crucem actus est, quia ab illo consularis ipsorum potestatis tempore usque ad annum imperantis Neronis secundum uel leuiter initum, anni sunt toti uiginti sex, cum quinque, aut sex amplius mensibus. Sed ei contra, cum suo Eusebio in Chronicis, Christus palam passus anno decimo octauo imperii Tiberii Cesaris a morte Augusti, consulibus Cn. Domitio Ahenobarbo et M. Furio Camillo Scriboniano; quandoquidem si quis ab illius anni paschate annos, qui proxime ad Neronis usque secundum fluxerunt, numeret, annus reapse uigesimus quintus post passionem Domini cum secundo Neronis, aliquantulum saltem prouecto, decurrerit. Et inde est igitur, quod cum priscos opinionis, quam usque hodie cum Pagio in hac re tuemur, duces putemus, Hieronymum illis annumerare abstinemus. Quin nec eum modo, sed nominatim quoque Paulum Orosium,  contra disertam Columbi sententiam, quia scilicet cum Orosius lib. uII, in ipso capitis 4 primordio scribat, »Tiberium Cesarem anno ab Urbe condita 767, imperium post mortem Augusti adeptum esse,« subiiciatque in sequentibus, »Christum anno  Tiberii decimo septimo sese tradidisse passioni, et fuisse suffixum patibulo,« ea nunquam passio cadere possit in consulatum duorum Geminorum, hoc est, in annum uigesimum nonum ere Dionysii, sed in illam tantummodo , qua, duobus post annis, Tiberius Cesar, collega Aelio Seiano, consul quintum processit; proindeque in annum eiusdem ere trigesimum primum.

De eclipsi uero, que sub Christi mortem conspecta , quinam pariter, si uel tria Africani loca, qualia laudat Pagius, alicubi Grece apud Syncellum legantur,  non poterit alius annus passionis determinari, quam ere christiane uigesimus nonus. Certe Pagii in eo argumento magnus auctor, ne et unicus dicam, Iulius Africanus est, qui cum apud Syncellum, affirmante Pagio, dixerit in uno loco, eam eclipsin anno 4 Olympiadis 202 accidisse, in altero autem, anno 2 Olympiadis 202, tum porro in tertio, anno 2 Olympiadis 202, eclipsin a Phlegonte numeratam contigisse; in primo, inquit Pagius, mendum est legendumque anno 4 Olympiadis 201, et communem Olympiadum dispositionem Africanus fuit secutus. In secundo uero et tertio nullus occurrit error, ait idem Pagius: sed Africano Olympiades annique Olympiadici biennio citius, quam aliis exordiuntur, ita ut annus 4 Olympiadis 201, ex uulgata methodo, et annus 2 Olympiadis 202, ex propriis Africano calculis, concurrerint, ac in mediam utriusque partem initium consulatus duorum Geminorum inciderit. Omnia  plane, quo et ego, et res ipsa melius intelligamur, sicuti in diagrammate subiecto uidere est: [Figure: [Table] 17Kb]

 +++ Ex tribus istis crucibus, prima Christi mortem ad duorum Geminorum consulatu, altera ad annum secundum Olympiadis 202, tertia ad annum quartum Olympiadis 201, refert.

At esto, inquio ego, futuros, qui nobis fortunatiores singula, de quibus agitur, Africani loca in Greca Syncelli Chronographia reperiant. Nos enim hactenus nuspiam primum potuimus inuenire, nisi in latina uersione pagine 323, sed que euidenter sit mendosa, cum pro Latinis istis, ad Tiberii Cesaris annum 16, qui olympiadis 202 anno quarto equalis est, Greca habeant, , , ad uerbum, usque ad sextum et decimum Tiberii Cesaris, qui fuit Olympiadis 202 annus secundus. Quinimo futuri sint postea, quantum libet, qui Pagii iudicia de repertis semel Africani locis prorsus approbent, tamen quid olim Epiphanius, nostroque seculo Keplerus et Petauius de anno passionis senserint, nullus ignorat;  Christum nempe morte affectum fuisse eo anno, qui in era Dionysiana trigesimus primus est. Et quid, si igitur ex illorum sectatoribus aliquis id ipsum uolens, illuc quoque eadem Africani loca eatenus pertinere affirmet, quod ex uulgatis hypothesibus annus secundus olympiadis ducentesime secunde anno ere Dionysiane trigesimo primo ex parte responderit, et idem tamen ex peculiaribus Africani supputationibus quartus eiusdem Olympiadis extiterit? Profecto ex illa tunc eclipsi annus ere Dionysii alius, quam uigesimus nonus constitutus fuerit annus Dominice crucifixionis; idque, quod magis est, sine ulla uerborum Africani correctione, et ipsum alias Pagium sequendo. Rem, si necdum sat perspicua est, sequens diagramma claram et edissertatam dabit: [Figure: [Table] 11Kb]

 + Christus ineunte hoc anno crucifixus, secundum Petauium et alios.

Colligimus itaque ni alia in subsidium uocentur, maxime tria, et ut que Pagius Africano tribuit loca, Africani sint, inefficax semper fore uiri docti argumentum, quo ab extraordinaria illa solis defectione desumpto liquere credidit, passionem ad annum ere Dionysii uigesimum nonum proprie atque unice pertinere.

Sed euge, ecce opportune, si uel cetera, que in eam rem diu ante editum recens Pagii in annales Baronianos uolumen publice disserueramus, et per tabulas etiam Chronologicas, quo maior nostris disputationibus fax alluceret, digesseramus, queque adeo fuisse ab ipso magnam partem confirmata gauisi sumus, et de quibus tamen ultimam nostram tamdiu sententiam ferre supersedimus, donec preclaras aliquot eruditorum lucubrationes in contrarium plus minus facientes comparare et perpendere potuerimus, omnia et singula, quod non putamus, nichil forent,  ecce, inquam, unde uel nunc obiter tota sua Pagii argumento efficacia postliminio sarta tectaque seruetur.

Apud Hieronymum, Iulio Africano Christus non anno simpliciter secundo Olympiadis ducentesime secunde passus est, sed anno simul quinto decimo Tiberii Cesaris.

Et primum igitur, inquio ego, ex eo quod secundum Africanum, Christus anno quintodecimo Tiberii Cesaris fuit crucifixus, sequitur, uelis nolis, Christum non anno ere Dionysiane trigesimo primo, quod Keplerus ac Petauius uolebant, et diagramma secundum in speciem euincebat, mortuum esse, sed uigesimo nono, quod Pagius posuit, et ex Pagio primum diagramma proponit ob oculos. Ratio est euidens, quia nempe nullus annus quintodecimus Tiberii Cesaris in annum ere Dionysii trigesimum primum cadere potest: at cadit idem recta in uigesimum nonum eiusdem ere, si a morte Augusti, ut uulgo solent, numeraueris.

Et rursus ex eo quod, secundum Africanum, Christus anno simul quintodecimo Tiberii Cesaris, et secundo Olympiadis ducentesime secunde passus est, consequitur  pariter inuictissime, pergo ego, Iulium Africanum, ubicumque loci Christi mortem ad annum 2 Olympiadis 202 retulit, non putare, ut moris est, Olympiadas, sed modo sibi proprio et peculiari, eoque uere, quem primus orbi litterato indicauit Pagius, id est, quo Africanus receptum illius et cuiuscumque alius Olympiadis initium biennio solet anteuertere. Ratio itidem manifesta, nimirum, quod nullus denuo quintodecimus annus Tiberii Cesaris possit dici cum secundo Olympiadis 202 uulgariter numerando concurrisse. At contra quinto decimus Tiberii ab Augusti obitu totus fere concurrit cum anno 2 Olympiadis 202, ex ordinariis Africani anticipationibus Pagio obseruatis.

Que cum ita sint, maneat, ut patet, contra Petauii et sui similium sententiam, necesse est Christum ex genuinis Africani testimoniis inter se collatis passum esse anno ere Christiane 29, duobus Geminis consulibus. Nec committendum adeo, sicubi reuera inueniatur  Africanus eadem apud Syncellum scripsisse, que Phlegon apud Eusebium in Chronico latino, Solis scilicet defectionem magnam, et inter omnes excellentem anno 4 Olympiadis 202 factam esse, aut aliquid tale, ut non continuo recordemur corrigendum apud utrumque, Pagii imitatione, anno 4 Olympiadis 201. Alioqui nunquam secum concordaret Iulius Africanus, nec unquam inter Iulium Africanum et Phlegontem conueniret, aut, quod omnium pessimum foret, Africanus foret respuendus, dicereque haberemus ob Phlegontis, Iosephi, Dionis, et aliorum loca, Christum anno etatis 37 labente fuisse crucifixum; que sententia semper erit absurdissima, uti alibi, Deo dante, ostendemus. Sequenda igitur indicata modo Pagii methodus, in Phlegontis, uerbi gratia, loco apud Eusebium, itemque in cunctis Africani, que aliorsum primo aspectu abeunt. Sed dum tu ea de causa criticam Annalium Baronii pag. 27, num. 10, et pag. 28, num. 13 et 14, quando uoles, adibis, nos ad ampliorem iterum totius rei elucidationem,  tertium tibi diagramma, quo melius licebit loco, excudi, e re tua esse, censemus.

Et quod hic porro Cecilio nostro, ne de aliis loquar, concise duobus Geminis consulibus dictum est, id apud Tertullianum plenius extat his uerbis: Que passio perfecta est sub Tiberio Cesare, consulibus Rubellio Gemino et Rufio Gemino. Et bene sane, quod isto modo consulum cognominibus eorumdem nomina maioris perspicuitatis et accurationis ergo uoluerit adiicere. Posteriorem tamen non Rufium, uti nec Fusium, sed Fufium fuisse appellatum, ex familia quippe Fufia, nos hodie uiri doctiores commonefaciunt; nec aliter forsan scripserat Tertullianus. Pessime utique Epiphanius, qui in Heresi 51, ex unico illo consulum pari duplex fecerit, hoc est, unum ex duobus Geminis, alterum autem ex Rufo et Rubellione. Imo nec simpliciter Tertullianus, Que passio perfecta est sub Tiberio Cesare, consulibus Rubellio Gemino et Rufio Gemino: sed preterea in sequentibus,  die 8 kal. aprilium; ut iam ideo quod ita fert eius locus, noster contra post diem decimum kalendarum aprilis, liqueat, totam nostri non fuisse descriptam a Tertulliano, sed ex alio quouis seculi primi, secundi, tertii, quartiue ineuntis scriptore, seu pluribus. Ab amplissimo Cupero plurimi nominantur ex iis, qui de Christo sub duobus Geminis crucifixo non consentiunt, sed uarie in contraria scinduntur; et Columbus, suo ordine, unam atque alteram e precipuis eorumdem opinionibus inter alia affert et exponit.

Duobus Geminis consulibus, cum resurrexisset . . . Longe melius editio Abensis, post consulibus posita, ibique adeo primam huius capitis periodum claudens, et secundam inchoans: Extremis temporibus Tiberii Cesaris, ut scriptum legimus, Dominus noster iehsu Christus a Iudeis cruciatus est post diem decimum kalendarum aprilis, duobus Geminis consulibus. Cum resurrexisset die tertio, congregrauit discipulos, quos, etc. Nam et post discipulos, distinguit;  quod fecit quoque Cantabrigiensis. Utraque non male.

Congregauit discipulos. Dato scilicet duabus Mariis precepto, uti discipulis resurrectionem suam indicarent, monerentque, ut in Galileam abirent ipsum isthic uisuri, Matth. c. XXuIII, 10-16. Marcus enim iam congregatis superuenisse Christum refert cap. XuI, 14, ut et Lucas cap. XXIu, 36. TOLLIUS.---Habet aliquid tale Theodorus Metochita in libro Hist. Rom., ubi scilicet: , inquit, . . . Ac primum quidem mulierculis  duabus uisus est, cum pedibus ille comprehensum amplecterentur. Inde soli Magdalene est conspectus, postea Petro illi summo: que clarissimi editoris Ioannis Meursii uersio est. Sed cum ab una parte, secundum S. Ioannis Euangelium , Maria Magdalena sola ad sepulchrum  esset, quando suam illi Christus resurrectionem manifestam fecit, et Abi, ait, ad fratres meos; dic illis: Ascendo ad Patrem meum et Patrem uestrum, et ad Deum meum et Deum uestrum; ab altera uero, secundum Mattheum , mulieres, quibus Christus suos pedes amplexatis, Ite, inquit, ac fratribus meis renuntiate, ut in Galileam me istic uisuri proficiscantur, a sepulchro iam longe, quando id ad discipulos mandati acceperunt, abessent; et denique secundum disertissimam Marci affirmationem , Christus, cum resurrexisset mane, primo post Sabbatum die, apparuerit primum Marie Magdalene; his, inquam, de causis dicenda illa mihi plane uidetur et uidisse prima omnium, dum sola sepulchro adesset, Dominum nostrum e mortuis rediuiuum, et habuisse quoque prima omnium tunc temporis mandatum ab illo de sua resurrectione discipulis indicanda. Ad phrasin quod attinet, Lactantianam esse, monet et probat Baluzius, col. 303.

Quos metus comprehensionis. uidentur Apostoli, recollectis  post primam illam fugam animis, postridie et tertio die conuenisse in unum, et sollicitos tristesque tragedie huius expectasse catastrophen. uide cap. XX Ioannis, et Luce XXIu, ubi Christus Hierosolymis, ipso resurrectionis die, cum Cleopas cum sodali apparitionem Christi discipulis undecim aliisque narrarent, ad ipsos in cenaculum accessisse narratur, in quod se metu Iudeorum contulerant, incluserantque, magna sane et tantum non inextricabili a Matthei Marcique diuersitate, quorum ille profectos in Galileam discipulos ad illum montem tradit, quem iehsu indicarat, hic postea Christum discipulis apparuisse tradit, quam hi duo, quid sibi accidisset, ad alios retulerant. TOLLIUS.---Qui ea cuncta, que antecedens uiri clarissimi obseruatio complectitur, uno ut ipse intuitu, simulque tanquam euenta trium dierum Iulianorum respexerint, hoc est, diei passionis, quo sub uesperam iehsu Christus sepulchro conditus est; posteri, quo toto iacuit sepultus;  et resurrectionis, quo illucescente reuixit; ne illi priorem Tollii difficultatem, haud magnam modo, et tantum non inextricabilem, ut eam uocauit, sed reuera insolubilem reperient. Ita quippe, ex Mattheo , Apostoli illo ipso die resurrectionis, quo prima luce angelus ad mulieres: Cito, inquit, euntes dicite discipulis eius, quia resurrexit, et ecce precedit uos in Galileam; dein iehsu ipse paulo post ad easdem : Abite, renuntiate fratribus meis, ut eant in Galileam; ibi me uidebunt, profecti fuerint omnes in Galileam, in montem, quem eis condixerat Christus, ibique Dominum uiderint et adorauerint. At contra, ex aliis euangelistis, iam uespera erat , et cenabant Apostoli , ni iam etiam cenauerant , quando se Christus eorum collegio primum exhibuit. Quandonam igitur profecti eo die in Galileam, et Christum in condicto sibi monte conspicati et uenerati? An post cenam denique, quia non ante? Sed ante cenam non alia  ipsis eundi causa in Galileam per mulieres significata fuerat, quam ut ibi Christum conspicerent. Cur ergo post cenam, quo iam eum tempore uiderant, in Galileam uisendi gratia exiuissent? Quorsum, dico, tam intempesta profectio? Opere pretium itaque, quoniam non ignobilis nodus est, ut eum, occasione data, pro uirili soluamus.

Christus, si quid cernimus, die resurrectionis semel  atque iterum  per alios mandari apostolorum familie iussit, ut sui causa uidendi proficiscerentur; qui quoniam de eius a mortuis suscitatione dubitabant, per totum diem dare se eo uersus in uiam neglexerunt: quamobrem uenit tandem ad ipsos Christus de nocte; neque illi amplius eo die, ulloue e proxime sequentibus, ob dictum Christi iussum in Galileam ire cogitauerunt, multo minus contenderunt. Factum id ergo demum ab iis post octo ad minimum dies,  idque siue ex casu mere fortuito, ut uulgo loquimur, siue potius ex nouo Christi mandato. Confer Ioannis XX, 19, 26, cum XXI, 1 et seq. Et Christus, dum id temporis in Galilea uersarentur, iniunxit illis, non absens et aliorum opera, sed ipse et coram, ut ad se in certum Galilee montem certa die, siue etiam hora conuenirent. Atque ea uice apostoli magistri sui dictis obtemperantes in montem Galilee profecti sunt, quem eis prescripserat, Matth. XXuIII, 16, et ad quem ceteroqui cum etiamnum e longinquo accederent, plerique quamprimum Iesum uiderunt, adorauerunt, comm. 17, quidam uero abstinuerunt , quod an is reapse foret, hesitarent, uisu nimirum reliquis minus pollentes, nec eius resurrectionem, quam tot certissimis testimoniis confirmatam uidissent, in dubium denuo uocantes, sed solam eius presentiam, de qua ni sibi planissime constaret, nolebant ei ipsi homini, quem strictim oculis obseruarent, et alii coram se ut Iesum et Deum uenerarentur, religiosum ullum exhibere honorem. Confer Ioan. XuI, 4 et seq.  Adeo ut illud iam nobis, quod toties a chronologis sacris usurpatum est, inculcandum ueniat, Distingue tempora, et conciliabis Scripturas. Aliquatenus utique in hocce argumento clariores futuras, fateor, si quemadmodum apud Lucam XXIu, 36, legimus: , Hec autem ipsis loquentibus, stetit ipse iehsu in medio eorum; ita uerba Matthei forent: . Undecim autem illi discipuli profecti sunt in Galileam, in montem, ubi iehsu ipse constituerat eis, ut adessent. uerum, ne quid aliud dicam, eodem quoque facere hodiernam lectionem, nemo uel mediocriter grece doctus negabit.

De ista autem altera questione, qui uerum sit, Christum Hierosolymis ipso resurrectionis die ad discipulos in cenaculum accessisse, dum Cleopas et sodalis, quo pacto sibi Christus apparuisset, undecim apostolis aliisque narrarent, tradente in contrarium  Marco, Christum non ante discipulis apparuisse, quam illi duo quid sibi accidisset, ad alios retulissent, ecce istum etiam nodum, ne, cum opus est et possumus, Historie sacre desimus, sic extricamus. Ex Marco , Christus duobus e fidelium cetu rus euntibus apparuit alia forma, quam ante mortem consueuerat. Iidem autem, si ad Lucam nos conferimus , uix Iesum cognouerant, et e suo conspectu euanuisse uiderant, cum sine mora Hierosolymam rediere, ubi congregatos inuenerunt apostolos, eorumque socios, qui dicerent: uere surrexit Dominus, seque Simoni ostendit. Atque ibi tum Cleopas et sodalis, que sibi quoque in uia et in cena contigissent, narrarunt, loquendique finem eo temporis articulo fecerunt. Sed iam si ad Marcum reuertimur , plurimi ex iis, quibus ista recitabantur, quique similia prius ab aliis audiuerant, nec crediderant, ne Cleope quidem eiusque comiti fidem habuerunt; indeque de istis omnes denuo ac magis magisque disserere  ac colloqui. Et dum ita illi, inquit Lucas , tam quos Cleopas eiusque socius conuenerant, quam ipsummet cum itineris comite Cleopam intelligens, eadem loquebantur, stetit ipse iehsu in medio eorum; ut simul Christus sat diu post primam Cleope et sodalis narrationem sese uiuum conspiciendumque apostolis representauerit, et dum una adhuc omnes de memoratis a Marco apparitionibus inter sese agerent et disceptarent. Quod si pluribus opus est, tria sunt, que hanc totam solutionem comprobant. Unum, , cum graui accentu, non hec, sed eadem. haud raro apud idoneos auctores sonare, pro scilicet. Alterum uero, nullos in antiquioribus Noui Testamenti manuscriptis codicibus occurrere accentus; ut proinde si loci sensus, uel ueritatis commoda requirant, tam facile in iis legere queas cum graui, quam cum circumflexo. Tertium denique, neutiquam uerisimile esse,  ut ad primam apostolorum aliorumue incredulitatis significationem Cleopas, et qui cum eo rure redibat, ibique Christum suis ipse quoque oculis conspexerat, frigide conticuerint, uel ad alia omnia, de sibi facte apparitionis ueritate et grauitate parum solliciti, sermonem conuerterint. Potius itaque etiam pro rei merito institerint, itemque qui ipsis in cenaculum intrantibus, Christus uere resurrexit, et a Simone uisus est, dixerant. Quamobrem uertere equidem, ut supra, non dubitauerim, Eadem autem illis loquentibus, id est, agitantibus et disputantibus, Christus ipse constitit in medio ipsorum.

uerum ista nos longius abduxerunt: ad auctorem nostrum redimus, qui de Christi discipulis inquiens, quos metus comprehensionis eius in fugam uerterat, nullatenus apostolorum metum, ne Christus comprehenderetur, intellexit, nam eos nonnisi post eius comprehensionem aufugisse, ex Euangelio certum est: sed metum sane iisdem ex ipso comprehensionis euentu obortum. uide Matth. XXuI, 50, 56. Adde  quoque, que nos infra ad num. 36 notabimus.

Fuerunt. Lege, fuerant. BOHERELLUS.---Adeo in ea re doctissimo amico non repugno, ut ita ipse semper putauerim emendandum, inductus scilicet tam precedentibus uerbis, Congregauit discipulos quos metus comprehensionis eius in fugam uerterat,  quam istis maxime Lactantii, lib. Iu Inst., cap. 20: Discipulis iterum congregatis, Scripture sancte litteras, id est, prophetarum arcana patefecit, que antequam pateretur, perspici nullo modo poterant. Nam neque etiam ibi reperias potuerunt. Sed istam forte correctionem preripuit utrique nostrum Columbus. Haud enim aliter excusum hoc loco in editione Abensi, ac nostre coniecture legendum ferunt, licet rationem frustra queras in eiusdem notis.

Ordinauitque eos. Ordinati iam erant a Christo Matthei c. X, sed restricta missione ad Iudeos. Ut igitur et Gentibus uerbum Dei predicaretur, noua  rursus ordinatione indigebant, que se ad extenderet, Matth. XXuIII, 19; Luce XXIII, 47. TOLLIUS.---Unice probo, totusque, ita me Deus amet, posse gaudeo hinc agnoscere uirum celeberrimum, me, quidquid hactenus ab ipso dissentiens animaduerterim, nulla uel malignitate, uel inuidia fecisse, absit: sed ex solo summoque meo erga ueritatem studio et candore, ut litteratis licet ac criticis. Ceterum, uti noster, ordinauit eos, indubie pro eo, quod Paulus, Christi ministros dispensatoresque mysteriorum Dei constituit, dixisset, aut aliquid tale , ita Suetonius in uespasiano cap 23: Quemdam e caris ministris dispensationem cuidam, quasi fratri, petentem cum distulisset, ipsum candidatum ad se uocauit, exactaque pecunia, quantam is cum suffragatore suo pepigerat, sine mora ordinauit, hoc est, ut patet, dispensatorem instituit, uel creauit. Hugo Floriacensis narrat, Constantium ordinasse Licinium Cesarem Hispaniarum:  quod etsi uir summus alienissimum pronuntiet a ueritate, exemplum tamen est certissimum locutionis, quam hic habemus, licet in recentioris eui scriptore. Tertium affert e Lactantio Baluzius.

Testamenti Noui solemnem disciplinam. Id est, Baptismum. Huius enim collatio in ueteri Ecclesia solemnis erat tempore paschatis; qua de re nonnulla in notis ad Ausonii carmen paschale. TOLLIUS.---Accepit de tota noui Testamenti disciplina clarissimus interpres Gallicus . Sed, ut opinor, male. Primo enim haud alia attingit hic scriptor in antecedentibus, quam que a Christo post resurrectionem facta sunt. At nequaquam, uerbi gratia, Eucaristiam post sui suscitationem a mortuis instituit , sed baptismum, saltem quoad omnes gentes, Matt. XXuIII, 19. Et preterea, cum in nostro auctore, post, Ordinauitque eos et instruxit ad predicationem dogmatis ac doctrine sue, rursumque post proximum disponens Testamenti  Noui solemnem disciplinam, confestim sequatur, Quo officio repleto, circumuoluit eum procella nubis, et subtractum oculis rapuit in celum. Et inde discipuli . . . dispersi sunt per omnem terram ad Euangelium predicandum, sicut illis Magister Dominus imperauerat; quid primum omnium manifestius est quam Ordinauit eos, et instruxit ad predicationem dogmatis ac doctrine sue, illud ipsissimum esse quod apud Mattheum legimus: Et accedens ad eos iehsu locutus est, dicens: Data est mihi omnis auctoritas in celo et in terra; profecti ergo discipulas facite omnes gentes? Postea uero quid clarius quam dehinc disponens Testamenti Noui solemnem disciplinam, illud pariter esse quod apud eumdem Mattheum proxime occurrit: Baptizantes eos in nomine Patris, et Filii, et Spiritus Sancti? Ac denique quid hoc euidentius quam Quo officio repleto, circumuoluit eum procella nubis, et subtractum oculis hominum rapuit in celum, id ipsum quoque denuo esse, quod apud Marcum scriptum est :  Postquam hec locutus esset, assumptus est in celum: apud Lucam autem in Actis: Et cum hec dixisset, adspicientibus illis, eleuatus est, et nubes susceptum eum abstulit ab oculis eorum. Per illam itaque disciplinam, que hoc loco solemnis et Noui Testamenti uocatur, haud uidemus quid aliud melius, non quidem propter Christi institutionem, uel praxin primulorum Christianismi temporum, sed ex usu seculi, uerbi gratia, quarti, quo noster Cecilius scribebat, possit intelligi quam Baptismus.

Caue modo, etsi Burdegalensis Ausonii uersus Paschales incipiant:

Sancta salutiferi redeunt solemnia Christi,
et olim in Thessalia, teste Socrate, solis diebus Pasche baptizarent, et secundum Zonaram, soleret Ecclesia in magno sabbato baptismata celebrare, nec postremo aliorsum abeat Basilius, Homil. in S. Baptismum, ne ob eiusmodi loca baptismi collationem existimes non  alio anni tempore usitatam fuisse solemniter in prisca Ecclesia, quam tempore Paschatis. Plerisque enim in locis, qui in Paschate baptizabant, baptizabant etiam in Pentecoste, et alicubi die quoque Epiphanie, imo numeriosius in die Epiphanie, quam in paschali tempore, ut ex Decretis Leonis I pape discimus, tit. 7. Tantum qui ita die Epiphanie, seu, ut alias loquuntur, Epiphaniorum, uel interdum etiam Epiphaniarum, pro ritu sibi a predecessoribus peculiari frequentius tingebant, a predicto pontifice damnati sunt, utpote qui irrationabilem nouitatem usurparent, ait ille, et confuso temporis utriusque mysterio nullam esse differentiam crederent inter diem quo adoratus est Christus a Magis, et diem quo resurrexit Christus a mortuis. Quin imo, inquit Petrus Blesensis, Ecclesia sub anathemate interdixit ne aliquis die Epiphaniarum baptizet, si articulus necessitatis non intercidat. Eorum uero superstitio, qui Thessalis illis, de quibus paulo ante e Socrate, similes, nolebant nisi accedere ad Baptismum, a nullo quidem, quod nouerim, concilio,  uel Ecclesie Romane episcopo insigniter condemnata est: sed prestricta est tamen a Ioanne Chrysostomo, homil. 1 in Acta Apostolorum. Qui autem diebus simul Paschatis et Pentecostes baptizare solebant, ii diem Paschatis altero solemniorem existimabant: unde et forsan solemnis nostri loci disciplina . Tertullianus: Dein Baptismo solemniorem Pascha prestat, cum . . . passio Domini, in qua tingimur, adimpleta est . . . Exinde Pentecoste ordinandis lauacris letissimum, seu, ut alii legunt, latissimum spatium est. Ac denique consuetudo qua uterque dies baptismo consecrabatur, nobis uidetur fuisse omnium usitatissima, recepta quippe ab Ecclesiis Africanis, secundum Tertulliani testimonium ante allatum; et de qua diserte Siricius in epistola decretali ad Himerium episcopum Tarraconensem: Sequitur, inquit, de diuersis baptizandorum temporibus, prout cuique libitum fuerit, improbabilis et emendanda confusio, cum hoc sibi priuilegium, et apud  nos, et apud omnes Ecclesias. Dominicum specialiter cum Pentecoste sua Pascha defendat, quibus solis per annum diebus ad fidem confluentibus generalia baptismatis tradi conuenit sacramenta.

Quo officio repleto. Malim impleto. Ideo Christus a Patre in terras missus fuerat. , ad Hebr. XI, 2, ubi et appellatur. TOLLIUS.---Habet lingua Gallica plurimas istiusmodi locutiones. Quapropter, et quia simul infinita dicendi genera Latinis accepta referre debemus, uix mendum equidem repleto subesse assentiri ausim; de officio uero, quid hic sonet, adi Columb., col. 393.

Procella nubis. hoc Lactantii, qui hic artis, quam docebat, non oblitus est, respondetque aliquantulum , quod est apud Lucam, c. XXIu, 51. TOLLIUS.

Dispersi sunt per omnem terram, ad Euangelium predicandum, sicut illis Magister Dominus imperauerat, etc. Locus, si quid auctor per omnem terram, moxque per  omnes prouincias et ciuitates intellexerit, curiosius, ut licet, et ob ante dicta necesse est, scire uelimus, ualde notabilis. Nam dispersi sunt discipuli per omnem terram, incipit ille, sicut eis Magister Dominus imperauerat. Atqui Dominus non iniunxerat apostolis ut per solas gentes Romanis subiectas Euangelii causa dispergerentur, sed ut ad omnes sine ulla limitatione populos eo nomine abirent. Hinc apud Mattheum, XXuIII, 19: Profecti, ait, docete omnes gentes: apud Marcum uero disertius : Euntes in mundum uniuersum, predicate Euangelium omni creature; Redemptor scilicet totius mundi, non illius unice portionis que Romanis parebat. Et noster ergo, cum dicit apostolos iam inde ab assumptione Domini dispersos fuisse per omnem terram ad Euangelium predicandum, sicut eis Magister imperauerat, tum de iisdem continuo post, et per annos 25, usque ad principium Neroniani imperii per omnes prouincias et ciuitates Ecclesie fundamenta miserunt, omnem totius  orbis terram habitatam, omnesque pariter omnis terre prouincias et ciuitates lato sensu intellexit, non imperium stricte Romanum, omnesue prouincias et ciuitates orbis simpliciter Romani. Atque ita prorsus in de Legibus Theodoretus: Nostri illi, inquit, piscatores ac publicani, sutorque ille noster , cunctis nationibus legem euangelicam detulerunt. Neque solum Romanos, quique sub Romano uiuunt imperio , sed Scythas quoque ac Sauromatas, Indos preterea, Aethiopas, Persas, Seras, Hyrcanos, Britannos, Cimmerios et Germanos, utque semel dicatur, omne hominum genus, nationesque omnes induxerunt Crucifixi leges accipere.

Adde, si paucis ad specialiora quedam descendimus, Scythiam, uerbi gratia, atque Indiam nunquam censas fuisse sub Neronis decessore Claudio inter imperii Romani prouincias, et esse e ceteris Patribus qui, utcumque ex parte pseudonymi, non modo Philippum post ascensionem Saluatoris Euangelium per  annos tantum uiginti et unum Gentibus per Scythiam predicasse scripserint, indeque per reuelationem in Asiam reuersum esse: de Thoma uero, Euangelium fuisse ab illo predicatum Parthis et Medis, et Persis, Hircanisque, Bactrianis, et Indis, tenente scilicet Orientalem plagam, et interna Gentium penetrante : sed quibus, quod magis est, Philippus anno 12 Claudii crucifixus fuerit et lapidibus obrutus; imo esse qui sub Melitonis Sardensis nomine tradiderint anno secundo ab ascensione Domini apostolos per orbem diuisos in externis prouinciis Euangelium promulgasse, quorumque proinde omnium sententia, si non plane eadem que huius scriptoris, saltem quam simillima fuerit necesse est, hoc est, Christi fidem fuisse ante principium Neroniani imperii longe ultra Romani fines annuntiatiam. Iure an iniuria longum esset disquirere; et quousque tandem tum temporis  peruenisset nemo unquam forsan paulo prudens definire audebit, ita res obscura est, et de illa sibi inuicem aduersantur, exempli causa, Cecilius noster, hic loci; Eusebius, lib. III Hist. Eccl., cap. 1, collato cum ultimo libri secundi; Origenes, tractatu 28, in Mattheum; Tertullianus aduersus Iudeos, sect. de natiuitate Christi, sub finem; ac denique Augustinus in epistola ad Hesychium, que octogesima est, haud procul quoque a calce. Iam satis sit ergo auctoris nostri mentem, capite tamen tertio melius adhuc declarandam, pro uirili aperuisse.

Magister Dominus. De Christo, citra controuersiam. Quare maluit sine dubio Columbus utramque uocem littera maiuscula inchoari. Sed id nichili. Alicuius uero momenti est, quod ita Magister Deus de eodem apud Lactantium occurrat his uerbis: Discipuli per prouincias dispersi fundamenta Ecclesie ubique posuerunt, facientes et ipsi in nomine magistri Dei magna et pene incredibilia miracula. Sic enim firmantur que a nobis supra, col. 603, ad huius coniecture fulcimentum  allata sunt: Qui illuserant Deo strati iacent.

Et per annos 25 usque ad principium Neroniani imperii. Constat ratio. Nam huic scriptori iehsu Christus post diem decimum kalendarum aprilis cruciatus est duobus Geminis consulibus; et sub iisdem, commoratus cum discipulis diebus duntaxat 40 post resurrectionem, fuit in celum raptus. Et inde, secundum eumdem, apostoli per omnem terram dispersi, per annos 25 usque ad principium Neroniani imperii Ecclesie fundamenta miserunt. Atqui, ab anni tempore quo sub duorum Geminorum consulatu iehsu Christus in celum receptus est, usque ad primordia principatus Neronis, anni tantum sunt 25 cum mensibus 5 et aliquot diebus. Sed noster numerum, ut solet fieri, rotundauit. Distinguit porro non male post per annos 25 editio Abensis, habetque complura Baluzius, nec parui momenti, ad eadem uerba, col. 303.

Per omnes prouincias et ciuitates. Id est, si uernacula Maucroixii tralatio audienda sit, per omnes prouincias  et ciuitates imperii Romani. Nec dubitandum quidem quin infra, cap. 23, Census in prouincias et ciuitates semel missus de censu in prouincias et ciuitates imperii Romani misso pari modo sit intelligendus, nec quin pariter, cap. 7, per concisas in frusta prouincias, singulasque regiones, ac propemodum ciuitates multis presidibus et pluribus officiis oppressas, intelligende quoque ueniant imperii Romani prouincie, regiones et ciuitates. Sed quoad nos, hic sane, ob ante dicta col. 618, non possumus non supplere potius ex precedentibus omnis terre, late loquendo, sicuti recens obseruabamus; ita ut denique, quemadmodum apud nostrum Ecclesia constituta uno modo, c. 1, sub finem, et altero, c. 12, circa medium, debet accipi, sic apud eumdem uno loco per omnes prouincias et ciuitates, altero uero ubique in prouincias et ciuitates, pro locorum natura res diuersas connotent. Adde que hoc ipso capite, col. 626, ad uocem iustitiam, itemque col. 633 et 635, ad translatum  et translatos   dicemus.

Ecclesie fundamenta miserunt. uide omnino et Lactantii uerba, que supra col. 618, exscripsimus, et Baluzium, col. 303, Columbum, col. 394,has uoces.

Cumque iam Nero impararet, Petrus Romam aduenit. En tibi, Lector, locum quem contra Baronium ceterosque innumeros et acriores diuturne S. Petri in urbe Roma cathedre defensores uere pugnacem et inuictum dicere possumus. Baronius enim, in Annalibus ad annum Christi 44, num. 13: Omnium, inquit, testimonio certum exploratumque habetur, iam anno secundo eiusdem  Augusti Petrum, apostolorum principem, uenisse Romam. At noster contra: Petrus Romam aduenit, cum iam Nero imperaret. Hincque adeo, post repertum uulgatumue semel hoc opus, grauia illa doctorum tam protestantium, quam pontificiorum iudicia, que partim subiicere, partim indicare properamus.

 »Huius Tractatus interuentu, tandem aliquando ab inueterato errore liberamur, de S. Petri 25 annorum pontificatu.« 

»The account that he giues of Saint Peter's coming to Rome, cuts of the Fable of his being there for siue and twenty years.« . Que ferme sonant: Quod Lactantius in hoc libro de B. Petri in urbem Romam aduentu recitat, omnem serpendi amplius potestatem precidit fabule qua ipsum Rome 25 annis sedisse nugabantur.

 »Eusebius in Chronico Petri in urbem Romam aduentum refert anno secundo Claudii, quam sententiam secutus est Baronius. Sed, ut inquit ualesius in notis ad Eusebium lib. II cap. 16, sententia hec refelli uidetur ex Actibus Apostolorum; ex quibus constat Petrum in Iudea ac Syria semper mansisse usque ad ultimum annum Agrippe regis. Qui cum Hierosolymis Petrum in uincula coniecisset, paulo post diuina eum insequente iustitia, extinctus est Cesaree, ut refert Lucas. Cum igitur anno quarto Claudii mortuus sit Agrippa, ut inter omnes conuenit, Petrus ante hunc annum Romam proficisci non potuit. Sed Auctor Chronici Alexandrini aduentum Petri in urbem Romam adhuc tardius refert. Scribit enim Paulum uenisse Hierosolymam ob controuersiam de circumcisione anno sexto Claudii, eoque anno celebratum esse concilium Hierosolymitanum, apostolis nondum a se inuicem disiunctis. Itaque ex eius sententia, Petrus non ante annum 7 Claudii  Romam profectus est. Denique Lactantius lib. de Mortibus Persecutorum, cap. 2, ait Petrum, cum iam Nero imperaret, Romam uenisse, que opinio uerosimilior uidetur. Neque enim in Chronologia pontificia Eusebio magna fides habenda, ut inferius ostendemus. Prestat hic Lactantii citati uerba in medium afferre. Apostoli per annos 25, usque ad principium Neroniani imperii, etc . . . Cumque iam Nero imperaret, Petrus Romam aduenit, etc . . . . Ex his uiginti quinque annis, qui ad predicationem omnium apostolorum ex equo pertinent, orta uidetur opinio de 25 annis qui uulgo tribuuntur S. Petro in sede Romana. Qui Claudio imperante Petrum Romam uenisse uolunt, coguntur duplicare profectionem eius in Urbem, et duplex item eius cum Simone Mago certamen comminisci, primo quidem temporibus Claudii, dein principatu Neronis: quod tamen a nullo ueterum proditum, ut ait Baluzius in notis ad Lactantium. Hanc etiam sententiam tuentur Papebrocius in Conatu chronico-historico ad Catalogum ueterum  pontificum, et Ludouicus Du Four in obseruationibus mss. ad Chronologiam pontificiam, quas mecum pro sua beneuolentia communicauit.« . Ubi utinam pari accuratione locum Papebrocii quem in animo habebat indicasset. Nos enim nullum hactenus in dicto conatu, nec in eius appendicibus, potuimus reperire, in quo Papebrocius duplicem eam Petri in Urbem profectionem confutet, uel simpliciter neget. Et contra, »Dicam igitur, inquit ille pag. 12, num. 4, Petrum quidem Romam uenisse 2 anno Claudii , sed preualente apud imperatorem gratia Simonis Magi . . . . . . . mox rediisse in Syriam, ibique mansisse quoad diuino admonitu , uel sua propria sponte iterum Romam reuertit . . . . . . . Itaque opinari uolo sub initium anni 50 Romam aduolasse apostolum, et mense  Ianuario ibidem Cathedram sibi et successoribus suis constituisse;« duplicato proinde ibi loci a Papebrocio Petri in Urbem aduentu, quemadmodum moris est, quin et utroque ad tempora Claudii relato; imo, priore usque ad annum illius secundum, posteriore antem non inferius quam ad decimum. Ubinam ergo Papebrocii consensus cum nostro scriptore et Pagio ponentibus Petrum Romam nonnisi Neronis principatu uenisse? Sed in eo forsan ex mente Pagii agnosci debet, quod quidquid Papebrocius de gemina Petri sub Claudio in Urbem profectione statuerit, non ideo Petrum Rome 25 annis pontificem sedisse cum uulgo agnouerit, sed quindecim tantum, integrumque adeo, ut ipse locutus est, decennium exorbitanti numero uiginti quinque annorum subtraxerit. At si ita est, locutus ergo fuisset paulo aliter quam fecit clarissimus Pagius. Notam porro Baluzii, ad quam respiciebat, extat nostre editionis col. 303, ad hec uerba: per annos 25. Et ob eamdem, longe ante Pagium editiones Oxoniensis et Cantabrigiensis:

 »Ex hoc loco eos redarguit Baluzius, qui uiginti quinque annos Petro assignant quibus Ecclesie Romane presideret, et cum excussa sibi uiderint omnia fere subterfugia, eo redacti sunt ut duplicem Petri profectionem in Romam comminiscantur, unam Claudii temporibus, principatu Neronis alteram, contra omnium fidem, qui de ea aliquid litteris mandarunt.«

uideantur nunc, si quid restat, Cuperus et Columbus suis locis: sed omnium maxime, quando in rei ueritatem penitius inquirere libebit, docta mehercule et laboriosa clarissimi Frider. Spanhemii de temere credita Petri in urbem Romam profectione dissertatio, nec non illustris Salmasii tractatus de Primatu Petri.

Petrus Romam aduenit. uide de eo Petri aduentu Scaligerum ad Nouum Testamentum. TOLLIUS.---Scaligeri locus est ad istum Ioh. XuIII, 31: . Ubi mirum quanta non  dicam confidentia, sed et sagacitate uir summus, cui nunquam noster innotuerat, id ipsum fere totidem uerbis, quod noster olim dicturus erat, occupauerit sub finem in hunc modum: A Christi in celum receptu ad quartum annum Neronis certo certius est Petrum Romam non uenisse.

Et editis quibusdam miraculis qua uirtute ipsius Dei, data sibi ab eo potestate faciebat. Melius ante omnia cum Abensi editione distinxeris, et editis quibusdam miraculis que uirtute ipsius Dei, data sibi ab eo potestate, faciebat . . . . Que hic autem secundo loco debeant miracula intelligi, ingenue dicam, non mihi constat. Siue quia quidquid Arnobius, Sulpicius Seuerus, Georgius Metochita, atque alii, de Petri miraculis apud Romanos patratis speciatim recitent, noster ad nil tale descendat; sed de quibusdam tantum meminerit generatim, editis quibusdam miraculis . . . . . . Siue postea, quoniam dum Arnobius et Sulpicius Seuerus nonnisi Simonis Magi de celo in terram, orante Deum Petro, uel etiam Paulo, precipitati, mentionem  faciunt, adiicit exerte Georgius Metochita fuisse in eius prestigiatoris uestibulo canem catene alligatum qui quosuis ad dominum iniussu intrantes deuoraret: uoluisse autem aliquando Petrum ad Simonem Magum adire; tuncque iussisse cani, ut prior intraret, et uoce humana Magistro de Petro pro foribus stante nunciaret: id uero confestim factum fuisse a cane, cunctis qui in edibus erant obstupefactis. Siue tertio, quia cum ista miracula fabulam mere redoleant , Christus autem miracula longe alius nature promisisset editum iri per apostolos, queque illi adeo ediderunt, imo que et Patres edita esse ab apostolis crediderunt, sicut uel ex eorum homiliis et commentariis ad Acta apostolorum liquet: idcirco, inquam, admodum possibile sit, Cecilium nostrum respexisse potius ad aliqua melioris note miracula tamquam Rome per Petrum facta,  quam ad modo recitata que mendacii suspicione non carent. Siue denique, quod etsi Patres solis uariorum miraculorum narrationibus fidem habere debuerint, sepius tamen quam par fuit, etiam fabulosis accommodauerint, uti eadem exempla plus satis ostendunt.

uerum enimuero, quecumque demum miracula noster dicere uoluerit, Patres certe, dum dubia, seu quis malit aperte fabulosa, pro ueris sine malo dolo amplectebantur, eadem quoque, quod decuit, diuinitus edita credebant. Nec aliter de uero miraculo Petrus in Actis, id est post celebrem illam pauperis cuiusdam ab utero claudi sanationem: uiri Isrelite, quid miramini de hac re? aut quid intentos oculos in nos habetis, quasi propria potentia uel pietate effecerimus, ut hic ambulet? Per fidem in nomen Principis uite hunc quem conspicitis ac nostis confirmauit nomen ipsius. Et Orosius similiter de cunctorum apostolorum miraculis: Pilatus . . . ad Tiberium imperatorem atque ad senatum retulit de passione et resurrectione Christi, consequentibusque  uirtutibus, que uel per ipsum facte fuerant, uel per discipulos ipsius in nomine eius fiebant. Imo, pre ceteris omnibus testimoniis, prefatio Iulii, ut aiunt, Africani in Historiam Abdie apostolicam: uerum utrum magna apostoli ostendissent prodigia in populis, an minora, non hec fragilitati humane sunt adscribenda, sed a nobis fideliter confitendum, quia operatur ea unus atque idem Dominus iehsu Christus, qui in eis per bonam uoluntatem et sensus puritatem habitat.

Conuertit multos ad iustitiam. Locutio desumpta, ni fallor, ex ista Gabrielis ad Zacariam de Iohanne Baptista, ut conuertat . . . incredulos, uel, ut alii malunt, rebelles ad prudentiam iustorum. Unde et erunt fortassis qui primo intuitu censeant iustitiam nil hic esse aliud quam eam ipsam iustorum prudentiam. Sed melius procul dubio quid nunc iustitie nomine intelligere oporteat, docet ex Lactantio et Sulpicio Seuero Baluzius., col. 303.

 Deoque templum fidele, etc. Hoc est Christianorum corpus. Editio Oxon. et Cant. Optime.

Qua re ad Neronem delata. Ita hic agit Lactantius, ut bonam in eo fidem desiderem. Longe enim alia ratio fuit quam que hic affertur. Facta namque persecutio ut incense urbis inuidia in Christianos deriuaretur. Sed nec tempora congruunt: imo, ut paucis dicam, manifeste hec falsa sunt. TOLLIUS.---Recte sane, quibus Cornelius Tacitus et Sulpicius Seuerus lecti fuerint, uisique magni, aut soli auctores, ad quos liceat attendere. Tacitus enim de Rome incendio ad annum U. C. 717, quo C. Lecanius et M. Licinius consules erant, disserens: Sed non ope humana, inquit, non largitionibus principis, aut Deum placamentis decedebat infamia, quin iussum incendium crederetur. Ergo abolendo rumori Nero subdidit reos, et quesitissimis penis affecit quos per flagitia inuisos uulgus Christianos appellabat. Parique modo Sulpicius Seuerus: Abundante iam Christianorum multitudine, accidit ut Roma incendio conflagraret, Nerone apud  Antium constituto. Sed opinio omnium inuidiam incendii in principem retorquebat, credebaturque imperator gloriam innouande urbis quesisse. Neque ulla re efficiebat quin ab eo iussum incendium putaretur. Igitur uertit inuidiam in Christianos, acteque in innoxios crudelissime questiones, quin et noue mortes excogitate . Hoc initio in Christianos seuiri ceptum. Ita igitur ambo. Sed uel inde primo plus satis liquet Cornelium Tacitum et Sulpicium Seuerum non esse in hoc negotio nisi pro uno et eodem homine numerandos, quod que in Sulpicii uerbis uncinulis inclusimus, singula totidem fere syllabis apud Tacitum, post illa que ex eius Annalibus descripsimus, legantur; quod ideo ante omnia obseruatum uolumus, ne quis nos nunc temporis propter utrumque  gemina proprie credat auctoritate premi, non unica.

Postea uero, si maxime gemina urgeremur, certe agnoscet, scio, ipse Tollius nunquam potuisse hunc auctorem in Historiam Sacram Sulpicii Seueri incidere, eamque legere. Quid ita? Quia nempe ipsemet Tollius hoc quidquid est operis ubique Lactantio adscribit, nec ignorat quo tempore fuerit conscriptum, nimirum, cum nondum Licinius seuire cepisset in Christianos, id quod anno demum ere Dionysii 320 aggressus est: nec quousque pariter Lactantius etatem ad summum produxerit, hoc est ad annum circiter 326: nec postremo, post quem definite annum Historiam suam Sulpicius Seuerus absoluerit, id est non ante quadringentesimum, consulibus Stilicone et Aureliano, octoginta ferme annis post mortem Lactantii. Sicque nulla hactenus in nostro Scriptore mala fides.

De Tacito autem, qui sub Adriano principe Annales suos exarabat, ne illum legere potuit noster Cecilius. Sed quid, si eum tamen nunquam uiderit? aut  legerit quidem, uerum eius, cum oportuit, non meminerit? aut etiam legerit, probeque illius meminerit, quando ea de quibus agitur scriberet, uerum alios sequi maluerit auctores? An, quidquid ex istis tribus dicatur, iure tandem bona fides desiderabitur in nostro, aut manifeste falsa erunt que hic loci leguntur? Profecto dixerit cum uiro docto qui uolet, mihi, ut res esse uideo, religio est. Primum enim Suetonius, scriptor eque, ac quisquam alius, grauis et idoneus, ita incensam fuisse a Nerone urbem Romam, et Christianos sub eo persecutionem passos esse commemorauit, ut non modo non utriusque euentus mentionem fecerit coniunctim in uno eodemque capite, uel prioris utique euenti alicubi ante posterius, et tamquam eius quod posteriori occasionem prebuerit, ut contra posterioris capite decimo sexto meminerit in hunc modum: Afficti suppliciis Christiani, genus hominum superstitionis noue ac malefice; prioris uero capite demum tricesimo octauo, his uerbis: Sed nec populo  aut menibus patrie perpercit. Dicente quodam in sermone communi. . Imo, inquit, , planeque ita fecit: nam quasi offensus deformitate ueterum edificiorum, et angustiis flexurisque uicorum, incendit urbem tam palam, et que deinceps, Suetonio, ut breuiter dicam, ne tantillulum quidem innuente in alterutro loco, Christianorum persecutionem natam esse ex illa Rome conflagratione; sed tradente solum generaliter in primo, Christianos afflictos fuisse sub Nerone, ut hominum genus noue ac malefice, si Diis placet, superstitionis.

Deinde, quamquam in Latino Eusebii, uel potius Hieronymi Chronico, uterque casus diuerso ordine recitetur, incendium tamen Hieronymus haud alio refert, quam ad annum 10 Neronis hac notula: Nero, ut similitudinem Troie ardentis inspiceret, plurimam partem Romane urbis incendit. Christianorum uero persecutionem quod spectat, illam ad annum demum  eiusdem Neronis 14, hacque adeo simplicissima narratione posteritati traditam reperimus: Primus Nero super omnia scelera sua etiam persecutionem inter Christianos facit, in qua Petrus et Paulus gloriose Rome occubuerunt: ut manifesto Hieronymus incendium et persecutionem tamquam res plane disiunctas retulerit, quasque nullam habuisse ad se inuicem cause et effectus existimaret. Quod melius tamen haud dubie intelligemus, si nos iam a Latino, ut ita pergam dicere, Hieronymi Chronico ad Grecum Eusebii Chronicon, uel eiusdem etiam Eusebii Historiam Ecclesiasticam, in qua fuisse eum accuratiorem, quam in Chronico, uiri eximie eruditionis non iniuria pronunciant, contulerimus, solius quippe Neroniane persecutionis mentionem in Chronico primum his uerbis reperturi: ,  . Quorum modo uersionem sat idoneam ex Hieronymo describebamus. In Historia autem Ecclesiastica, . . . id est, interpretante Henrico ualesio, »uerum hoc unum adhuc illi deerat quod ceteris eius in titulis adscriberetur, ut scilicet primus Romanorum imperatorum hostis christiane religionis diceretur fuisse . . . Sic igitur omnium diuini Numinis hostium princeps et antesignanus Nero in ipsos apostolos seuiit«, absque ulla iterum incendii commemoratione, unde ista Neronis persecutio exarserit.

Preterea, quid Orosius, quem utriusque cladis cum Hieronymo, et eodem quoque, quo Hieronymus, ordine, mentionem fecisse, certum est? An ei Nero ad persequendos fideles, ut incense Urbis inuidia in Christianos retorqueretur, prorupit? Minime gentium, sicut omnibus, quibus uel semel caput septimum libri septimi fuerit lectum, constabit; ubi nempe Orosius post longam Neronianorum facinorum enumerationem  statim subiungit: Auxit hanc molem facinorum eius temeritas impietatis in Deum. Nam primus Rome Christianos suppliciis et mortibus affecit, ac per omnes prouincias pari persecutione excruciari imperauit; ipsum quoque nomen extirpare conatus, beatissimos Christi apostolos, Petrum cruce, Paulum gladio occidit; Orosio proinde totam Christianorum persecutionis causam culpamque ita aperte soli Neronis in Deum impietati assignante, ut si quis ex rerum serie, quam post illum exhibuimus, conficere uellet, Christianos fuisse secundum Orosium ad uertendam in eos combuste  Urbis inuidiam a Nerone uexatos, posset idem simili, imo meliori iure, illuc quoque Neronis parricidia trahere; de quibus scilicet propior in dicta Orosii mentio fit.

Adhec, dum de causa, propter quam Nero Christianos persecutus est, Tacitus et Orosius a se inuicem tam diuersi abeunt, alio etiam Pseudo-Hegesippus lectores suos ducit, Neronem quippe idcirco aduersus Christianos insurrexisse, tradens quod Petrus et Paulus, Christianorum doctores, uirtute suorum operum Neronem sibi aduersum fecissent; hoc est, ut postea loquitur, Simonem Magum imperatori utilem et reipublice necessarium, sustulissent.

Postremo, quod magis est, e Theodoro Metochita, Nero longe etiam ante Rome incendium Christianos fuerat insectatus. Accidit enim ea clades C. Licanio et M. Licinio consulibus, ait Tacitus, quo tempore, monente Suetonio, Nero annum etatis agebat 27. Atqui, secundum Theodorum Metochitam, post Claudium Nero . . . imperium 14 annos tenuit.  Et hic impurissimus , , annos septemdecim natus, primus persecutionem inchoauit. Nec quisquam tamen hactenus, quod nouerim, bonam horum omnium fidem  desiderare se in hoc negotio testatus est.

Que cum ita sint, absit ut eam magis huic Auctori deesse suspicari uelimus, multoque minus affirmare; quamquam fieri quidem facile queat ut non mala fide malas merces ab aliis acceperit, easdemque postea uti bonas in hoc ipso opere exposuerit. Quid plura? Deliros et deliramenta ipsemet strenue explodit sub finem huius capitis. Et initio quinquagesimi secundi: Que omnia, inquit, secundum fidem scientium loquor,  ita ut gesta sunt mandanda litteris credidi, ne aut memoria tantarum rerum interiret, aut si quis historiam scribere uoluisset, non corrumperet  ueritatem, uel peccata illorum aduersum Deum, uel iudicium Dei aduersus illos reticendo. Ecquis uero meliora bone fidei indicia in ullo Auctore requirat?

At enim tempora non congruunt, instat uir clarissimus. Esto uero, inquio ego. Num id perpetuo certum et indubitatum est argumentum male fidei, nec quandoque etiam non uoluntarie ? Omnino, haud minus posterioris, quam prioris. Sed preterea, non conuenire tempora, cur dabimus? cum ne quidem quid ista sibi uelit obiectio diuinemus, et inde alias uideantur non male congruere, quod que hic quatuor ad doctrinam temporum pertinentia a nostro Cecilio ponuntur , haud solum isto pacto inter se cohereant quotquot  sunt, uerum singula insuper talia sint ut nullum ex iis ulli anno certo alligetur ab auctore, possintque adeo, seruata dicti ordinis ratione, tam bene, si sit opus, cum hoc, quam cum illo anno connecti, id est, uerbi gratia, Petri in urbem Romam aduentus cum anno 4 imperii Neronis, si a Christi in celum receptu ad quartum annum Neronis certo certius sit, Petrum Romam non uenisse, quod olim ponebat Iosephus Scaliger; tunc quippe Petrus belle huic Scriptori, cum iam Nero imperaret, Romam aduenerit, uel cum primo utique Neroniani imperii, si secundum recentissimam Pagii sententiam, primus Petri in urbe Roma sedentis annus cum primo imperantis Neronis inchoandus est, quia tunc quoque egregie a nostro: Cum iam Nero imperaret, Petrus Romam aduenit, scriptum fuerit. Uno igitur uerbo, ni, exempli causa, luce meridiana clarius ostendatur, Petrum nunquam fuisse Rome, quod non uidetur contendere Tollius, uel nullam unquam extitisse sub Nerone persecutionem,  quod Tollius non negat, aut Petrum et Paulum nunquam esse sub illa martyrio affectos, quod a nemine, opinor, potest probari, tempora, meo iudicio, congruent semper hic loci, quantum satis est.

Damnata uetustate. Non ut uetustate simpliciter, et, quod aiunt, sine addito: sed ut uetustate erroris, quomodo locutus est alicubi S. Cyprianus. Atque ita superiori seculo Maiores nostri, damnata uetustate errorum Ecclesie Romane, ad eampse religionem nouam, de qua modo noster Cecilius, transiuerunt. Eant ergo, qui nos Maioresue nostros damnasse uetustatem clamitant. Habemus, quorum exemplo, plaudentibusque purioris Ecclesie Patribus, gloriemur esse Nouatores, Nouatorumue filii [* 1Kb] .

Ut erat execrabilis . . . . . tyrannus. Sic cap. Iu, execrabile animal Decius, de imperatore Decio.

Ac nocens. Nil leue, nunc quidem, hoc epitheto significari iam monuimus; nec immerito, liceat dicere. Nam preterquam tyrrano, et omniuam tyranno, et omnium forte  tyrannorum maximo Neroni tribuitur, precedit de eodem elogium alterum execrabilis, id est omnium elogiorum odiosissimum. Et denique: Nec tamen, ait Cicero, ut hoc fugiendum est , item habendum est religioni, nocentem aliquando, modo ne nefarium impiumque, defendere. Quo ex loco cum nocentem quandoque de nefario et impio apud Romanos dictum esse, nemo non uideat, et apud nostrum toties impii, impie manus, sacrilegi, et similia de Persecutoribus occurrant, quid clarius quam hic nocens idem esse atque nefarius, impius, sacrilegus? En tamen, quominus dubites, elegantissimum Martialis epigramma, ubi apertissime eadem uox impium  et sacrilegum, quasi dicas insigniter nocentem, indigitat. Lege modo:

   DE PISCIBUS BAIANIS.
Baiano procul a lacu monemus,
Piscator, fuge, ne nocens recedas.
Sacris piscibus he natantur unde,
Qui norunt dominum, manumque lambunt
Illam, qua nichil est in orbe maius.
Quid, quod nomen habent et ad magistri
uocem quisque sui uenit citatus.
Hoc quondam Lybis improbus profundo
Dum predam calamo tremente ducit,
Raptis luminibus repente cecus
Captum non potuit uidere piscem,
Et nunc sacrilegos perosus hamos,
Baianos sedet ad lacus rogator.
At tu, dum potes, innocens recede,
Iactis simplicibus cibis in undas,
Et pisces uenerare dedicatos.
  Quare sint igitur quoque, c. 1: Nocentes anime, quas, qui iustos excarnificauerunt, celestibus plagis et cruciatibus meritis profuderunt, anime impie et nefarie que, nec uerum Deum, nec eius seruos uenerate sint; itemque, c. XLIX: Nocens spiritus quem Maximinus detestabili mortis genere efflauit, spiritus impius et sacrilegus.

Excidendum. Editio Oxoniensis et Cant., excindendum. Sed stare manuscripti codicis lectio optime potest. uide Columbum, col. 394.

Delendamque iustitiam. Quid iam noster proprie per iustitiam intelligat interpretatur capite sequenti his uerbis: Postquam uero ad persequendum iustum populum, etc., quin et istis capitis Iu: Extitit post annos plurimos execrabile animal Decius, qui uexaret Ecclesiam. Quis enim iustitiam, nisi malus, persequatur? Iustitia itaque hic loci Ecclesia est, seu iustus populus, quem et mox, hoc ipso capite, populum Dei et seruos Dei appellari uidebis. Norunt rhetorum filii, qua orationis figura scelus pro scelesto homine, et similia  sexcenta quotidie in quibusuis auctoribus offendantur. Sed hic quidem uix ullum, opinor, isto Petri exemplo aptius est: Celos nouos ac terram nouam secundum promissum eius expectamus, in quibus iustitia habitat; quippe cum ibi quoque iustitia, ut uerba iacent, nil aliud sit quam iustus Dei populus. At nunc ubinam, si non consummatam, tentatam saltem fuisse dicemus istiusmodi iustitie deletionem a Nerone? An Rome solum, cum doctissimo Dodwello in dissertationibus Cyprianicis? Aut num uero ubique per imperium romanum, cum eruditissimo pariter Pagio, in sua Annalium Baronianorum critica? Omnino, quin noster, ex Pagii sententia, ubique per omnes imperii romani prouincias dicere uoluerit non dubitamus; ob hanc scilicet orationis seriem: Qua re ad Neronem delata, cum animaduerteret, non modo Rome, sed ubique quotidie magnam multitudinem deficere a cultu idolorum, et ad religionem nouam, damnata uetustate, transire, ut erat execrabilis ac nocens tyrannus, prosiliuit  ad excidendum celeste templum, delendamque iustitiam. Ubi enim terrarum excidendum uideri debuit Neroni templum celeste, delendaque iustitia, quam ubi magnam quotidie multitudinem a cultu idolorum deficere intelligebat, et ad religionem nouam, damnata uetustate, transire? Atqui, secundum nostrum, Nero id non modo Rome, sed ubique quotidie accidere animaduertebat. Et ubique igitur, non Rome tantum Nero, secundum eumdem, prosiliuit per sua edicta, et per prefectos ad delendam iustitiam.

»Sed enim, inquit Dodwellus, non aliorum certe christianorum illa potuit esse persecutio quam eorum qui Rome uersarentur. Nam utcumque iniquos persecutores existimemus, qui Roma aberant, in illos nulla erat uel specie tenus uerisimilis ratio cur intentaretur urbis incendium. Aliam itaque persecutionem comminiscantur necesse est quam illam, cuius meminit Tacitus, si quos alios preter quam Rome christianos in ea passos comminiscuntur. At quo  illam tandem idoneo testimonio fuisse confirmabunt.«

uerum ecce, ut hinc merito exordiar, que Pagius ad ista nuperrime responderit: »Dodwellus, inquit, num. 11, immo 13, Dissertationis Cyprianee 11, agnoscit quidem ingentem multitudinem in persecutione Neroniana passam, sed eorum tantum christianorum qui Rome uersabantur; cum qui Roma aberant in illos nulla esset uel specie tenus uerisimilis ratio cur intentaretur urbis incendium. Sed leuis hec ratio. Nero quippe, non uero christiani, auctor incendii; ideoque edictum non tantum ad christianos Rome agentes uexandos, sed ad uniuersam sectam per imperium romanum abolendam emissum, ut ex his Lactantii, lib. de Mortibus persecutorum, c. 2, uerbis intelligimus: Cum animaduerteret  non modo Rome, sed ubique quotidie magnam multitudinem deficere a cultu idolorum . . . prosiliuit ad excindendum celeste templum, etc. Hec itaque persecutio non localis, sed uniuersalis fuit. Nec  refert, quod Tacitus de iis que in prouinciis aduersus christianos gesta sermonem non habeat, cum Suetonius in Nerone, c. 16, persecutionem ad urbem Romam non restringat. Affecti suppliciis Christiani, genus hominum superstitionis noue ac malefice, inquit, Suetonius.« Hec ergo et totidem uerbis Pagius in dicta Critica, suo loco.

Immo, cum subiectam inscriptionem Gruterus inter alios, et Iosephus Scaliger, ipse tamen de eius sinceritate dubitans, protulerint, eamdemque ille in ruinis pagi Marquesie, in Lusitania, hic uero in Hispania, loco Pisuerge uocato, extare monuerint:

NERONI CL. CAIS. AuG. PONT. MAX. OB. PROuINC. LATRONIB. ET. HIS. QUI NOuAM GENERI. HuM. SuPERSTITION. INCuLCAB. PuRGATAM;

 uel ut Scaliger edidit:

NERONI CLAuDIO CAESARI AuG. PONT. MAX. OB PROuINCIAM LATRONIBuS ET HIS QUI NOuAM GENERI HuMANO SuPERSTITIONEM INCuLCARANT PuRGATAM.

Pagius superioribus contra Dodwellum argumentis non contentus, haud simpliciter preterea Scaligeri de dicta inscriptione dubitationem in eo uanitatis arguere, quod nullam plane Scaliger sue suspicionis rationem in medium attulerit; sed contendere simul nunquam etiam cum fundamento posse afferri. Quin et idem alibi obseruare, in illa sine dubio inscriptione  generalem, quam posuit, Neronis in omnes ubique christianos crudelitatem idcirco tangi, quod ibi christiana religio, quemadodum et a Suetonio recens citato, et in antiqua inscriptione Diocletiano dicta, superstitio appelletur; et ex ea itaque deducendum non tantum in Hispaniis eiusmodi de prostrata Christi religione tropea fuisse erecta; sed et in aliis prouinciis similiter factitatum esse. Presertim cum Orosius  de Nerone scripserit: Denique omnibus flagitiis suis hoc etiam addit, quod primus Rome Christianos suppliciis et mortibus affecit, ac per omnes prouincias persecutione excruciari imperauit, ipsum quoque nomen extirpare conatus, beatissimos apostolos Petrum cruci affixit, Paulum capite gladio secuit. Ubi etiam denuo Pagius pro clausula:  »Quod martyrium, ait, anno sequenti contigit; ideoque persecutio, que hoc anno Rome cepit, intra illud tempus in alias prouincias propagata: ni, quod uerisimilius, edictum in omnes statim prouincias missum fuerit.«

Et nos iam, ut de nostro quoque aliquid cunctis istis addamus , ideo minus habere Dodwellum, que iis regerat, arbitramur, quod, dum pugnat, nullam uel specie tenus uerisimilem fuisse rationem cur Christiani, qui Roma aberant, urbis incendio arguerentur, secure ille ob Taciti auctoritatem ponit, primo id incendii Neroniane Christianorum persecutioni preuisse, deinde autem eidem simul uexationi occasionem dedisse. At preterquam huius scriptoris hypotheses manifesto ab illis Taciti diuerse sunt, multa paulo ante e Suetonio, Hieronymo, Orosio, atque aliis, adduximus, que uel Neronis persecutionem incendio anteriorem faciunt, uel posteriorem quidem, sed  quam ab illo ortam non dicunt. Et, ut maxime anteriorem fuisse non contendamus, haud uidemus, fateor, quinam pulchre et perspicue ostendere quisquam ualeat, impossibile esse, ut post Rome incensionem Nero fideles ubique per imperium romanum solo christianismi nomine fuerit persecutus; aut si non solo, Rome tandem ut incendii reos, propter Taciti testimonium, ubique uero, et re nata, tamquam homines malefice superstitioni addictos, propter alia aliorum loca, licet reapse utriusque culpe insontes. Prorsus uti Susis Mardocheum ob neglectum salutationis officium, omnes autem Iudeos, occasione data, per centum et uiginti septem prouincias imperii Assueriani tamquam hominum nationem, qui leges ab omnium gentium legibus alienas haberent, neque regiis parerent edictis, Aman Assueri nomine decreuerat interfici.

Notandum sedulo, quod superest, nostrum quidem de Nerone, Prosiliuit ad excidendum celeste templum, delendamque iustitiam, dicere; neutiquam uero, excidit,  uel deleuit. uoluit enim reuera excidere et delere. Imo, ut cum Orosio loquar, ipsum quoque nomen extirpare conatus: sed frustra; que et sors postea Diocletiani, nisi suum fortassis finem Nero in illa assecutus sit Prouincia, de qua allate superius inscriptiones meminerunt. uideant qui nuperrime numismatibus et similibus inscriptionibus de Heresi, quam uocant, extincta gloriati sunt, annon incassum quoque ad excidendum celeste templum prosiliuerint.

Et primus omnium  persecutus Dei seruos. Rotunde dicam. Nil minus uerum, si res ipsa spectetur, et ad singularia, qualia hic scriptor subiicit, exempla attendamus. Cur illi enim Nero primus omnium, non dico cum Eusebio imperatorum, nam id noster nuspiam addidit, uel innuit; sed primus omnium simpliciter, adeoque hominum, Dei seruos persecutus est? Quia, ut habetur in sequentibus, Petrum cruci adfixit, et Paulum interfecit. Atqui longe antea,  sub Tiberio, Herodes Antipas Ioannem Baptistam iniquissime decollauerat; et sub eodem, uel, ut alii uolunt, sub Caligula, Iudei Stephanum lapidibus obruerant: sub Caligula autem, uel, ut rursus aliis placet, sub Claudio, Iacobus, Ioannis frater, ab Herode Agrippa fuerat interfectus, et Petrus coniectus in uincula. Imo, si a singularibus istis quorumdam fidelium martyriis, aut uexationibus ad generaliores Ecclesie persecutiones transierimus, Tiberii, uel Caligule certe, si quis cum uulgo malit, principatu, ipsoque die quo Stephanus ille protomartyr lapidatus est, Facta est, ait Lucas in Actis , persecutio magna aduersus Ecclesiam que erat Hierosolymis, et omnes dispersi sunt per regiones Iudee; et Samarie preter apostolos: unde Georgius Syncellus ad annum mundi 5537, Diuine uero Incarnationis 37, imperantis autem Tiberii 20 aut 21: Hoc anno, inquit, persecutione in Ecclesiam excitata, fidelium plerique  dispersi sunt, ad quos, fidelium in dispersione constitutorum prefixo titulo, Catholicam Epistolam Iacobus frater Domini scripsit. Quid quod perillustri Cupero, itemque Lipsio ad Taciti Annales, uidentur non immerito Christiani, qui sub Claudio Rome degebant, Iudeis illis accensendi, qui a Claudio male habiti sunt, id est, quos Claudius, Luca  et Suetonio testibus Roma cegit excedere. Cur ergo utrumque motum Cecilius noster non numerauit inter persecutiones, nec aliter tandem in speciem de Nerone locutus, quam cum de eodem Sulpicius Seuerus. »Qui, non dicam, inquit, regum, sed omnium hominum, et uel immanium bestiarum sordidissimus, dignus exstitit, qui persecutionem in Christianos primus inciperet.« Nempe quod hic auctor »nequaquam imperatorum aliorumue qualescumque persecutiones, eorumque penas iam inde ab Ecclesia post Christi Assumptionem constituenda exponere fuerit aggressus:« sed tantum »a principio, ex quo est Ecclesia constituta.« Ex hoc autem secundo  Ecclesia Christiana haud ante constituta fuisse censenda est quam postquam, apostoli per annos 25, usque ad principium Neroniani imperii per omnes prouincias ac ciuitates fundamenta Ecclesie miserunt. Et nostro igitur scriptori Nero optime, ceteris ceterorum persecutorum per illos 25 annos uexationibus de industria pretermissis, dicitur primus omnium Dei seruos persecutus. Supple, post Ecclesiam semel constitutam. uin'auctoritate, que nostra sit maior, urgeri? Extat apud Augustinum de Ciuitate Dei, libro XuIII, caput 52, cum hoc lemmate: »An credendum sit, quod quidam putant, impletis decem persecutionibus que fuerunt, nullam superesse, preter undecimam, que in ipso Antichristi tempore sit futura.« Lege illud: et an aliud quam quod iam monuimus, opus sit facto, tecum cogita, cum ad hec ueneris: »Primam  computant a Nerone . . . . Sed . . . quid . . . qui hoc sentiunt, dicturi sunt de persecutione, qua ipse Dominus crucifixus est? In  quo eam sunt numero posituri? Si autem, hac excepta, existimant conputandum, tamquam ille numerande sint, que ad corpus pertinent, non qua ipsum caput est appetitum et occisum, quid agent de illa, que postea quam Christus ascendit in celum, Hierosolymis facta est, ubi beatus Stephanus lapidatus est, ubi Iacobus, frater Ioannis, gladio trucidatus est, ubi Apostolus Petrus ut occideretur inclusus est, et per Angelum liberatus; ubi Saulus, qui postea Paulus factus, uastabat Ecclesiam; ubi ipse quoque iam fidem quam persequebatur euangelizans, qualia faciebat est passus, siue per Iudeam, siue per alias gentes, quacumque Christum feruentissime predicabat? Cur ergo eis a Nerone uidetur ordiendum, cum ad Neronis tempora inter atrocissimas persecutiones, de quibus nimis longum est cuncta dicere, Ecclesia crescendo peruenerit? Quod si a Regibus factas persecutiones in numero existimant esse debere, Rex fuit Herodes, qui etiam post ascensum Domini grauissimam fecit.« Hactenus ergo Augustinus.

 Et primus omnium  persecutus Dei seruos, Neque enim illud uerum est, quod illi Martyrologiorum Menologiorumque consarcinatores putant, tam multos imperatorum fuisse persecutores. Qui scripsit sub Constantino Lactantius, paucos ante Diocletianum in eo persecutorum albo recensuit: Nerorem duntaxat, Domitianum, Decium, ualerianum, atque Aurelianum. Conuenitque, pro etate sua, cum Lactantio Tertullianus; nec enim alios ille ante se quam quos Lactantius persecutores imperatores agnoscit, Neronem atque Domitianum. DODWELLUS.

Petrum cruci adfixit. Hoc in Petro supplicii genus Ioannes, c. XXI, 19, confirmare uidetur, respiciens ad Christi uerba, . Alias enim , genus mortis significari non poterat, sed quidem in carcerem et uincula coniectio; etiam absque capitali supplicio. TOLLIUS.---Et Paulum interfecit. Tria sunt,  ob que non iniuria uideri possit scriptum quondam fuisse, et Paulum gladio interfecit. Unum, quod Paulum gladio periisse, collo scilicet deciso, communis sit ueterum sententia. Alterum autem, quia cum noster oratorias leges calluerit, et in antecedentibus martyrium Petri memorans instrumentum simul martyrii nominauerit, Petrum cruci affixit uix potuerit non continenter, et Paulum gladio interfecit, subiicere. Presertim, cum ex eiusmodi regulis apud Sulpitium Seuerum legamus: Paulus ac Petrus capitis damnati, quorum uni ceruix gladio desecta, Petrus in crucem sublatus est; parique modo apud Orosium:  beatissimos Christi apostolos, Petrum cruce. Paulum gladio occidit; rursumque itidem apud Pseudo-Hegesippum: Alter cruce, alter gladio necatus est; Grece autem apud Theodorum Metochitam: , . Tertium denique, quoniam tantum abest ut Latinis Patribus interficere, uel interfici, curta locutione specialiter et proprie decollare, uel decollari  significent, ut ii contra quandoque, uerbi gratia, interficere breuiter, pro crucifigere posuerint, nonnunquam autem interfici, pro precipitari in flumen, et mergendo necari. Tertullianus de Synagoga, que Christum, quod omnes norunt, securi non feriit, sed crucifixit: Omnis, inquit, Synagoga filiorum Isrel eum  interfecit, dicentes ad Pilatum, et que sequuntur. Latinum uero Eusebii Chronicon de Quirino martyre, quem totum, hoc est, non prius decollatum, ethnici in fluuium precipitarunt, et hi postea uel illi mergendo interemerunt. »Quirinus, episcopus Sciscianus, pro Christo gloriose interficitur. Nam manuali mola ad collum ligata, e ponte precipitatus in fluuium diutissime supernatauit, et cum spectantibus collocutus, ne suo terrerentur exemplo, uix orans, ut mergeretur obtinuit.« Cogitent interim eruditi, ni molestum est, an hoc ipso, quod ita interficere in crucifigendi et submergendi significatione, manante nimirum a generali, qua pro occidere et e  medio tollere ponitur, usurpatum inuenimus, non potuerit quoque hic auctor, neglectis rigidioribus oratorum preceptis, interfecit, sine ulla gladii mentione, de Paulo securi ceso adhibere.

Nec tamen abiit impune. Simili phrasi noster infra de sene Maximiano: Quia semel abiit impune, etc. initio cap. 33.

Respexit enim Deus uexationem populi sui. Pauci, credo, alludi hoc loco ad istum Exodi cap. III, 7: uidi, uidi afflictionem populi mei, si non iam ex sese intellexerunt, nunc a me admoniti negabunt. Eo magis quod, cum olim 70 Interpretes Hebrea uerba reddiderint, , Beza superiori seculo illorum tralationem , expresserit in hunc modum: uidi, uidi uexationem populi mei, que et forsan ueteris editionis Itale uersio erat. Extare certe etiamnum pluribus locis uexationis uocem in uulgata, durioreque sensu, quod magis est, hoc est, pro grauiori afflictione et persecutione, nemo nisi iniuria dubitaret. Nam apud Ieremiam,  cap. XXIX, 18, u. c. de Sedecia eiusque principibus, Dabo eos, inquit Dominus, in uexationem afflictionemque omnibus regnis terre. Sicque alibi apud nostrum, uel Sulpicium saltem Seuerum, ne de aliorum testimoniis sim sollicitus, uexatio et uexationes, pro persecutionibus; itemque uexare et uexari, pro persequi, aut. persecutionem pati. Sulpicius etenim ipse quoque, lib. I Hist. Sac.: »uisum est mihi, ait, non absurdum, cum usque ad Christi crucem apostolorumque actus per sacram Historiam cucurrissem, etiam . . . . . excidium Hierosolyme, uexationesque populi Christiani,« etc., decem, quas uocant, persecutiones intelligens. Unde postquam, libro II, de singulis dicere aggressus, et ad quartam usque progressus, Quarta, inquit, sub Hadriano persecutio numeratur, moxque similiter de quinta: Sub Aurelio, Antonini filio, persecutio quinta agitata; sextam deinde uexationis nomine, tamquam prorsus synonymo, indigitat his uerbis:  Sexta, Seuero imperante, Christianorum uexatio fuit. uexationis alias uocabulum in ista Tertulliani oratione morbum significare non ignoramus: »Plerosque hoc opus  ut publicationem sui aut suffugere, aut de die in diem differre presumo, pudoris magis memores quam salutis; uelut illi qui in partibus uerecundioribus corporis contracta uexatione, conscientiam medentium uitant.« Sed quid cuique loco conueniat attendendum. Et de cetero, quin in eo, qui nobis uere pre manibus, noster uexationem populi sui passiuo sensu, pro uexatum suum populum, idque de Ecclesia Dei christiana dixerit, nullus ambigendi locus est, tam ob hec uerba cap. 4: Extitit enim execrabile animal Decius qui uexaret Ecclesiam, et ista simul Ieremie cap. XXXI, 33: Ero eis in Deum, et ipsi erunt mihi in populum, que certissime ad noui federis fideles pertinent, quam quod de alia quauis interpretatione, non dicam cogitare, sed uel somniare, foret absurdissimum. Et sic supra passiue quoque: Quos metus comprehensionis  eius in fugam uerterat, pro Quos, eo comprehenso, metus in fugam egerat.

Deiectus itaque fastigio imperii. Caue, ne ob proxime sequentia, ac deuolutus a summo tyrannus impotens. legendum hic pariter necessario credas, Deiectus itaque e fastigio imperii. Sepius enim post id uerbi in melioribus Auctoribus latinis prepositio de, uel ex, eleganter relicta est subaudienda. Cicero in oratione pro Murena: His hedinis pelliculis pretura deiectus est; et 2 in uerr.: Pollicitus est quantum uellent pecunie, si me edilitate deiecissent. Ibidem alio loco, deiicere honore reperies, uti et apud Liuium plus semel.

Nusquam repente comparuit. Fabule. Miror autem Christianos ueteres tam splendide mentiri solitos, quorum mendaciorum si contexere catalogum luberet, tota iis plaustra impleri possent, atque una cum Sibyllinis carminibus ad anus uetulas mitti. TOLLIUS.---Licet que hic et proxime quoque de Nerone,  non a nostro solum Cecilio, sed a quibusdam preterea Christianis, eius, uti nil ponere uetat, equalibus dicuntur, talia sint ut ea ego sine mora fabulosissima esse, uiro docto concedam; uellem nichilominus acrem istam in nostrum ceterosque antiquiores ecclesiasticos Scriptores censuram non strinxisset, aut in aliam saltem occasionem magis opportunam distulisset. Nam nunc quidem, si non undique, haud parum tamen tam nostri, quam quorumuis insuper ueterum Christianorum candorem honoremque tuetur insignis Taciti locus, quem Columbus ex libro II Histor. cap. 8 adduxit. Res tota, quoniam non indigna est que paulo accuratius explicetur, sic habet.

Ex hoc scriptore, Nero, seu, ut uerius dicam, Neronis a sese interfecti cadauer nusquam repente comparuit, ut ne sepulture quidem locus in terra tam male bestie apparerat. Eaque reapse et unice ipsius sententia. Contra autem, ex illis quibusdam, quos perstrinxit, Christianis, non Neronis cadauer iam extincti, sed Nero ipse uiuus uidensque nusquam repente  comparuit, et certum in locum translatus, uiuus ibi reseruatus est. Tacitus uero in laudata Pericope: Sub idem tempus, ait , Achaia atque Asia falso metu exterrite, uelut Nero aduentaret, uario super exitu eius rumore, eoque pluribus eum uiuere fingentibus credentibusque. Quare primum omnium, ex Tacito, post Neronis mortem sparsi fuerunt uarii super illa rumores, unusque aliquis inter ceteros huiusmodi, ut si cui eius occasione uiuere adhuc Neronem fingere liberet, posset facile apud multos fidem inuenire. Deinde, qui id fingerent, octauo, plus, minus, mense, quam obierat, inuenti sunt. Tertio, complures simul reperti, qui non modo fabulam non respuerent et confutarent, sed fide adeo bona admitterent, ut miserrime exterrerentur, uelut Nero  aduentaret. Et denique, qui rem ita tum finxerunt et credere ceperunt, ii duplici de causa nequaquam Christiani, uerum manifeste ethnici erant. Una, quoniam multorum quidem ex ethnicis interesse poterat fingere, Neronem fuisse adhuc superstitem, non uero pariter Christianorum. Altera autem, quia Tacitus in allato loco nullam plane Christianorum mentionem facit, sed Achaie tantum et Asie, in quibus plures Neronem post eius exitum uixisse finxerint, crediderintque: unde palam nonnisi ethnicos debere intelligi colligendum est. Que cum ita sint, ubi iam noster, oro, uel deliri, de quibus mox loquetur, Christiani tam splendide mentili sunt?

Omnino si, ut decet, de fictionis auctoribus ante omnia questio est, nulla istius culpe portio uel in hunc, uel in illos coniicienda: sed, ut liquet, ethnicis imputanda tota quanta est. Sin autem postea de fide, que fictioni habita, creditam certe; quin et cum insigni ualde admissam fuisse eam fabulam a delirantibus nostri Cecilii Christianis agnoscimus.  Sed primo, noster nec fictionem, nec admittebat; credensque, uno uerbo, Neronis semel defuncti cadauer nuspiam apparuisse, negabat alias, tam Neronem nunquam priore Christi seculo obiisse, quam eum adhuc seculo quarto alicubi terrarum superfuisse, adeo, dum utrumque negaret, ab omni splendido mendacio alienus, ut pro ipsissima ueritate contra uanas nenias pugnaret. Secundo uero, quod ad eius equales utriusque fabule defensores, eorum sane causa longe minus fauorabilis. Sed tamen quod octo fere post Neronis obitum mensibus plures in Achaia et Asia ethnici, nimia quidem credulitate, sed nulla utique egregie mentiendi deliberatione, Neronem adhuc uiuere, in animum inducebant,  quidni ita quoque eius etatis Christiani, et inde alii, in animum induxerint? Per errorem, inquam, potius quam uera ipsorum culpa. Credulitas error est magis  quam culpa, scribebat olim Plancus Ciceroni, et quidem in optimi cuiusque mentem facillime irrepit; ut uel hic, ubi de Christianis sermo est, cauere sedulo oporteat, ne illos splendide mentitos esse dicamus. Et quanto igitur amplius, ubi de isto auctore agitur? Qui cum fictionem, fictionisque appendicem sannis exceperit, id unum euidenter peccauit quod ei pre ceteris rumori fidem super Neronis exitu putauerit adhibendam, qui olim Neronem nusquam subito comparuisse sparserat in uulgus, quemque de Neronis cadauere sine dubio intelligendum ethnici, quorum intererat equiuocatione abuti, ad Neronem ipsum paulo post eius mortem quasi etiamnum uiuum retulerant, et Christiani postea eorum exemplo aliis de causis. Adde quod, cum etiam Rome, e Suetonii loco plene mox describendo, non defuerint, qui uel post Neronis funera modo eius imagines pretextatas in Rostris proferrent, modo edicta, quasi uiuentis et breui magno inimicorum malo reuersuri, haud possent illi aliter Neronem in uiuis adhuc esse dicere,  quam una affirmando, eum, dum more maiorum puniendus quereretur, derepente euanuisse, et iusta, que natiuo Neronis corpori soluta fuisse putarentur, nonnisi supposititio facta esse: neque porro talia affirmare, quin uiuentibus uicturisque postea Christianis plus equo facilioribus tales de Nerone fabulas credendi asserendique occasionem darent, quales in hoc capite noster ponit, aut oppugnat.

Ut ne sepulture quidem locus in terra tam male bestie appareret. Contra Suetonium, qui docet eum funeratum fuisse impensa ducentorum millium. Ed. Ox. et Cant.

Ita dicte editiones e Baluzio, ut uidere est supra, col. 304. Neque uero negandum quin Suetonius in Nerone, sub finem capitis 49, et initio quinquagesimi disertissime habeat: »Nihil prius ac magis  a comitibus exegerat quam ne potestas cuiquam capitis sui fieret; sed ut quoquomodo totus  cremaretur. Promisit hoc Seius, Galbe libertus . . . Funeratus est impensa ducentorum millium stragulis albis auro intextis, quibus usus kalendis Ianuarii fuerat. Reliquias Aegloge et Alexandra nutrices cum Acte concubina gentili Domitiorum monumento condiderunt, quod prospicitur e campo Martio impositum colle hortorum;« nec quin pariter initio quinquagesimi septimi legamus: »Obiit secundo et trigesimo etatis anno, die quo quondam Octauiam interemerat. Tantumque gaudium publice prebuit ut plebs pileata tota urbe discurreret. Et tamen non defuerunt, qui per longum tempus uernis estiuisque floribus tumulum eius ornarent.« Sed quid multa? Ista, quod quis forte opinetur, Cecilium nostrum cum suo ut ne sepulture quidem locus in terra tam male bestie appareret, penitus non iugulant; quippe cum Suetonius uno tenore post hec ultima: »Et tamen non defuerunt qui per longum tempus uernis estiuisque floribus tumulum eius ornarent, addiderit, ac modo imagines pretextatas in rostris proferrent,  modo edicta, quasi uiuentis, et breui magno inimicorum malo reuersuri;« quos ergo Neronis tumulum pro mero Cenotaphio habuisse, perspicuum est. Unde ea nostri, qua de agitur, narratio non solum non perimitur, sed iuuatur.

Tam male bestie. Orosius simili modo de Tiberio Cesare: Ex mansuetissimo principe seuissima bestia exarsit. Et Paulus ipse, quod iamdudum a uiris magni nominis dictum est, non alium innuebat leonem, quam Neronem, in hoc loco secunde Epistole ad Timotheum , Ereptus fui ex ore leonis. Hinc, ut ceteros pretermittam, Eusebius . . . , , . . . id est interpretante ualesio, Liberatus sum de ore leonis, Neronem scilicet ita designans propter animi crudelitatem. Plura addere uetant nos, que supra a Baluzio, col. 312, et Cupero, col. 473 obseruata sunt; quos tu ergo suis locis consule.

 Translatum. Quo? Mira enim hic nostri breuiloquentia, et ista se questio, uelis, nolis, obiicit attentis lectoribus. Respondeo in fines terre, propter sequentia. Perge legere.

uiuum reseruatum. uide Baluzium ad hec ipsa uerba, Cuperum ad istam periochen, Aduentum . . . nefas; Columbum denique ad hanc rursum, Nusquam repente comparuit.

Sibylla dicente matricidam profugum. Nonnulli persuasum habuere, Neronem ipsum uel antichristum fore, uel iisdem temporibus per Occidentem seuiturum, quibus ille in Orientem grassaretur. Ex Casaubono Baluzius. Sibyllini uersus ab eodem citati sic se habent:


 ,
, .

Sic editio Oxoniensis cum Cantabrigiensi; nisi quod uir doctus, qui posteriorem curauit, inclusam uncinulis  coniecturam pretermisit prorsus, memorataque eius loco alia, cuius auctorem non nominabat, nos uero iam indicabimus, et loquentem inducemus, eam sibi quoque displicuisse, testatus est. . , . . . . . .

Lego secundo uersu:

.
Padus oritur ex Alpibus. Hunc cum Eridano eumdem faciunt Aeschylus et Apollonius in Argon. et cum Rhodano quoque confundunt. Intelligoque oraculum de Iulio Cesare, qui ex Gallia per Rhodanum et Alpes in Italiam descendebat: , Cesar Iulius. GALE.---Autumat uir reuerendus hoc oraculo designari Iulium Cesarem, que ultima uox Matricidam notat, et sic putat legendum:  . Rationem coniecture sue hanc affert quod Eridanus ab Aeschylo et Apollonio in Argon. pro Pado, Padus itidem pro Rhodano usurpetur, quem Italiam petens Cesar traiecit. Sed quanquam hec coniectura oraculi sensum forte assequatur, cum Lactantii mente non congruit, qui diserte hec de Nerone intelligit. Anonymus Auctor editionis Cantabrigiensis.---Lactantii mentem miramur contra uiri reuerendi emendationem appellari et urgeri. Quippe quia non Lactantius, uel noster, uti solemus dicere, Cecilius, sed quos obiter castigauit deliri ii sunt, qui laudata Sibylle carmina de Nerone intellexerunt. Quare non hec procul dubio fuerit prestantissimo Iamblichi commentatori sententia, debere eos uersus ex Sibylle nostrique simul Cecilii mente de Iulio Cesare accipi: uerum ista, Sibylle oraculum recta ad Iulium Cesarem pertinere, et fuisse tamen, secundum huius Scriptoris narrationem, quosdam deliros, qui quod Sibylla de Iulio Cesare uaticinata erat ad Neronem perperam retulerint;  ut stare quidem possit optime eatenus coniectura, quam cum reliquis deinceps memorandis uir clarissimus e suo exemplari per doctissimum et communem simul utriusque nostri amicum Eliam Boherellum describi humanissime passus est: sed quas denique serius ex Anglia accepimus, quam ut hactenus nonnullarum ex iis mentionem in tempore et loco potuerimus facere, legendarum igitur, quando semel nobis inuitissimis sua sede exciderunt, ad huius tantum libelli calcem. Gaudemus interim, posse uirum celeberrimum ex recens dictis intelligere, quam recte confiderit non futurum quin simus candidi, cum oportebit, ipsius cogitationum interpretes.

A finibus. Excidit uox terre. Est enim in Greco, . TOLLIUS.---A finibus terre esse uenturum. GALE.---Nec alia, ut liquet, de causa.---Plane assentior. Nam non semel modo, quod ob precedentia uideri possit, sed bis uocem Greci Sibyllarum uersus exhibent.

 Ut quia primus persecutus est. Malim Ut qui Ecclesiam persecutus est. TOLLIUS.---Ego uulgatam lectionem haud mutandam censeo. Nam licet noster hoc ipso capite scripserit: Primus omnium persecutus Dei seruos; et cap. 2: Postquam ad persequendum iustum populum incitatus; et iterum paulo post: Senatus ita nomen eius persecutus est; rursumque : Quis iustitiam, nisi malus, persequatur? et si qua sunt alia deinceps huiusmodi exempla, id est, in quibus persequi cum subsequente uel preeunte proxime accusatiuo aliquo compareat: extat tandem in fine capitis noni locus alter ei, de quo nunc agitur, plane similis, hoc est, ubi idem uerbum absolute, quod aiunt Grammatici, positum reperitur; nempe hic: Quam uero causam persequendi habuerit, exponam, ibique ne ipsi quidem Tollio aliud quidquam legere in mentem uenit. Adde, huic Scriptori familiare fuisse, Ecclesie persecutores simplici persecutorum uocabulo indigitare. Hinc, uerbi gratia, in libri titulo nil, nisi De Mortibus Persecutorum; et cap. 1, mortem persecutoribus irrogare.  Imo, ut uidebitur in sequentibus, solet noster ea uerba sine accusatiuis adhibere, que sibi accusatiuos adiungi maximopere postulant, puta agere, facere.

Aduentum . . . nefas est credere. Aduentum . . . nefas esse credere. Editio Cantabr. in uerbis auctoris; sed menda procul dubio typographica.---Aduentum . Editio Oxon. et Cant. in Notulis, cum ea quam representamus parenthesi.---Aduentum: quod nefas est credere. Cuperus, sine parenthesi.---Aduentum non nefas est credere. ABBAS a S. Hilario.---Mallem equidem, ut libere dicam, aduentum. Alii, quod nec fas est credere. Ita quippo duas delirorum classes hic auctor perstrinxerit. Unam eorum qui crassa et rudi Minerua posuerint, Neronem iam olim, ut cum nostro loquar, translatum, uiuumque ab eo tempore in terre finibus reseruatum, indidem uenturum, ut Ecclesiam persequatur, et  Antichristi precedat aduentum. Alteram uero illorum, qui rem totam preclara, quod quidem putarent, obseruatione, sed reuera futili, confirmatum iuerint in hunc modum: duos quondam prophetas, hoc est, Enochum et Eliam translatos fuisse uiuos in ea loca, unde die Iudicii reuersuri sint ad epinicium Christi sanctum ac sempiternum in ultima tuba, cum descendere ceperit, inchoandum; nec aliter diabolo, cum ad uastationem terre et humani generis euersionem ueniet, Neronem preiturum, eiusque precursorem fore. Agnosco, nos ita pluribus coniecturis necdum suo loco propositis niti, nedum ut iam illas extra controuersiam pro uirili statuerimus. Sed ad eas festinamus, et plenam interim cuique potestatem suas nostris symbolas preferendi libentissime facimus.

Sicut duos Prophetas uiuos esse translatos in ultima . . . initium Christi sanctum ac sempiternum, cum descendere ceperit . . . . pronuntiant. Locus fede mutilus et obscurus, quemque adeo, ex aliorum et nostra quoque  sententia expletum et illustratum subiicere opere pretium iudicauimus, quo cuiusque mentem de tota pericope semel et facilius, Lector, percipias, simulque melius eligere queas, quam sequaris. Ex editionibus Oxoniensi, et Cant., »Sicut duos prophetas uiuos esse translatos in ultima secula precursuros initium Christi sanctum ac sempiternum cum descendere sanctis suis comitatus, pronuntiant.«---Ex amplissimo Cupero, »Sicut duos prophetas uiuos esse translatos, et in ultimo seculo initium Christi sanctum ac sempiternum, cum descendere ceperit, precessuros pronuntiant.«---Ex Columbo, »Sicut duos prophetas uiuos esse translatos, et in ultima etate initium Christi sanctum ac sempiternum, cum descendere ceperit, precursuros pronuntiant.«---Ex eodem Columbo, alia ratione, »Sicut duos prophetas uiuos esse translatos, et in ultima secula, initium Chriti sanctum ac sempiternum cum descendere ceperit, redituros  pronuntiant.«---Ex nostra sententia, »Sicut duos prophetas uiuos esse translatos, in ultima ut tuba epinicium Christi sanctum ac sempiternum, cum descendere ceperit, inchent uel precinant, pronuntiant.

Translatos. Non quidem in terre fines, quomodo paulo ante translatum explicuimus: sed e mundo, siue in celum, aut, quod etiam eodem debet redire, in Paradisum; uel si adhuc aliter mauis, . Quid enim de duobus, qui hic sine dubio intelliguntur, prophetis Enocho et Elia Thesbite scriptores sacri eorumue interpretes, aliique homines id genus? De Enocho: Translatus est in Paradisum, uerterunt Interpres Arabs et Latinus, ille Hebr. XI, 5, hic Syriac. XLIu, 15: Translatus fuit in celum, habet uatablus . , . Discessit ad Deum, unde nec eius mortem, seu finem conscripserunt, inquit Iosephus . Quod ad Eliam uero Thesbiten: Helias non ex decessione uite, sed ex translatione  uenturus est, nec corpori restituendus, de quo non est exemptus: sed mundo reddendus, de quo est translatus, ait elegantissime Tertullianus in libro de Anima. Scriptura autem Sacra : Ascendit Elias per turbinem in celum: unde et I Macch., II, 58: .

In ultima . . . Quod hic neque secula, neque etate, cum doctis modo laudatis, sed ut tuba supplendum putauerimus, causa sunt tam que proxime dicemus ad uocem initium, quam iste in primis apostoli locus: , , , . , , . Non omnes quidem obdormiemus, sed omnes mutabimur in momento, in ictu oculi, in ultima, seu, ut uulgatus interpres, in nouissima tuba. Canet enim tuba, et mortui resurgent incorrupti, et nos  immutabimur . Ne etiam dicam, non infrequens fuisse Patribus ad eamdem ultimam tubam respicere in scribendo. Tertullianus, uerbi gratia, in de Anima: Quo ergo animam exhalabis? In celum, Christo adhuc sedente ad dexteram Patris? Nondum Dei iussu per tubam archangeli audito? Nondum illis quos Domini aduentus in seculo inuenerit obuiam ei, ereptis  in erem, cum his qui mortui in Christo primi resurgent? Ita enim hunc locum legimus et distinguimus. At cur potius apud nostrum, in ultima ut tuba, quam ut in ultima tuba? Partim, propter lacunam, cuius nulla pars ante in ultima uidetur, queque tota post occurrit: partim uero propter Latine lingue indolem, cui eiusmodi metatheses usitate sunt. Sic eleganter Cicero contra uerrem, uere ut dicam, pro ut uere dicam; et in epistolis ad Atticum, Quod uereor, tibi ipsi ut probem, similiter pro Quod uereor, ut tibi ipsi probem.

In ultima initium Christi. In Ultima et Iudicium Christi. ABBAS a S. Hilario.

 Initium Christi sanctum et sempiternum. Id est, ut hi boni uiri putabant, regnum Christi millenarium. Cuius inanis persuasionis opinio, que etiam apud plures Patrum obtinuit, ex his Pauli ad Corinth. Xu, 23, 24, 25, fluxisse uidetur:  , , . , , , , . , . Precedit enim Christi , seu finem mundi, cum traditurus est Deo et Patri regnum, atque ipse ei , ut ait commate 28. Inter eam intercedit , id est, regnum Christi, cuius regni tempore , etc., , et erit aduersarius ultimus ipsa mors: sic ut dein semper uicturi sint electi, et mortem post uictoriam  Christi ignoraturi. Ex hoc igitur loco ueteres illud regnum Christi in terris expiscati sunt. Tempus uero millenarium ex Apocalypsi Ioannis, XX, 3, ubi diabolus ab angelo uinctus dicitur et comm. 4, ubi sancti martyres, et qui signum bestie non admisere, dicuntur , reliqui uero mortui minime reuixisse. Illa uero resurrectio sanctorum prima ibidem dicitur; felixque et sanctus, qui eius fuerit particeps: quippe in quos mors altera potestatem non sit habitura. Quod apprime conuenit cum illis Pauli, ubi ultimo deuictum subactumque iri mortem dicit. Duos illos prophetas quod attinet, Henochum et Eliam, precursores Christi ad regnum millenarium de celo descendentis, hi mihi e cap. XI Apocal. petiti uidentur, ubi duo testes memorantur qui potestatem habebunt claudendi celum  et aquarum in sanguinem mutandarum; que duo Lactantius noster  unitantum homini, seu prophete magno tribuit.  Sequitur tandem post deuictum triumphatumque diabolum, principatus, imperia et potestates, de quibus Paulus, siue post Gog et Magog celesti igne absumptos, ut est apud Ioannem XX, 8, 9, iudicium extremum, siue secunda resurrectio, cum terra, mare et infernum suos mortuos dabunt, iique dein qui damnati fuerint una cum morte et inferno in lacum ignis coniicientur, que secunda mors est. Ex hoc Ioannis uiso tot enata sunt hominum uigilantium somnia , ut non tam multa ex eburna inferorum porta Aeneidos scriptor emiserit, aut Hermetis nostri filii per omnes gentes ac populos disperserint. Sed de his alias uberius. TOLLIUS.---Recte, inquio ego, modo duas simul meminerit uir doctissimus enodare difficultates, quibus sententia, quam sequitur, laborat, quasque hactenus intactas prorsus reliquit. Unam, qua ratione futurum illud regnum  Christi millenarium, ad quod ipsi, uiroque etiam amplissimo hic auctor respicere uisus est, uocari queat commode initium Christi, cum iam per tot secula Christus in celo et terris ad dextram Patris semel elatus et considens regnauerit. Alteram uero, quinam uere pariter possit initii sempiterni appellatio bono sensu cidem regno congruere. Quid enim sempiternum initium in ea re, que non eternum initium habitura est: sed quales res relique, hoc est, fluxum ac euanidum, finemque adeo post mille annos! Ego certe, qui me aliter in summo utriusque uiri clarissimi de utraque difficultate silentio extricare non possem, cepi iamdudum uitii aliquid in uoce initium suspicari, et, quid si potius epinicium legatur, dicere; moxque quam multa eo faciant, sigillatim aspectare in hunc modum.

Narrare primum omnium Ioannem in Apocalypsi, uII, 9-12, uidisse se olim post alia multa, que seculorum lapsu euentura erant, turbam multam, quam numerare nemo posset, ex omnibus gentibus, et  tribubus, et populis, et linguis, qui ante solium et Agnum starent, stolis amicti candidis, palmas gestantes in manibus, et magna uoce clamantes; Salus Deo nostro, qui sedet in throno, et Agno. Omnes autem Angelos, qui ipsi quoque tum temporis in circuitu throni, et seniorum, et quatuor animalium starent, procubuisse ad ea uerba ante solium in facies suas et adorasse Deum, dicentes: Amen. Benedictio, et gloria, et sapientia, et gratiarum actio et honor, et potentia, et robur Deo nostro in secula seculorum. Amen.

Istas porro utrorumque acclamationes, cum palme a prioribus gestarentur in manibus, non minus uerum esse , quam cantica illa palmaria et laureata, que ueteres uictoribus canebant, et uocabant.

Deinde, fuisse illa quidem plerumque, ut uel e Suetonio in Iulio Cesare constare potest, impurissima, et, si non semper singula unius tantum diei, ad summum certe paucissimorum: sed eas rursum, de quibus  agitur, acclamationes sanctum ab omni parte esse, et uere eatenus sempiternum, quod hominum sint, qui, sicut patet ex sequentibus, Deum in omne euum in eius templo colent.

Adhec, inter cetera, que Apostolus in priore ad Thessalonicenses cum ipso Christi de celis descensu coniunxit, nominari disertissime, . , , , ad uerbum, Ipsemet Dominus cum celeusmate, cum uoce Archangeli, et tuba Dei descendet e celo.

At allusisse sine dubio Apostolum, cum ita scriberet, ad genus illud celeusmatum, quod militare uocare est, quodque a uictricibus quondam copiis cantabatur. »Super muros Babylonis leuate signum, augete custodiam, leuate custodes, preparate insidias, quia cogitauit Dominus, et fecit quecumque locutus est contra habitatores Babylonis. Qui habitas, super aquas multas, locuples in thesauris, uenit finis tuus pedalis precisionis tue. Iurauit Dominus exercituum per animam  suam: Quoniam replebo te hominibus quasi brucho, et super te celeusma cantabitur.«  Quanquam si uel maxime Paulus ad illa ueterum celeusmata, seu hortamenta, que in uuarum calcatione, alias autem in remigatione adhibebantur, respexisset, certum sit legi alibi apud uulgatum interpretem de prioribus, celeusma quasi calcantium concinetur aduersus omnes habitatores terre, Hier., XXu, 30; et iterum XLuIII, 33: Nequaquam calcator uue solitum celeusma cantabit. Nautica uero, seu que quondam remigibus dabantur, et speciali quodam usu nuncupabantur, cani interdum solita fuisse per Symphoniacos pueros, et per assam uocem, id est, uoce prolatam, testis est Pedianus in libros Ciceronis de Diuinatione.

Preterea uocem epinicium, licet origine Grecam, usurpari quandoque latine a melioribus scriptoribus  profanis, dicente, uerbi gratia, Suetonio in Nerone: Affirmauit . . . se . . . sequenti die letum inter letos cantaturum epinicia que iamnunc sibi componi oporteret. Ob quam indubie auctoritatem Laurentius Humfridus ad calcem disputationis Origenice de resurrectione, quam e Grecis interpretatus est, Epinicion, seu triumphalis Eutropii aliorumque, ut apparet, auditorum acclamatio in Adamantii uictoris laudem celebrata, o diuine omnique sapientia et intelligentia ornate, etc.

Tum autem, post initium Christi sanctum ac sempiternum, sequi proxime in nostro Cecilio, cum descendere ceperit. At hec ultima uerba numquam posse idonee, nisi ad futurum Christi e celo descensum toties in nouo Federe memoratum referri; nec quidquam iam melius cum gloriosa illa Christi descensione quadrare, quam hinc tubam ultimam, cuius modo e Pauli Epistolis meminimus, illinc uero uocabulum epinicium, cuius tot littere in uoce initium occurrant.

Denique, negari sane ab Apostolo in priore ad Thessalonicenses , fore unquam ut ii quos  Christus die iudicii uiuos deprehendet in terris, preueniant illos, qui in Domino obdormierint; hoc est, obuiam ei priores in celum rapti, eant; sed negari nuspiam ab eodem, aut ab alio quouis scriptore sacro, Enochum et Eliam, qui uiui olim in celos translati sunt, ex iisdem eodemque die in Christi comitatu descensuros, ut eius sint preuii ac precursores; et eo magis igitur deliris, quos hic auctor suggillat, licuisse asserere rem ita futuram, addereque insuper eosdem in ultima tuba laudatum Christi epinicium, aut aliquod tale, precenturos. Sicque nostra tandem de hoc loco conflata sententia est, interim dum meliora doceamur.

Cum descendere ceperit. Sic lib. uII, 19: Tunc aperietur celum medium intempesta et tenebrosa nocte, ut in orbe toto lumen descendentis Dei tamquam fulgur appareat. Et mox: Cadet repente gladius e celo, ut sciant iusti ducem sancte militie descensurum, et descendet, comitantibus Angelis. in medium terre. TOLLIUS.--- Auctorem nostrum scilicet accipiens, quasi totidem uerbis scripserit, cum Christus descendere ceperit. Nil magis probo. Nam quid ista, uerbi gratia, constructio Columbi: Cum initium Christi sanctum ac sempiternum ceperit descendere? Presertim, si per sanctum ac sempiternum Christi initium Columbus nil aliud, ut uerisimile est, quam regnum Christi millenarium intelligebat. Non solent sane regna, regnorumue initia hominum ritu moueri, descendere et ascendere.---Cum descendere ceperit . . . pronuntiant. Cum descendere ceperit, anteuersuros pronuntiant. ABBAS a S. Hilario.---Qui quem sensum ex hoc loco cum illis supplementis elicitum cupiat, uellem indicasset. Non enim assequor.

uenturum putant . . . . cursor diaboli ac preuius sit. En breuiter, ut hec lacuna expleta fuerit hactenus a doctis uiris: uenturum putant ut qui precursor. Edit. Oxon et Cant.---uenturum putant qui futurus precursor. CUPERUS.---uenturum putant ut precursor. ALLIX.

 Humani generis. Non iam stricte et improprie, ut supra, pro imperio Romano accepti, id est, pro cunctis prouinciis omnique Roma, quemadmodum definitur tacite imperium Romanum ab Aurelio uictore his uerbis: Adeo cuncte prouincie omnisque Roma interitu eius exultauit: sed sumpti citra controuersiam latissime et proprie pro toto genere humano, uti Florus : Ubique, ait, cuncta atque continua totius generis humani aut pax fuit, aut pactia; cum non omnes tantum gentes intelligeret, quas olim Augustus ad occasum et meridiem pacauerat, itemque ad septentrionem intra Rhenum atque Danubium, et ad Orientem intra Taurum et Euphratem, populique proinde Romani imperio subiectas, sed illas etiam reliquas que, ut pergit, immunes erant imperii, Scythas, Sarmatas, Seras, Indos, Parthos, qui omnes in ad imperium Romanum in pace erant. uide locum, si uacat.



CAPUT III.


Post hunc. Neronem nempe. Unde rotunde, maiorisque perspicuitatis gratia, Anglica reuerend. episcopi Saris. uersio, After Nero, ad uerbum, Post Neronem.

Interiectis aliquot annis. Hoc est, tredecim. Anni enim totidem integri, quin et cum tribus insuper mensibus diebusque, a decima die Iunii, qua Nero anno ere Christi, uulgaris sexagesimo octauo misere periit, usque ad diem decimam quartam septembris, qua alter, de quo mox, tyrannus anno Christi Dionysiano octogesimo primo regnare exorsus est, lapsi sunt.

Alter non minor tyrannus. Domitien. Gallica Maucroixii tralatio, in margine.---Another Tyrant, Domitian, not much inferior to him. Anglica recens laudata, Domitiani nomine, commentarii uice, inserto auctoris uerbis. Domitianus, caluum dixit quem Roma Neronem. Editiones Oxon. et Cant. ex subiectis, credo,  Ausonii uersibus:

Et Titus imperii felix breuitate. Secutus
Frater, quem Caluum dixit sua Roma Neronem.

Fauent omnibus historia ecclesiastica et profana, quippe cum e proximis Neronis post Galbam, Othonem et uitellium successoribus, puta uespasiano, Tito, Domitiano, Nerua, nullus sit preter Domitianum, cui que hoc capite narrantur, conueniant. Confer Baluzium, col. 304, et Columb., col. 395, precipue uero Eusebii caput a Baluzio indicatum.

Tyrannus. Domitianum eodem elogio Aurelius uictor sic infamauit: Igitur metu crudelitatis  et conscientie sue coniurauere plerique . . . adscita etiam in consilium tyranni uxore Domitia.

Ortus est. Pro imperare cepit, nostri scilicet scriptoris locutionem de natali die Domitianei imperii accipiendo, non de natiuitate Domitiani proprie dicta. Atque ita facto opus esse, ex eo insigniter apparet,  quod tantum abest, ut Domitianus post Neronis obitum fuerit in lucem susceptus, ut iam annum etatis ageret decimum septimum, cum Nero morte occubuit. Confirmatque adeo egregie, si quid iudico, hic locus, nescio quo fato ab amplissimo Cupero pretermissus, illius sententiam, qua de natalitio Constantini solo disputans contendit, uoces ortus et oriri adhiberi non raro singulari elegantia de iis, qui reges fiunt, uel imperatores, aut Cesares.

Qui cum exerceret inuisam dominationem. nimirum , , , , ut loqui licet post Eusebium . Hoc est, si ualesii uersionem imitemur: Multa in multos crudelitatis sue specimina edendo, nec paucos nobilium atque illustrium uirorum urbis Rome iniuste interimendo, alios preterea innumerabiles summe dignitatis uiros,  tametsi insontes, exilio et bonorum proscriptione mulctando.---Exercere autem dominationem, ut id obiter moneam, una est ex locutionibus illis quas e Latinis maiores nostri Gallicas fecerunt, et qualium infinitam esse apud nostrates multitudinem superius ponebamus, ne facile Tollio concederemus, debere quo officio repleto in quo officio impleto mutari.

Ceruicibus incubauit. Sic c. 7: Multi presides et plura officia singulis regionibus ac pene iam ciuitatibus incubare; ad que uerba uide Tollium. Confer capite 15: In ceterum populum persecutio uiolenter incubuit.

Quam diutissime. Annis uidelicet 15 et mensibus 5, si grecus Eusebii canon Chronicus, latinusque Hieronymi, et utroque opere longe posterior Iornandes audiendi sunt. Ex priori quippe, uerbi gratia, , id est, uertente et commonente Hieronymo, Romanorum  nonus regnauit Domitianus, Titi frater iunior, ann. 15, mens. 5. Sed mirum, ni olim Eusebius pro , , scripserit , , annos quindecim, dies quinque. Xiphilinus enim e Dione in Domitiano, () , imperauit annos quindecim, et dies quinque. Ac preterea, ab idibus Septemb. anni ere Christi Dionysiane 81 quibus Titus, Domitiani decessor, uiuere et imperare desiit, usque ad 14 kalend. Octob. anni eiusdem ere 96, quibus Domitianus uitam et imperium cum morte commutauit, putandi tantum ueniunt anni 15 et dies 5, siue ad summum, quod Petauio placebat, anni 15 dies 6. Imo, Domitianum annos quindecim imperasse Epitome Aurelii uictoris, anno imperii decimo quinto occisum fuisse Suetonius, , ipse quoque Eusebius quodam loco, sine ulla mensium dierumue, qui excurrerint mentione, scripto reliquerunt. Sed numerum procul dubio rotundabant. Confer latinam Eusebiani Chronici editionem, in qua ad an. Dom.  97 cernitur decimus sextus Domitiani e regione notatus; quod is nempe iniuerit, etsi permodice. Addo uel hinc numeri rotundationem in Aurelii uictoris loco, de quo agitur, patere, quod pro disertis istis illius uerbis, Domitianus . . . imperauit annos quindecim, extet alibi apud eumdem in libello de Cesaribus: Penas luit . . . anno . . . dominationis circiter quinto decimo quod non simpliciter pro plus, minus, quinto decimo, commode accipi potest, sed pro paulo plusquam quinto decimo, ob Xiphilini locum modo adductum.

Donec impias manus aduersus Dominum tenderet. De anno, quo Domitianus in Christianos seuire cepit, magna est inter Chronologos opinionum diuersitas, quorum alii ad annum ere Christi uulgaris nonagesimum, alii ad nonagesimum primum, alii ad nonagesimum tertium, alii ad nonagesimum quartum, atque alii denique ad nonagesimum quintum illius persecutionis primordia quocumque modo referunt. Et  eam quidem controuersiam non infirmis, ut uidebatur, rationibus dirimere hoc loco in gratiam Dodwelli contra Pagium et ceteros proposueramus, resque iam diu erat confecta. Sed quis erit finis, inquiunt, si ita perrexerimus ut cepimus? Dandum igitur deinceps plurimis nostris , ut que in hunc auctorem fusius annotauimus, aut obseruare adhuc uolebamus, in pauca quantum fieri poterit, contrahantur. Tractat infra hoc argumentum Cuperus in priore ad magnum elegantiorum Musarum cultorem uetium, pag. 9 et seq. Dodwellus uero in dissertatione Cyprian., XI, num. 16, et post eum Pagius ad annos Christi 90, num. 5, 6, 91, num. 4, 93, num. 2, 94, num. 5, 95, num. 2. De phrasi autem, quam hic noster adhibet, Cuperum uide, col. 475.

Tutusque regnauit, donec impias manus aduersus Dominum tenderet. Proximus post Neronem Christianos persecutus est Domitianus . . . . At sane multi esse non poterant, qui in ea  coronati sunt. Erat enim ea persecutio breuissima, ut uix unum annum  implere potuerit. Statim extinctum, innuit Lactantius. Tutus, inquit, regnauit donec impias manus aduersus Dominum tenderet. Postquam uero ad persequendum iustum populum instinctu demonum incitatus est, tunc traditus in manus inimicorum luit penas. DODWELLUS.

Ad persequendum iustum populum. Explicat quid supra per delendam iustitiam intellexerit. uertit illustris interpres Anglicus the holy seed, id est, Sanctum semen, quomodo sese olim Iudei appellitabant .

Luit penas. Ita de eodem Domitiano, et in eodem argumento apud Aurelium uictorem: Penas luit quinto et quadragesimo anno uite. Neque aliter Lactantius de Antichristo: Et captus, tandem scelerum suorum luat penas .

Interfectus domi. Id est, in palatio. uide dicta ad caput 14, Domitianum autem fuisse occisum in palatio, quod ei in urbe Roma pro domo erat, et ubi  adeo inter cetera cubabat, non est, meo iudicio, quod dubitetur: ita Eutropius, Iornandes, Suetonius et Xiphilini Dio rem unanimi consensu contra Alexandrini Chronici auctorem narrant, secundum quem, laudante ante nos Cupero, Domitianus , in fano Iouis fuit trucidatus. E contrario enim interfectus est suorum coniuratione in palatio, ait, uerbi gratia. Eutropius; nominantibus etiam specialius partim Suetonio, partim Zosimo, palatii locum, ubi cedes patrata, cubiculum Domitiani ad domum Palatinam , in quo uolebat interdiu, uti consueuerat, requiescere,  ad cuius ianuam Parthenius , cubiculo prepositus aderat.

Etiam memoria nominis eius erasa est. Aurelius uictor in Cesaribus: Senatus gladiatoris more funus  ferri, seu, ut in Epitome, efferri, radendumque nomen decreuit. Quod quomodo factum fuerit, si uidere et probe nosse cupis, en tibi insigne exemplum e Critica Historico-Chronologica Pagii cum uiri doctissimi Annotatione:

 A. P. R. C. DCCC. XLI. . . . . . . . . EX. S. C. LUDI SAECULARES FACTI.

Eo in marmore Domitiani nomen non legitur, quia, ut inquit Suetonius in Domitiano , senatus Domitiani eradendos ubique titulos abolendamque omnem memoriam decreuit. PAGIUS.---Adde nostrum , exclamantem: »Ubi sunt modo magnifica illa et clara per gentes Iouiorum et Herculiorum cognomina, que primum a Dioclete ac Maximiano insolenter assumpta, ac postmodum ad successores eorum translata uiguerunt? Nempe deleuit ea Dominus, et erasit de terra,« quamquam id quidem alio sensu, quam hoc loco.

Cum multa mirabilia opera fabricasset, etc. Ecce, secundum Cassiodorum in Chronico, non accuratissimam tantum illorum operum recensionem post Eusebium, cuius similis catalogus laudatur Columbo,  col. 395, sed sub quibus etiam consulibus singula facta fuerint; quod ab Eusebio pretermissum, seu, ut uerius dicam, pessime conturbatum.


Asprenas et Clemens.

»His consulibus multa menia et celeberrima Rome facta sunt; id est, Capitolium, Forum transitorium, Diuorum porticus, Isium, Serapium, Stadium, Horrea piperatoria, uespasiani templum, Minerua Chalcidica, Odion.«


Domicianus IX, et Clemens II.

»His consulibus insignissima Rome facta sunt opera; id est Forum Traiani, Therme Traiane et Titiane, Senatus, Ludus matutinus, Meta aurea, Meta sudans et Pantheon.«

Nobilia monumenta fecisset. uelleius Paterculus de P. Scipione Aemiliano: Fecit sue uirtutis monumentum, quod fuerat aui eius clementie.

Ut neque imaginum, neque titulorum, etc. »Senanatus adeo letatus est, ut repleta certatim curia  non temperaret, quin mortuum contumeliosissimo atque acerbissimo acclamationum genere laceraret, scalas etiam inferri, clypeosque et imagines eius coram detrahi et ibidem sol affligi iuberet, nouissime eradendos ubique titulos, abolendamque omnem memoriam decerneret.« Edit. Oxon. et Cant. e Suetonio, post Baluzium, apud quem plura uide, col. 305.

Rescissis igitur actis tyranni. Quod sub Nerua contigit. , hoc est Christianos, . Editiones Oxon. et Cant. ex Xiphilino scil. post Dionem in Nerua.---»Rescissis igitur actis tyrrani, non modo in statum pristinum Ecclesia restituta est, sed etiam multo clarius ac floridius enituit . . . . . Sed enim postea longa pax rupta est. Extitit enim post annos plurimos execrabile animal Decius, qui uexaret Ecclesiam.« Si Lactantium audimus, a Domitiano ad  Decium usque, nulla erit omnino persecutio. Ita enim ille: »Rescissis igitur actis tyranni  non modo in statum pristinum Ecclesia restituta est, sed,« etc. Ex quibus conterranei sui uerbis intelligimus, longa Cypriani pax quibus sit limitibus includenda. DODWELLUS.---Omne quod  constituerat, Romani irritum fecere. Iornandes, lib. I de Regn. Succ. Et quod hic porro noster de actis tyranni rescissis loquitur, id supra, capite 1, non dissimili locutione, uel sensu, tyrannorum imperia rescindere dixerat. In statum pristinum Ecclesia restituta est. Quam cito id post Domitianum contigerit, habuisti modo duobus uerbis ex editionibus Oxon. et Cant. num. 17, initio: tradit uero fusius Baluzius col., 305.

Multi ac boni principes. Nec hoc ex fide historie. Sed mentiendum erat, ut persecutoribus omnibus tristem obtigisse mortem probaret; cum Traianus et Antonini tranquillissime uita defunti sint. uide sis Sarisberiensis Polycraticum  TOLLIUS.---Aliud uirum doctum, cum hec scriberet,  egisse, parum abfuit quin dicerem. Siue quia multos ac bonos principes proxime post Domitianum Romani imperii clauum tenuisse, Zosimus, preter Eusebium et Lactantium, qui iam a Baluzio in eam rem laudati, testatus est his uerbis: »Domitianus peremptus a Stephano liberto . . . Ab hoc tempore uiri boni ( principatum adepti, Nerua, Traianus, et post eum Hadrianus, et Antoninus Pius, et par illud fratrum, uerus atque Lucius.« Siue deinde quoniam, ut ut maxime Traianus et Antonini tranquilla morte defuncti sint, quod certe nollem negasse, haud id magis utique negauit noster Cecilius, qui ne quidem de illorum morte, seu bona, seu tristis fuerit, meminit; quique proinde nonnisi summa iniuria uideatur dici posse mentitus, ut persecutoribus omnibus tristem obtigisse mortem probaret. Presertim, cum nec Traianum, nec Antoninos, nec ullos alios a Domitiano usque ad Decium imperatores Romanos in numero persecutorum posuerit, sicut sequentia  firmabunt. At ecce id ipsum Tollio displicuisse nunc cogito, quod noster, inquam, Traianum et Antoninos, qui ab Eusebio et aliis inter Ecclesie persecutores censentur, bonos contra principes uocauerit: haud inficiante nimirum uiro clarissimo, fuisse illos Romanis, ceterisque ethnicis quibus imperarunt, bonos, sed negante fuisse tales Christianis; nec aliam sibi denique fingente preclari illius elogii causam, quam malam huius Scriptoris fidem, qui quod iis tristem contigisse obitum ostendere non posset, mentitus sit fuisse bonos. Quasi uero probandum sumpserit, magna semper edi a Domino exempla in persecutores, ac non potius, aduersarios Dei sepe dignam scelere suo recipere Mercedem, ut suo ipse loco loquetur. Aut quasi iterum ex Eusebii scribendi methodo, apud quem Adrianus imperator Iustini uerbis , maximus et illustrissimus uocatur, quique alias eumdem Adrianum, non cum Sulpicio Seuero. »Demonum simulacra in templo ac loco Dominice passionis, perimende Christianorum  fidei causa, constituentem« induxit, sed e contrario »Sereni Granii litteris in Christianorum gratiam datis commotum;« imo ita commotum, »ut statim proconsuli« Asie scribere, »non esse Christianos sine obiectu criminum condemnandos,« quique postremo nullam quartam, Sulpicii ritu, persecutionem sub Adriano numerauit, sed quartam suam usque ad M. Antonini et L. An. Commodi tempora memorare distulit, sequatur, mentitum esse in his omnibus Eusebium, nec nisi mala mente res Adriani tractasse. Fuerint ergo potius et Cecilius noster, et Eusebius, bone in istis fidei Scriptores: sed quibus graui aliqua de causa singule Christianorum uexationes non uise sint in persecutionum catalogum referende, nec singuli etiam imperatores, sub quibus et ex illorum quandoque imperio acciderunt, in persecutorum albo scribendi. Plane quemadmodum ipsemet Sulpicius : »Sane tum, inquit, Licinius,  quia aduersum Constantinum de imperio certauit, milites suos litare preceperat; abnuentes, militia reiiciebat. Sed id inter persecutiones non computatur; adeo res leuioris negotii fuit quam ut ad Ecclesiarum uulnera perueniret.« Seu, ut melius dicam, quomodo, dum Hieronymus in Chronico decem Ecclesie persecutiones usque ad Licinii tempora recenset, Sulpicius in Historia Sacra nouem tantum numerat, quin nec singulas easdem cum Hieronymianis, imo, illam Aureliani inter alias pretermittens, quam huic auctori cruenta Aureliani scripta ab una parte, ab altera uero crudelia eiusdem facta insignem merito reddiderunt; haud ea propter tamen male fidei accusatus, quod ad breuem et irritum Aureliani impetum sine dubio respexerit, »cui ne perficere quidem que cogitauerat licuit, protinus inter initia sui furoris extincto«, ut noster breui loquetur.

Nullos inimicorum impetus passa. Non quod nil prorsus a Domitiani obitu ad Decium usque fuerit perpessa. Passa enim, u. gr., sub Traiano, sub Adriano, sub Seuero,  sub Philippis, ut uidere est apud Eusebium atque alios: sed quod impetus in illam per ea tempora facti nulli fuerint, id est, inanes et leuioris momenti; quique, ut cum nostro dicamus, non obstiterint, quominus »Ecclesia ambas simul in Orientem et Occidentem porrigere posset manus:« sicut omnino in Philipp. 5 Tullius, Nulle iste sunt, ait, excusationes; non quod nulli prorsus excusationi occurrendum sibi esse uideret, sequuntur enim continuo tres, »meus amicus est. Sit patria prius. Meus cognatus:« sed quod ipsius iudicio, tres ille uane essent ac nauci; et sicut idem iterum Philipp. 13: »Quid est autem, scelerate, quod gemas, hostem Dolabellam iudicatum a senatu, quem tu ordinem omnino esse nullum putas?« Non quod pariter Antonius nullum esse crederet Senatum in urbe, uel in orbe; eam enim, ut sequitur, »sibi causam belli gerendi proponebat, ut senatum funditus deleret:« sed quod nulla esset senatus auctoritas apud Antonium. De re ipsa uide Dodwelli dissert.  Cyprian. XI, num. 17 et seq. usque ad 25. Quid? quod germana forte nostri scriptura fuerit, nonnullos inimicorum impetus passa; id est, pauculos, nec ualde graues.

Manus suas in Orientem et Occidentem porrexit. Eusebius , de rebus ad Traiani imperium pertinentibus disserens: , »Ac Seruatoris quidem nostri doctrina atque Ecclesia magis ac magis in dies efflorescens, continuis incrementis augebatur.« Idem rursus , sed iam de Adriani temporibus uerba faciens: , . . . »Porro Ecclesiis iam per uniuersum orbem instar clarissimorum siderum fulgentibus, et uigente apud totum hominum genus fide in Dominum ac Seruatorem nostrum Iesum Christum,« et que deinceps.  Quod ad locutionem, adi sis Columbum, 396.

Ut iam nullus esset terrarum angulus, etc. Nolebat ergo superius hic scriptor, cum de Christi discipulis statim post eius in celum ascensionem dispersis mentionem faceret, illosque, Nerone necdum regnante, Ecclesiam per omnes prouincias ac ciuitates fundasse adderet, intelligi quasi de tota terra habitabili sine ulla limitatione loqueretur; sed aliquot, plus, minus, terrarum angulos in Oriente et Occidente excipiebat, ad quos ne quidem sub toto Neronis imperio religionem Christi penetrasse putabat, nonnullasque itidem ferissimas nationes, que nonnisi diu post Neronem Dei cultum susceperint, et ad iustitie opera mansuefacte sint; unde et ille nostre suis locis restrictiones, lato sensu, late, cum ad Auctoris uerba de omni terra ante Neronem dissereremus.

Sed num saltem in America generaliter sumpta  Apostoli ex nostri Cecilii hypothesibus Euangelium ante Neronis dominationem predicauerunt? Affirmare debet Pagius, post illa, que in Critica sua ad annum Domini 42, num. 2, tam in margine, quam alibi, obseruauit. Sed ego quidem negare non dubitauerim; et negare alias debet ipsemet Pagius, quoniam Lactantius, quem omnes, et Pagius ipse cum cunctis uerum huius libri parentem esse censent, et nos quoque credimus, libro tertio Institutionum, cap. 23, doctrinam Antipodum aspere exagitat, ut sint proinde inter ueteres, ne iam Augustini et aliorum auctoritatem congeram, qui Pagio negitent, Apostolos ad extrema mundi climata perrexisse. Ut meo utar instituto, habet aliquid in hunc locum Baluzius, col. 305.

Nulla denique natio, etc. hec dicta sunt, et interpretatione lenienda. Ceterum, non aliter fere lib. u, cap. 13, loquitur, ubi: Cum uero, inquit, ab ortu solis usque ad occasum lex diuina suscepta sit, et omnis sexus, omnis etas, et gens,  et regio unitis ac paribus animis Deo seruiant. TOLLIUS.---Nulla denique natio. Prestaret, opinor, ex ueteri codice legere, nulla denique Dei natio, ob hunc Apostoli locum ad Romanos, III, 29: An Iudeorum Deus tantum? Nonne et Gentium? Imo et Gentium. Inde quippe nulla in mundo natio, que non sit Dei natio, Preter quam quod cum perrexerit Paulus: Quoniam quidem unus est Deus, qui iustificabit circumcisionem ex fide, et preputium per fidem, eo ipso nulla natio potuit tam feris moribus uiuere, que non esset Euangelii predicatione Deique cultu mitescenda ad iustitie opera.

Suscepto Dei cultu. Tale est apud Lactantium, de uita beata, c. 27: Suscipere sapientiam cum uera religione; et de Iustitia, c. 13: Suscipere legem diuinam; et in Epitome, cap. ultimo: Suscipere quem Deus misit.

Sed enim postea longa pax rupta est. Postea, id est, sub Decio, sicut patet ex sequentibus. Longa autem proinde est annorum circiter centum et quinquaginta trium. Caue tantum, ut que supra diximus sunt,  ne hic pacem intelligas, hoc est, altissimam in tota Ecclesia, qualis apud Eusebium ponitur ab Hegesippo sub Nerua extitisse. Nam noster contra de pace, quam leues aliquot persecutiones quandoque turbarunt, loquitur, et cuiusmodi adeo habebat ob oculos Sulpitius Seuerus, cum scriberet: Interiectis deinde annis 8 et 30, pax Christianis fuit; nisi quod medio tempore Maximinus nonnullarum Ecclesiarum clericos uexauit: ubi pacem triginta et octo annorum haud meram ac continuam, sed aliqua uexatione interruptam uides, uocante etiam rotunde Hieronymi Chronico eam pacis sub Maximino interruptionem, sextam Ecclesie persecutionem.



CAPUT Iu.

Extitit enim post annos plurimos. Id est, post annos plurimos tranquillitatis. MAUCROIXIUS,---ut sonat quidem Gallica eius uersio. Indubie ob longe pacis mentionem recens factam, quam hic aliquatenus repetendam putauit. Sed integra igitur locutio  repetenda foret hoc modo: post annos plurimos longe pacis, seu tranquillitatis; que mera , cum qui pacem dicit plurimorum annorum, longam eo ipso pacem extitisse ponat. Mallem itaque post annos plurimos simpliciter de elapsis plurimis annis accipere, quos iam porro centum et quinquaginta tres fuisse diximus.

Execrabile animal Decius. Haud alia arte Neronem tractabat noster . Sed aliud plane diuersum Cuperus habet de Decii proximis, col. 475.

Quis enim iustitiam, etc. Redit ad loquendi genus, quod ante explicuimus, cuiusque simile apud Lactantium his uerbis: Hec sepe causa precipua iustitiam persequendi malis regibus fuit. uidendus de reliquo Columbus, col. 396.

Ad illud principale fastigium. An quo sensu principale interdum primum et precipuum est? Seu quo, uerbi gratia, Romanorum Imperatorum potestas uocata  a Trebellio Pollione maximum in terris culmen, et infra a nostro sublime fastigium? Haud crediderim, sed quo potius principalis auctoritas et principalis notio in Zenonis lege de causis criminalibus, proprie principis auctoritatem et notionem significant secundo paragrapho: »Hoc solummodo in huiusmodi uiros uice quoque principis auditori licebit, ut intentatum apud se crimen si patefactum fuerit, ad principalem referat notionem: ultionis autem tantis inferende dignitatibus modus non nisi in principis residebit arbitrio;« et rursum paulo post: In hoc namque casu super cercenda huiusmodi accusatoris calumnia, non immerito consulenda erit principalis auctoritas.

Furere protinus contra Deum cepit. Statim equidem a suscepto imperio inceptam constat ab eo persecutionem. Quasi huius rei gratia prouectus esset ad illud principale fastigium, furere protinus contra Deum cepit, ut protinus caderet, inquit Lactantius. Et ad Alexandrinos unus idemque nuntius retulit,  et successisse in imperio Decium, et edidisse persecutionis edicta, ut e Dionysii Alexandrini Epistola constat ad Fabium Antiochenum. Nempe Rome fuit ipse sub finem an. Dom. 249, quo circiter mensem Iulium imperare exorsus; et primi omnium capti sunt cum sociis Moyses, et Maximus, et Celerinus, ipso adhuc Rome uersante Decio. DODWELLUS, dissert. Cyprian. XI, num. 53, e quo et quinque proximis, cetera que ad hanc Decii persecutionem spectant, peti possunt.

Et quasi huius rei gratia prouectus esset ad illud principale fastigium, furere protinus. Ita, narrante Ammiano Marcellino, »Cesar Gallus ex squalore nimio miseriarum, in etatis indulte  primitiis, ad principale culmen insperato cultu prouectus, ultra terminos potestatis delete procurrens, asperitate nimia cuncta fedabat.«

Nam profectus aduersum Carpos. Constantinus in oratione ad Sanctorum cetum Getas siue Gothos, Zosimus  Scythas. Que res ita conciliari potest, ut quia Carporum Gothorumque eadem origo erat, et quia utrique propter Istrum fluuium sedes habebant, facile eorum nonrina permutarentur. Editiones Oxon. et Cant. e Baluzio, quem plura uide sis annotantem ineam rem. Adi quoque Cuperum, col. 475, et Columbum, col. 396.

Statimque circumuentus a barbaris, etc. Mortis modum ita narrat Zosimus: , id est, Scythas, , , , , , . Editiones Oxon. et Cant.

Nec sepultura quidem potuit honorari. Malim, ne sepultura quidem, nam hec uulgata loquendi ratio; et sic cap. 6: Illi ne perficere quidem que cogitauerat licuit. Fatendum tamen, c. 7, priori pacto occurrere: Cum disperderet omnia, nec a Deo quidem manus poluit abstinere; itemque apud Lactantium, de uita beata,  cap. 1: »Qui uero ambitione inflati, aut amore potentie inflammati, omne studium suum ad honores acquirendos contulerunt, nec si solem quidem ipsum gestemus in manibus, fidem commodabunt;« quin et apud Plinium , de ursis: »Procedunt uere, sed mares prepingues; cuius rei causa non prompta est, quippe nec somno quidem saginatis preter 14 dies.« Sed consultus a me de his, inter alia, magnus Greuius sic respondit. Recte te uidisse puto, cum rescribendum censes, ne sepultura quidem; et sic quoque rescribendum in cap. 7 et Plinio, et Lactantio de uita beata. Sepe librarii confuderunt ne et nec, cum tamen suus cuique locus sit proprius. Memini, Gronouium uaria loca in Suetonio sic quoque correxisse. GRAEuIUS.

Ut hostem Dei oportebat. Supple, esse.

uolucribus. Des uautours.---MAUCROIX.---Perinde atque scriptum fuerit a nostro, uulturibus.



CAPUT u.


Non multo post, etc. Id est, non multo post Decium imperatorem.---uersio anglica. Anno ere Christi communis 251, Decius Abruti, que Mesie ciuitas, periit; idque in fine Nouembris, aut initio Decembris, ut e clarissimi Pagii obseruationibus constare potest. Anno autem eiusdem ere 256, quod multi uolunt, uel ad summum, uti Pagius maluit, 257, ualeriani persecutio cepta. Reuera igitur non multo post Decii interitum ualerianus simili persequendi furore fuit correptus. Tantum persecutionem, quam anno Christi 252, Gallus et uolusianus sub finem mensis Iunii commouerunt, noster, qui aliquot alias tacuit, silentio quoque, uti patet, pretermisit. Sed eam, ut hic merito Pagium exscribamus, neque Eusebius in Chronico, neque Diuus Augustinus, lib. XuIII de Ciuitate Dei, cap. 51 , neque Sulpitius Seuerus numerarunt, localem quippe ac Rome solum excitatam; neque Eusebius in Historia martyres sub  Gallo et uolusiano passos memorauit. Imo, pergente eodem, Orosius, qui lib. uII, decem persecutiones quibus Ecclesia afflicta, cum decem plagis quibus percussa est Aegyptus confert, septimam plagam sub Gallo et uolusiano deducit ex pestilentia que omne propemodum genus hominum et pecudum neci dedit, non uero ex tormentis Fidelibus inflictis. Hec ergo PAGIUS.

ualerianus. Senior nempe, qui anno Christi 253, statim post Gallum et uolusianum interfectos, ab exercitibus Noricis ac Rheticis electus imperator, et mox Augustus factus. Idem alias non solum P. Licinii ualeriani pater, sed simul P. Cornelii ualeriani Salonini auus extitit. uide Pagium ad annum Christi 259, num. 3, 4, et ad ann. 253, num. 8, 9.---ualerianus. Qui initio principatus sui erga Christianos se benignissimum prestitit, dein uero cum hac indole fortunam etiam mutauit. Edit. Oxon. et Cant.

Impias manus in Deum intentauit. Capite 3: Donec impias manus aduersus Dominum tenderet. Estque  prior locutio apud uirgilium et Tacitum aliosque perfrequens.

Quamuis breui tempore. Id est spatio duorum circiter annorum, ex Pagii calculo, quem bonum putamus. Non quod biennio tantum ualerianus imperauerit; inchoauerat enim annum imperii septimum, quando a Sapore captus est: sed quod cum reuerendissimo episcopo Sarisb. breue, de quo agitur, tempus accipiendum credamus de duratione persecutionis, potius quam cum Maucroixio de duratione imperii. Confer Dodwellum, dissert. Cyprian. XI, num. 59 et 60.

Iusti sanguinis. Multum pro temporis breuitate, multum pro passorum qualitate intellexit. DODWELLUS.---Alii aliter, ut ex eodem patet, qui tibi adeundus. Sed quem, uerbi gratia, sanguinem uir doctissimus fusum fuisse contendit in Aegypto ultra edicti modum, quod ualerianus ad Senatum misit, et cuius summam Cyprianus nobis in epistola ad Successum conseruauit, quidni potius et proprie fusus dicetur ex speciali  rescripto ad Aegypti prefectum Aemilianum? Disputat enim ex solo ualeriani ad Senatum edicto Dodwellus: at preter illud, imo et ante illud, quod urbi Rome, seu ad summum Italie proprium fuit, quam plurima alia ad prouinciarum presides ab eodem ualeriano imperatore missa fuerant, ut ex dicta Cypriani epistola certum est; in qua, post descriptam ualerianei ad senatum edicti summam, sequitur; Subiecit etiam ualerianus imperator orationi sue, id est Legi, exemplum litterarum quas ad presides prouinciarum de nobis, hoc est, in genere de Christianis, fecit. Et, quod magis est, non modo apud Eusebium Aegypti prefectus Aemilianus , quasi ad uerbum dicas, Augustorum iussionis, ad se misse meminit: sed id rescriptum diuersum fuisse ab eo, quod ad Senatum ualerianus misit, due res inter alias monent: una, quod illud ad Senatum solius ualeriani fuerit, si epistolam Cypriani non uno  loco audiuerimus; illud uero ad Aemilianum non solius ualeriani, sed Augustorum, id est, ualeriani et Gallieni: altera autem, quod ex Augustorum ad Aemilianum missa, debuerit ille ante omnia Christianos sue prouincie in quemdam Libye locum nomine Cephro relegare, qua de re ne uerbum quidem in Cyprianico ualeriani ad senatum rescripto; nec iniuria sane, cum ea res ad Aegypti prefectum specialiter pertineret, non ad Senatum, et iam ualerianus de Christianis, qui in prouinciis degebant, ad earum presides scripsisset. Acta publica confessionis Dionysii et aliorum apud Eusebium: Aemilianus prefectus dixit: uideo uos ingratos esse simul ac stupidos, qui clementiam Augustorum minime sentiatis. Quamobrem non manebitis in hac urbe: sed mittemini in partes Libye ad locum qui dicitur Cephro. Hunc enim locum , iussu Augustorum nostrorum elegi; ad quem igitur singulare aliquod rescriptum allatum fuerat ab imperatoribus, et qui proinde sanguinem, quem fudit postea copiose  in Aegypto, fudisse merito ex eodem Augustorum mandato censendus est. Plusque adeo sanguinis, ne nunc alia afferam, ualerianus fuderit, quam Dodwello uisum.

Ut esset posteris documentum, etc. Sic supra, cap. 1: Distulerat . . . penas eorum Deus, ut ederet in eos magna et mirabilia exempla, quibus et posteri discerent . . . Deum . . . mortem digna ultione superbis, et impiis, ac persecutoribus irrogare.

Aduersarios Dei sepe, etc. Audin' ut, ex huius auctoris hypothesibus, dignam suo scelere mercedem Dei hostes, non semper, sed sepe recipiant? Firmat ergo ualide hic locus que supra a nobis contra Tollium disputata sunt. Potuissetque adeo Traianum et Antoninos noster, uel si maxime tranquilla morte obierint, Ecclesie persecutoribus accensere, si que sub illis persecutiones contigerunt, ab eorumdem edictis manassent: sed quoniam aliunde orte sunt, idcirco illi per nostrum in bonorum principum cateruam fuerunt  relati. Que cum ita sint, uellem sepe clarissimi interpretes non suppressissent.

Hic captus a Persis. Quo anno ualerianus a Sapore captus fuerit, hactenus in controuersiam uocatum . . . Certum est, currenti anno Christi 259, ualerianum ad mancipii fortunam, ut Zosimi uerbis utar, redactum fuisse, inchoato septimo imperii anno . . . estate circiter ineunte. PAGIUS, qui omnino uidendus.---Captus est sub finem anni 261. DODWELLUS, Dissert. Cyp. 11, num. 59.---ualerianus, in Christianos persecutione commota, statim a Sapore, Persarum rege, capitur. HIERONYMUS, in Chronico, ad annum ere sue Domini 268 secundum Scaligeri editionem. Sed non unico errore. uide supra, num. 4, et Pagium suis locis.

Si quando libuerit. Si quando libuerat. Editio Abo. seu casu, seu consilio. Nihil enim ea de re Columbus in suis notis.---Latinum magis, liberet, uel, quod propius ad ueteris libri scripturam, libuerat. TOLLIUS.---Posteriorem malim coniecturam. Nam nec aliter  fere, cap. 21: Quotiens delectari libuerat. Cogitaui etiam, pleniorem forte nostri manum fuisse, non, si quando libuerat aut uehiculum ascendere, aut equum, cum gemino, aut, sed cum unico, si quando libuerat uehiculum, etc.

uehiculum ascendere, aut equum. Ita sine prepositione Terentius, ascendere nauem; Cesar, ascendere iugum; et uti hic denique Liuius ac Suetonius, ascendere equum: quamuis prepositio in talibus adhiberi soleat, et Liuius ipse alibi ascendere in equum dixerit.

Inclinare sibi, etc. Quam contumeliam ultro dissimulat Treb. Pollio, qui aliam non memorat contumeliam, nisi quod Sapores cum Romanorum rege ut uili et abiecto mancipio loqueretur, quasi intra uerba solum stetisset hoc dedecus. Edit. Oxon. et Cant.---Inclinare sibi . . . Eutropius, in uita Pontii manuscripta, ex bibliotheca doctissimi P. Puteani: ualerianus  scilicet imperator in captiuitatem ductus a Sapore, rege Persarum, non gladio, sed ludibrio, omnibus uite sue diebus merita pro factis percepit; ita ut quotiescumque rex Sapor equum conscendere uellet, non manibus suis, sed incuruato dorso, et in ceruice eius pede posito, equo membra leuaret. GALE et BALUZIUS cum uariantibus tamen aliquot lectionibus non spernendis.

Romanum. The Roman Emperour. Id est, Romanum imperatorem. uersio Anglica.

Romanum. Supple, Regem . Quod ne dubitanter facias, uide ut iamdudum Trebellius Pollio preiuerit: ualerianus, inquit, uictus est a Sapore, Rege Persarum . . . . quem cum gloriose uictorie successu minus honorifice quam deceret, superbo et elato animo delineret, atque cum Romanorum rege ut uili et abiecto mancipio loqueretur, etc. Ut Greci ergo tam Augustos seu imperatores, quam Cesares ab Augustis diuersos sexenties uocarunt: ita Latini quoque non raro post primi et secundi seculi imperatores, Augustis et imperatoribus regum nomen dederunt; quin  et alterum in speciem multo minus nobile, uti mox uidebimus.

Imposito pede super dorsum eius. Phrasis, cuius nulla nunc mihi occurrunt exempla, nisi apud uulgatam, ubi, uerbi gratia, II Reg. XII, 30: Et diadema impositum est super caput Dauid; et Act. Xu, 10: Quid tentatis Deum, imponere iugum super ceruicem discipulorum.

Illud esse uerum dicebat. Loci sensum non assequor, nisi innuat Lactantius illud a Sapore exprobrati uerum esse, ualerianum sibi esse, mancipii loco, utpote qui scale uel stapedis uicem prestaret; non ea utique, que Romani in tabellis depingunt, hoc est, deuictos Persas triumphosque ab illis reportatos. Edit. Oxon. et Cant. a quibus diuersus non abit elegantissime uersionis Parisiensis auctor.---Malim, Illud esse uerum spectaculum dicebat; quomodo capite 16: Hic est uerus triumphus cum, etc. GALE.---Illud esse uerum dicebat. Nimirum, quod pedem dorso  ualeriani imposuisset, atque illud etianum loquens premeret. Tota enim series orationis est, et imposito pede super dorsum eius, illud esse uerum dicebat . . . . . . non quod in tabulis aut parietibus Romani pingerent; ut ad eum tandem utriusque corporis situm, non fictitium, sed reipsa constantem, Cecilius noster post Saporem respexerit, quo Sapores ualeriani dorsum, inclinare se et terga prebere semel iussi, suo pede calcabat. Inclina te mihi, ac terga prebe, aiebat igitur imperiosius rex Persarum Romano. Quod cum dictum factum ualerianus prestaret, pedem illico Sapores eius dorso imponebat, Hoc uerum est, inquiens, non quod in tabulis aut parietibus Romani pingunt. Quasi dixisset: Ausi sunt aliquando Romani tui Persas sibi hoc pacto subiectos depingere. Sed illa ad libitum efficta erant, et mere imaginaria. At quod iam tibi, terga prebenti, pedem impono, id pura ueritas, ualeriane. Sicque tota, meo iudicio, huius loci difficultas hinc orta, quod auctor non integra seu ipsissima Saporis uerba, que iam, credo,  attulimus, representauerit, uerum interpolata, et quibus usus sit pro suis.

Exprobrans ei cum risu. Multum, ni fallor, lucis et elegantie afferri possit his uerbis, si cum proxime precedentibus ac sequentibus connectantur in hunc modum: Illud uerum esse dicebat exprobrans, et cum risu, non quod in tabulis, etc. Neque adeo dubito quin ipsissima sit auctoris manus: ut haud, inquam, scripserit Saporem ualeriano exprobrasse cum risu; nam ista sane locutio obscura, et minus Latina; sed id quod ualeriano Sapores dicebat, dictum illi fuisse exprobrando, et ridendo simul.

Dignissime triumphatus. Hoc est, ut meritus erat. Sic enim dignus et digne ueteribus. Noster capite I: Deum mortem digna ultione persecutoribus irrogare; et hoc ipso aduersarios Dei sepe dignam scelere suo recipere mercedem. Alias, indignissime foret legendum. Triumphatus autem, propter sequentia, ad memoriam  clarissimi triumphi uidetur omnino per triumphum ductus sonare. Nec alio, opinor, anglica uersio referenda, Being thus led about in triumph.

Aliquandiu uixit. uixit in ea seruitute ualerianus usque ad annum 269, auctore Chronici Alexandrini teste, cui hac in re fides habenda: His coss.  ualerianus Augustus a Persis oppressus periit. PAGIUS.---Nimirum, ad an. Chr. 259, quo ualerianum captum fuisse a Sapore, Pagio certum est. Fuitque adeo ualeriani seruitus decem annorum.

Cum filium haberet imperatorem. Seniorem scilicet Gallienum, quem iam ab anno Christi 251 consortem imperii fecerat, et qui, capto patre, summam rerum solus per multos annos administrauit. Quo hec anglice tralationis uerba pertinent: Thot he had a Son, upon whom the Empire had deuolued by his misfortune. Adde Baluz., col 306.

Seruitutis extreme. Eodem procul dubio sensu, quo extremi ingenii homo apud Liuium, pro homine ingenii infimi, et extremi homines, pro infimis ac humillimis,  occurrunt.

Nec omnino repetitus est. Id uerissimum. Et Bactriani tamen, atque Hiberi, et Albani, et Tauroscythe, ad Romanos duces scripserant, auxilia pollicentes ad ualerianum de captiuitate liberandum, ut scripto reliquit Trebellius Pollio in ualeriano seniore.

Direpta est cutis. Sententia Nicolai Heinsii fuit scribendum esse derepta est ei cutis. Aliud enim Latinis est diripere, ut diripere agros, urbes; aliud deripere, quod est detrahere, auferre, ut multis ostendit uir ille magnus in notis ad Ouidium, idque probat fide et auctoritate uetustissimorum librorum. GRAEuIUS. Confer Cuperum, col. 482, et Baluz., 306.

Infecta rubro colore. Qu'ils peignirent de rouge. MAUCROIX.---Tanquam noster, picta rubro colore scripserit.---And both it and its being teinctuied mith a red colouring. uersio anglica.---Perinde iam ac si apud nostrum tincta rubro colore legatur, nec de sola ualeriani cute, uerum de eius intestinis quoque agatur.  Quod posterius uereor, ut facile cum isto narrationis complexu conciliari possit, et exuta uisceribus pellis, infecta rubro colore, ut poneretur . . . . De ceteris, uix ausim quid potius sequar eligere. Credo tamen secundam prestare interpretationem ob hunc Plinii locum: Mulieribus etiam palpebre infecte quodammodo: tanta est decoris affectatio, ut tingantur oculi quoque.

Infecta rubro colore. Uti donaria solebant minio obduci. Qua de re Seruius ad uirgilium. Ruber enim color diis sacer, propter igneam eorum naturam. TOLLIUS.---Accederem libens uiri docti sententie, ni proxime sequeretur, ut in templo barbarorum deorum ad memoriam clarissimi triumphi poneretur. Sed ex uerbis fateor, ad memoriam clarissimi triumphi, mihi ante omnia suspicio est indutum fuisse purpurea ueste ualerianum ea die qua de illo triumphauit Sapores; quo nempe asperius ualeriano insultaret, et se de imperatore triumphum agere omnium oculis ostenderet. Nam nec aliter Christum  purpurea ueste Romani milites, cum ei impensius illudere uellent, induerunt. Deinde uero suspicor quoque non alia de causa placuisse Sapori, ut ualeriani, tandem mortui et corio exuti, cutis rubro colore inficeretur, quam ut clarissime illius diei memoria in perpetuum duraret, qua ualerianum in triumpho eduxerat purpuratum. Confer Baluzium ad eadem uerba. Col. 306.

Cum exuuias capti principis. Non quo igitur sensu apud uirgilium, lib. II Aen.,

. . . . . . Exuuias indutus Achillei;
sed quo proprie apud eumdem exuuias serpentis habemus in his uersibus:

Cum positis nouus exuuiis, nitidusque iuuenta
uoluitur.
Itemque apud Plautum exuuias bubulas, pro corio,  uel pelle bubula; et rursus apud Actium in Bachiis:

Tunc pecudum exuuias leuo pictas lateri accommodans.
Qui locus an quod iam precessit, infecta rubro colore, aliquatenus illustrare queat, iudicent docti: mihi non uidetur, sed pertinere potius ad pictas ueterum uestes. Et de reliquo, quem noster paulo ante imperatorem tacite regis nomine donauit, exerte nunc principem appellat: quod prima, uti dixi, specie multo minus habet nobilitatis. Sed id nolito ualeriani captiuitati tribuere. Latinis maxima feliciorum imperatorum dignitas et potestas nonnunquam principatus dicta, ipsique principes nuncupati. Hinc noster capite 3: Multi ac boni principes Romani imperii clauum regimenque tenuerunt. Indeque mox eidem, cap. 4, de illorum , fastigium illud principale. Sed et ita apud Plinium et alios, Claudii principatu, et Diui Augusti principatu pro Claudio et Diuo Augusto imperantibus. Denique, de ipsissimo nostro ualeriano, cum iam captiuus esset, Balerus rex Cadusiorum ad  Saporem scribens: Captum, inquit, ualerianum princicipem principum non satis gratulor; ut uel inde pateat quid ex ceca et praua Ethnicorum adulatione princeps, cum de Romano imperatore dicitur, sonet, idem scilicet, quod de Dei Filio in Apocalypsi , Princeps regum terre. Apage sis.

Apud deos suos cernerent. Sexcenta sunt in Latinorum libris exempla, ubi apud me, et in edibus meis, unum et idem prorsus notant. Atque ita nunc apud deos suos, et in templo barbarorum deorum, quod recens precessit, eodem mihi redeunt.

Facere . . . aduersus maiestatem Dei. En quod supra diximus, facere, apud nostrum absolute, hoc est, sine accusatiuo, quem regat, reperiri. Neque aliter in fine capitis 6, contra Deum fecerunt. Quod ut minus mireris, sciendum facere in utroque exemplo nil aliud esse quam quod quotidie neutraliter dicimus agir, Greci fere quo et sensu hic auctor, cap. 9, de Maximiano loquens, exinde insolentissime agere cepit.

Singularis Dei. uid. Cup., col. 482.

 Continentis, etc., ibid.



CAPUT uI.

Aurelianus. Quintilli, seu, secundum Hieronymi Chronicon, Quintilii Imperatoris, qui die imperii decimo septimo interfectus est, successor; idque anno Christi 270 mense nouembri, aut insequenti. Eumdem aliquot locis L. Domitium Aurelianum Indiculi consulum nominant; modo etiam nonnulle inscriptiones, ualerium Aurelianum, a familia ualeria, qua ipsi erat gentilis. u. Hieronymum in Chronic. ad an. Dom 271, Criticam Pagii ad an. Chr. 270, num. 3, et 271, num. 1, Petauium denique De Doct. Temp. ad annos Chr. 274 et 275.

Natura uesanus, etc. Aurelianus, quod negari non potest, seuerus, truculentus, sanguinarius fuit princeps. Edit. Oxon. et Cant. ex Fl. uopisco. Adde Baluz., col. 307, et Columb., col. 397.

Quamuis captiuitatem ualeriani meminisset. Si quis, unde id noster sciuerit, cogitet rogare, responsio in  promptu. Potuit meminisse, quia res erat adeo recens et illustris, ut illius non posset non recordari; mortuo quippe nouissime ualeriano apud Persas post annos decem captiuitatis, seu, quod eodem redit, anno demum Christi 269. uide supra, col. 448.

Iram Dei crudelibus factis lacessiuit. Non intentata igitur duntaxat persecutio ab Aureliano, quod clarissimo Dodwello uisum est, sed executioni mandata, ut loquitur et multis probat Pagius in Critica Historico-Chron., ad annum Christi 272, num. 5 et 6. Conferantur insuper tertius, quartusque: quin et Baronius ad annum Christi 273, num. 9, 10, et 275, num. 4, 5 et seq. ubi, si non innumera illa martyrum millia recensentur, quos Leo Magnus in octaua sub Aureliano persecutione passos esse posuit, nominantur saltem plurimi, eorumque pene, ex fide Martyrologiorum et similium scriptorum auctoritatibus.

Aurelianus . . . iram Dei crudelibus factis lacessiuit,  uerum illi ne perficere quidem que cogitauerat licuit: sed protinus inter initia sui furoris extinctus est. Edictum itaque indulgentie emiserit Gallienus Aegyptiis an. Dom. 272 accuratissime, instante solemnitate paschali . . . Inde nemo est de persecutione suspectus usque ad Aurelianum. Eum tamen ipsum pretermisit Sulpicius Seuerus, uir alioqui fabulis addictissimus. Et merito quidem ille. Intentata enim duntaxat erat ab Aureliano, non item executioni mandata. Id satis manifeste indicant scriptores illis temporibus proximi Lactantius et Eusebius. Ecquid illis Lactantii uerbis clarius? uerum illi ne perficere quidem que cogitauerat licuit: sed protinus, etc. Similiter Eusebius de eodem Aureliano . . . . , , . . . Impulsus itaque erat duntaxat Aurelianus, ut persecutionem aduersus Christianos commoueret; et de ea rumor solum,  quasi de re nondum ad exitum perducta ferebatur. etiam dixit, et edictis , a Deo esse occupatum. Nondum igitur persecutionem excitauerat: uixdum etiam subscripserat edictis, cum a Deo punitus est. Constricto cubito Deus conatum eius repressit. Nondum igitur res erat ultra conatum perducta; nondum etiam plagam inflixerat, quam fuerat eleuato brachio minatus. DODWELLUS.

uerum illi ne perficere quidem, etc. Producit  Lactantii locum Dodwellus, aitque: Si  perficere que cogitauerat non licuit, ut tradit Lactantius, nullos itaque eius decreto factos martyres fuisse necesse est. uerum, ex hoc ipso loco, et sequentibus, Dodwelli sententia iugulatur. Lactantius enim, qui istis temporibus fuit proximus, dicit quidem Aurelianum, que cogitauerat, perficere non potuisse, non uero ei illa inchoare non licuisse; persecutionem uero inchoasse statim subdit: sed protinus inter initia sui furoris  extinctus est: non itaque ante eius initium, sed antequam eam perficere et ad finem perducere posset, quod sequentibus uerbis magis confirmat: Nondum ad prouincias ulteriores cruenta eius scripta peruenerant, et iam cruentus ipse humi iacebat. Peruenerant ergo ad prouincias uiciniores Thracie, ubi interfectus est. Quibus etiam uerbis Lactantius confirmat quod in Chronico Eusebii, et apud Orosium traditur, inter decretum persecutionis et Aureliani cedem aliquod temporis spatium intercessisse. PAGIUS, apud quem plura in eam rem digna lectu.

Sed protinus inter initia sui furoris extinctus est. Occisus Aurelianus uno aut altero mense, ut uidetur, postquam persecutionis edictum emisit. PAGIUS.---Breuissime igitur eatenus, quo et illam nomine appellauit, duorumque ad summum mensium. Sed, pergente uiro docto, eadem post Aureliani interitum per aliquot menses, id est, per sex mensium interregnum durauit; et quicumque Christiani martyrium tunc passi sunt, sub Aureliano in Martyrologiis passi dicuntur,  quia uidelicet uirtute eius decreti occisi. Ita ergo rursum. PAGIUS.

Ad prouincias ulteriores. Id est, ultimas. Thracia enim nondum a nostro nominata est, ut possis cum Pagio prouincias ultra Thraciam sitas intelligere. Maucroixius, Aux prouinces les plus éloignées, eodem nobiscum sensu.

Scripta. Hoc est, edicta, que Maucroixii uersio; uel, edicta contra Christianos, que plenior episcopi Sarisber. interpretatio. Scito tantum uideri eiusmodi scripta cap. 10, num. 22, alio nomine litteras uocari his uerbis, datisque ad prepositos litteris, etiam milites cogi ad nefanda sacrificia precepit; ubi lege que notauimus.

Cenofrurio. Sed cum iter faceret, apud Cenophrurium, mansionem que est inter Heracliam et Byzantium, malitia notarii sui, et manu Mucaporis interfectus est. Editio Ox. et Cant. ex uopisco. Adde Baluz., col. 307, et Columb., 397.

 Qui locus est Thracie. Sed quis locus? Un bourg, ait Maucroixius, id est, pagus. Preiuerat Ferrarii Lexicon Geographicum: Cenophrurium, Castelnouo, ut ipsum nomen Grecum significat, pagus Thracie, ad Propontidem, inter Byzantium . . . et Heracleam . . . ubi Aurelianus imperator interfectus est, teste Eutropio. uopiscus mansionem uocauit in uerbis modo allatis: de cuius uocis significatione dicetur suo loco in sequentibus.

Ab amicis interemptus. Edit. Ox. et Cant. ex uopisco: »Incidit autem, ut se res fataliter agunt, ut Mnestheum quem pro notario secretorum habuerat, libertum, ut quidam, suum, infensiorem sibi minando redderet, quod nescio quid de quodam suspicatus esset. Mnestheus qui sciret Aurelianum neque frustra minari solere, neque, si minaretur, ignoscere, breue nominum conscripsit, mixtis iis, quibus Aurelianus uere irascebatur, cum iis de quibus nichil asperum cogitabat, etc.«---Quem uopiscus Mnestheum uocat, a Zozimo dicitur,  , uti olim ad primum Zozimi librum annotauimus. Eedem editiones. Adde Columb., col. 397.

Contra Deum . . . fecerunt. uersio anglica: They acted againsi God.---Ad uerbum, Egerunt contra Deum; quod illa que a nobis, in fine capitis 5, dicta sunt firmat. Conferatur Columbus, col. 397, Sallustius non dissimili ratione de ueteribus Romanis: Optimus quisque facere, quam dicere . . . malebat.



CAPUT uII.

Diocletianus. Qui anno Christi 284, male enim Scaliger serius, imperator renuntiatus est; idque, non Palilibus, seu die 21 Aprilis, ut quamplurimis ante Petauii Doctrinam temporum persuasum fuit, sed die 17 septembris, si cum Pagio auctorem Chronici Alexandrini libeat sequi uel 12 kal. Decembres, id est, die 20 Nouembris, si Diocletianeam Baluzii Chronologiam pretuleris. Petauium autem, lib. XI,  de Doct. temp. c. 30; denique Pagii Criticam in Annales Baronii ad annum Christi 284, num. 3 et 4.

Qui scelerum inuentor et malorum machinator. MAUCROIX: Mauuais prince, et auteur de tous nos maux.---Quasi postrema huius loci uerba sint, et omnium nostrorum malorum machinator. uersio anglica: That was the Contriuer of all our late miseries.---Perinde etiam atque recepta lectio sit, Inuentor postremorum omnium nostrorum malorum. Occurrunt, opinor, ambe tralationes difficultati, quam ad caput 9, col. 666, tanget Tollius. Adde Col., col. 397. Lactantius in lib. de Mortibus Persecutorum cap. 7, quibus moribus Diocletianus imbutus fuerit, nos edocet . . . . Diocletianum tamen prioribus imperii annis Christianis fauisse testatur Eusebius, lib. uIII, cap. 1, ubi quantam gloriam ante persecutionem anno 302 excitatam religio christiana consecuta esset indicans, ait: »Argumento esse possit imperatorum benignitas erga nostros, quibus regendas etiam prouincias committebant, omni sacrificandi metu eos liberantes ob singularem,  qua in religionem nostram affecti erant, beneuolentiam. Quid opus est dicere de iis, qui in imperatorum palatiis uersabantur? Quid de imperatoribus ipsis, etc.« que huc referenda. PAGIUS ad annum Chr. 284, num. 9.

Orbem terre. Quem mox Diocletiani regnum appellari uidebis, et qui proinde simpliciter de Imperio Romano intelligendus, uti et uox Orbis paulo post sine addito posita.

Auaritia et timiditate. Auaritie exemplar occurrit apud uopiscum in Numeriano, cum apud Tungros diuerteretur. Editio Ox. et Cant.---Affert uopisci locum Baluzius, col. 307. uin' hic uero insigne Diocletiani timiditatis argumentum? Perge que noster dicit legere. Tres enim, inquit, participes regni sui fecit. Ratio, si que ulla unquam, peremptoria. Confer Aurelii locum mox adducendum: Quoniam bellorum moles acrius urgebat, etc. Item clarissimum Greuium  ad caput 8, num. 6. Postremo, que ad nonum dicimus, col. 664, et ad 10, col. 668.

Subuertit orbem terre, Acta latina passionis SS. martyrum Tarachi, Probi, et Andronici, quos sub Diocletiano et Maximiano Herculio serius ocius passos esse certum est: »Maximus dixit, maledicis principes, o malum caput, qui diuturnam et almam pacem prestiterunt. Andronicus dixit, Ego maledixi et maledico potestates et sanguibibulos, qui seculum euerterunt.« Quod cum magno animo, uiuentibus iis principibus, et apud presidem Romanum dictum fuerit, maior sane huic scriptori, dum post utriusque mortem similia affirmat, fides est habenda.

Tres enim participes regni sui fecit. Maximianum cognomento Herculium anno Ch. 285, Constantium cognomento Chlorum, et Galerium Maximianum cognomento Armentarium, anno 293. Editio Ox. et Cant.

Adde Baluzium, col. 307, Cuperum, col. 482, Columbum, col. 398, et Pagii Criticam ad annum Ch. 292, quo uidelicet, secundum Pagium, non sequente,  Constantius Chlorus et Galerius Maximianus a Diocletiano Cesares facti.

Regni sui. Tanquam de regis proprie dicti ditione et potestate agatur, non uero de imperatore, qui orbem terre administrabat. Sed quia, ut iam uidimus, Romani imperatores, tertio saltem seculo, reges uocati, idcirco etiam quandoque illorum ditio ac potestas regni nomen sortite sunt. Aurelius uictor de eiusdem Diocletiani imperio: Celebrato regni uicesimo anno, ualentior curam R. P. abiecit. Confer ex Hieronymiana Eusebiani Chronici uersione, Tiberius Drusum consortem regni facit. Item, Philippus Philippum filium suum consortem regni fecit. Imperium sine circuitione interpretes nostro loco reddiderunt.

In quatuor partes orbe diuiso. En quo pacto, ex Aurelii uictoris pericope uere insigni: Quoniam bellorum moles . . . . . acrius urgebat, quasi partito imperio, cuncta que trans Alpes Gallie sunt, Constantio commissa ; Africa, Italiaque  Herculio ; Illyricique ora ad usque Ponti fretum, Galerio . Cetera ualerius retentauit. Hic quartam habes. uide an non itaque Hispania ualerio Diocletiano inter alia cesserit.

Quam priores principes habuerant cum soli, etc. Tralatio anglica: The former emperours. Id est, priores imperatores. Optimus Commentarius. Promiscue enim apud antiquos imperatoris ac principis appellationes, etiam cum de imperatorum maximis loquuntur. Confer dicta ad caput 14, num. 10.

Accipientium. Anglica uersio: Of those who receiued hispay. Hoc est, eorum qui stipendia ab eo accipiebant.

Dantium. Eadem: Of those who payed his taxes. Id est, illorum qui imperata sibi tributa soluebant.

Enormitate indictionum. Sic apud Spartianum in Caracalla, enormitas stipendii; et in uita S. Cypriani per Pontium, enormitas spatii longioris; et in Theodosii Nouellis. Palatine exactionis enormitas; denique, apud Iul. Capitolinum in Gordiano tertio, de Philippo Arabe, qui se in nouitate atque enormitate fortune  non tenuit.

Indictionum. Tributorum. Edit. Ox. et Cant. Adde Baluz., col. 307.

Desererentur agri. uide Baluz., col. 307.

Et culture. Forte scriptum, et culta rura: quanquam nec uulgata lectio mala est. TOLLIUS.

Prouincie quoque in frusta concise. Reliquit Augustus Senatui imperii Breuiarium, quod quale fuerit ex Strabone, et Tacito, et Plinio intelligimus; nec ullus memoratur imperatorum, qui prouinciarum distributionem innouarit usque ad Hadrianum. Mutata equidem nonnulla ab Hadriano discimus ex Appiano. Sed quamcumque tandem ille prouinciarum distributionem reliquerit posteris, ea rursus permansisse uidetur usque ad Diocletianum. Nouam enim ille cum suis Cesaribus prouinciarum partitionem fecit. Prouincias, eo imperante, in frusta concisas tradit in aureolo de Persecutorum mortibus libello  Lactantius. DODWELLUS, in diss. Cypr. XI, num. 23.

Multi presides. uide Cup., col. 482, et Columb., col. 378.

Officia. Pro, officiarii. Edit. Ox. et Cant.---Confer Cangii Glossarium, u. Officium: et Greuium infra, capite 8. Sed omnino debere hic inferioris ordinis officia intelligi ostendit, cum sutecedens mentio presidum, quibus scilicet officia illa suberant. tum collatus Pollionis locus in duobus Gallienis, ubi palatinorum officiorum prefecti et magistri sic commemorantur: »Cum iret ad hortos nominis sui, omnia palatina officia sequebantur. Ibant et prefecti; et magistri officiorum omnium adhibebantur.«

Incubare. Sic et lib. uII de uita Beata, cap. 19: Si quidem capto mundo cum magnis latronum exercitibus incubabit, et supra, cap. III: Subiectorum tamen ceruicibus incubauit quam diutissime. Florus l. II, c. 6, de Scipione: Sic factum est, ut inherentem, atque incubantem Italie extorqueret Hannibalem. Sed plura uideo clarissimum Columbum iam ad caput tertium,  col. 395, congessisse. TOLLIUS.

Rationales. Procuratores principum, quorum cura erat, ut in prouinciis bona caduca et uacantia fisco uindicarent. Editio Ox. et Cant.---Rationales eosdem reuera esse atque principum procuratores perspicue ostendit Lampridius in Alex. Seuero his uerbis: Ubi aliquos uoluisset uel rectores prouinciis dare, uel prepositos facere, uel procuratores, id est, rationales ordinare, nomina eorum proponebat. De iisdem rationalibus reperio in codice »ad fiscum pertinentes causas rationalis decidat, omnibus concussionibus prohibendis;« et alio loco: »Rationalis noster, si res que a fisco occupate sunt Domini tui esse probaueris, ius publicum sequetur.«

Magistri. uide Columbum, col. 400, itemque dicenda ad caput 14, num. 18.

uicarii prefectorum. Non ea erat uicariorum prefectorum urbium regiarum potestas, ut his idem quod prefectis liceret quorum uicem tuebantur. Ergo amplior  hic nunc potestas data est, quo uoluntatem Principis exsequerentur. TOLLIUS.

Quibus omnibus. Legendum forte, sub quibus omnibus. GALE.

Ciuiles actus. Id est, acta in ciuilibus cansis decretoria; et ita, mox condemnationes et proscriptiones, pro actis decretoriis condemnationum et proscriptionum. Qui eiusmodi acta faciebant, actuarii et actuales dicti a ueteribus. Aurelius uictor: Tantum actuariorum . . . in exercitu factiones uigent. Glosse Philoxeni et aliorum, Actuarius, . Actualis scientia, . Confer. Cup., col. 483, et Columb., col. 400.

Sed condemnationes tantum, etc. Quomodo tantum condemnationes et proscriptiones? Id est. quomodo nil aliud, quam condemnabant et proscribebant, si, ut sequitur, proscriptiones frequentes solum erant? Et rursus, quomodo tantum condemnationes et proscriptiones, ubi ciuiles actus fuisse apparet, etsi admodum raros? An legendum, quibus omnibus ciuiles actus admodum  rari, sed condemnationes et proscriptiones frequentes, sine tantum? Abesset certe tota loci difficultas. Sed erunt, credo quibus id aduerbii uidebitur potius , ut in ista Iustini Perioche: Ingrati ciuis officium existimano . si, cum omnium gentium res gestas illustrauerit, de sola tantum patria taceat; etsi loca haud perfecte similia sint.

Proscriptiones. Ea uox tam de hominibus in exilium eiectis, quam de bonis eorum fisco addictis accipi potest. TOLLIUS.

Exactiones. uide Columb., col. 400.

Hec quoque. Legendum, Haud quoque. ALLIX.---Imo potius, Nec quoque, quod a ueteri codice minus recedit. Atque id iamdiu antequam uiri doctissimi coniecturam uidissem, mirabar, ut amici norunt, nemini in mentem uenisse, adeo emendatio facilis erat et necessaria. Quenam enim ad Diocletianeam reipublice gubernationem pertinentia nominantur et recensentur  in antecedentibus? An res ullo pacto tolerabiles, ut noster catalogum pertexendo addere potuerit, Hec quoque tolerari possunt? Minime: sed res e contrario plane intolerabiles; puta »enormitas indictionum, perpetue rerum innumerabilium exactiones, et in exactionibus iniurie non ferende:« unde liquet, subiiciendum statim fuisse »nec quoque tolerari possunt.«

Ad exhibendos milites. Id est, ad prestanda militibus stipendia. PAGIUS.---Item Editiones Oxon. et Cant. e Baluzio, apud quem alia etiam in eam rem, col. 308.---Ad exhib. mil. Exhibere Latinis posteriorum temporum est alere, sustentare. Iustin. l. XI, 10: Misere uitam exhibentem; hoc est, misere se sustentantem. Greuius, qui et tibi uidendus ea de re ad caput 11, num. 2.

uariis iniquitatibus. Sic Saluianus, lib. u: »Quibus enim aliis rebus Bacaude facti sunt, nisi iniquitatibus nostris, nisi improbitatibus iudicum, etc.«

Legem pretiis. uide Baluz., col. 308, et Columb., col. 400.

 Donec lex. uide eosdem, ibid.

In exhibendis oper. et artif. et plaustris omnibus, quecumque sint, etc. Copulam excidisse puto. uidetur enim Lactantius scripsisse: »In exhibendis operariis, et artificibus et plaustris, omnibusque, quecumque sint fabricandis operibus necessaria.« que absorpsit syllaba sequens in quecumque. Non tantum coacti fuerunt operarios, artifices et plaustra exhibere, sed et omne aliud instrumentum, quod requirebatur ad opera condenda. GRAEuIUS.

Omnibus quecumque. Et hic copula deest. Lege igitur, omnibusque. TOLLIUS.

Hic basilice, hic circus, hic, etc. Pro hic, legendum ubique credam hinc. GALE.

Hic moneta. uide Cup., col. 483, et Columb., col. 400.

Hic armorum. uide Cup., col. 483.

Magna pars ciuitatis exceditur. Pro magna parte ciuitatis exceditur. Expulsi namque ciues priuatis edificiis, quorum aree in edificationes principis cessure erant, tamquam urbe capta, excedere cogebantur, et  alias sedes querere. TOLLIUS.---Magna pars ciu. exced. Lege, magna parte ciuitatis exceditur; aut magna pars ciuitatis exciditur. ALLIX.---Exceditur. Exeditur. GALE. Itemque Allixius, alio loco.

Ciuitatis. Nicomedie, quam Diocletianus Rome studuit equare, ut infra. Edit. Oxon. et Cant. Adstipulantur doctissimi Translatores, qui ne uocis quidem ciuitatis meminerunt, sed eius loco Nicomediam posuerunt. Conf. Baluz., col. 308.

Ita semper dementabat. So madly expenceful was he. uersio anglica. Ad uerbum, Adeo stulte impendiosus erat.---Dementabat. Insaniebat, infinita scilicet edificandi cupiditate. TOLLIUS.---Necaliter fere Maucroixius. Adde Cuperum, col. 401, in Columbi Nota ad hunc locum.---Dementabat. An dementabatur? ALLIX, quialibi tamen rotunde, legendum dementabatur.---Mihi, quin noster compositum demutabat, pro simplici mutabat, ob adhibitum recens mutari scripserit, non dubium est, in hunc sensum. »Quod ita autem Diocletianus  plus semel opera iam perfecta diruebat ac mutabat, inde ortum, quod is Nicomediam studeret urbi Rome cequare;« ut primo loco frequentes Diocletiani circa sua edificia mutationes memorauerit, dein porro illarum causam attulerit, quam dixi, eamque ualde planam et idoneam. Demutare idem, quod mutare. Plautus:

. . . aut si demutant mores ingenium tuum:
pro mutant, uel immutant, ut e precedenti uersu apparet:

Siue immutare uis ingenium moribus.
Sed et uerbo demutare, eiusque uerbali nomine demutatione, solute orationis Auctores usi sunt. Apuleius, nisi quod sensu ab eo, quem hic sequimur, paulum diuerso: Quamquam, ait, teterrimum os tuum minimum a Thiesta tragico demutet, hoc est, differat. Plinius uero demutationem in eadem prorsus significatione, qua mutatio a Latinis usurpari solet, adhibens: Nullum animal  pauidius esse existimatur,  et ideo uersicoloris esse demutationis, saltem secundum uetustiores editiones; fatendum enim excusum fuisse in recentioribus mutationis, propter insolentiam uocis forsitan inter alia. Mirum certe, editores nullam fecisse mentionem prisce lectionis.

Licitum consuetudine. uide Baluz., col. 308.



CAPUT uIII.

Quid frater eius. Nempe Diocletiani. PAGIUS, ad ann. Chr. 291, num. 2.---Recte, quamquam id nomen usque ab initio capitis 7, sit repetendum.

Frater eius Maximianus. Non natura, sed imperio; siquidem Diocletianus Dalmata, Maximianus Pannonia oriundus fuerit. Diuersum sanguinem, inquit Mamertinus in Panegyrico, »affectibus miscuistis. Non fortuita in uobis germanitas est, sed electa.« Ed. Ox. et Cant.---Maximien, son associé à l'Empire, MAUCROIX.---Id est, Maximianus eius in imperii administratione socius; quocum anglica concinit translatio: His Colleague in the Empire, eius in imperio collega.  Confer Baluz., col. 308, Cuper., 483, Columb., 401.

Qui est dictus Herculius. Claudit hic primam huius capitis periodum Maucroixii uersio: Maximien, son associé à l'Empire, quel rapport n'auait-il pas auec lui? Claudit quoque editio Abensis isto pacto: Quid frater eius Maximianus, qui est dictus Herculius? Sed hec quidem ex optimo premonstratore ampl. Cupero, quem uidesis, col. 485.---Qui est dictus Herculius. Compendium Historie Romane a Pomponio Leto uulgatum, ubi et rem pluribus exequitur: »Cognomina sibi indidere . Diocletianus Iouius, Maximianus Herculius appellati sunt, uelut ille Iouis, hic Herculis heres.« Sed aliter, et magis credibiliter Aurelius uictor in Cesaribus: »Huic  postea cultu numinis, Herculei cognomentum accessit, uti ualerio  Iouium: unde etiam militaribus auxiliis longe in exercitum prestantibus nomen impositum.« Adde Cuperum, ad Qui est dictus, col. 485; et Columbum, u. Herculius, col. 401.

Non dissimilis ab eo? Dele interrogationis notam.  GALE.---Eamdem merito translatam hinc uoluit Cuperus, loco recens laudato; ut postquam hic Scriptor ad Maximianum Herculium cum ista interrogatione transiuerit: Quid frater eius Maximianus, qui est dictus Herculius? sibi ipsi breuiter responderit: Non dissimilis ab eo; hoc est, non dissimilis fuit a Diocletiano.

Nec enim possent in amicitia tam fideli coherere, nisi esset, etc. Oratorie dictum, pro Nec enim potuissent in amicitia tam fideli coherere, nisi fuisset; et que sequuntur. Illi enim non uiuebant amplius; optimeque adeo uersio anglica: Nor could thei aue been cemented into so entire a friendship, if thei had not been, etc. Eodem redit Maucroixiana. A moins que d'auoir les mêmes inclinations, les mêmes pensées, les mêmes désirs, auraient-ils uécu dans une si parfaite intelligence?

Nec enim possent in amicitia. Notum illud Sallustii in Catilin.: Nam idem uelle atque idem nolle, ea demum firma amicitia est. TOLLIUS.

In utroque, etc. uide Bal., col. 310.

Hoc solum differebant, quod auaritia minori, etc.  Quod auaritie minori. Editio Abensis, cum Oxoniensi anni 1684 et Cantabr. anni sequentis. Legendum auaritie. uossius, cui mox adstipulabuntur alii.

Hoc solum differebant, quod auaritia minori, etc. Subesse hic loci mendum cum Baluzio suspicor; luxata est enim uerborum structura: sed assentiri non possum uiro doctissimo, qui ideo corrupta hec censet ac deprauata, quod alias secum pugnaret Lactantius, qui subinde scribit, non admodum diligentem fuisse Maximianum in conseruandis opibus quas ei Africa et Hispania opulentissime prouincie subministrabant. Quidni enim rapacior Maximianus, tenacior Diocletianus haberi possit? Presertim cum Maximianus fuerit ferus animo, auaritia crudelis; atque hac saltem parte consortem imperii uicerit. Locum itaque ita restituo, donec de illius sensu melius constiterit: Hoc solum differebant, quod auaritie minori, id est, Maximiano, altero fuit plus , plus uero animi, non ad bene faciendum, sed ad male. Ita ut intermedia uerba uncis inclusa, et a precedentibus seiuncta, uideantur mihi sensum illum suppeditare, quem hic locus postulat. Editio Oxon. anni 1680, a qua tralationem anglicam non nisi uerbis discrepare dici potest.---Episcopus Asaphensis legit: Quod auaritie minori altero fuit plus, sed plus timiditatis: maiori uero minus, sed plus animi, etc. Que quidem lectio distinctior est: sed si admittatur, sibi non constabit Lactantius, quippe qui Diocletianum infra describit tanquam in omni tumultu meticulosum animique disiectum. SPARKIUS in edit. Oxon. anni 1684, itemque in Cantabr. post illa, que modo ex priore Oxoniensi representauimus.---Locum hunc corruptum et luxatum esse, quicumque in hoc libello emaculando elaborarunt, uidere, uariisque usi sunt remediis. Forte scripsit Lactantius: Hoc solum differebant, quod auaritia maior in altero fuit, sed plus timiditatis; in altero uero minor auaritia, sed plus animi, non ad benefaciendum, sed ad male.  Non ausim prestare hanc manum esse Lactantii; non tamen longius aberrare ab ea hanc lectionem mihi persuasi, si precedentia inspicias, et que sequuntur. Diocletiani dicit fuisse maiorem auaritiam, sed et maiorem timiditatem. Inde in capite precedenti dixit, illum orbem terre simul et auaritia, et timiditate subuertisse. Propter illam timiditatem tres in consortium imperii adsciuit, qui multiplicatis exercitibus exhauserunt imperium Romanum; dein subiicit auaritie exempla. Maximianum autem minus auarum fuisse, sed prodigum: animosiorem autem in agendo male, nimirum in locupletissimis senatoribus interficiendis, et uirginibus abducendis. uidi postea in eadem fere sententia doctissimum Columbum esse. GRAEuIUS.---Lego: Hoc solum differebant, quod auaritie minori altero fuit plus, sed et plus timiditatis: maiori uero minus, plus uero animi, non ad bene faciendum, etc. GALE.---Et nobis quoque liceat ad huius loci intellectum ac restitutionem coniecturis indulgere.  Quid si igitur minori et maiori notule antiquitus fuerint, que ex ora libri, ubi primulum de more adscripte essent, postea in auctoris uerba malo fato irrepserint? auctor uero ab origine scripsisset: Hoc solum differebant, quod auaritie in altero fuit plus, sed plus timiditatis; in altero minus, plus uero animi, non ad bene faciendum, sed ad male? Tunc certe pronum fuerit prius altero de minori, scilicet fratre, posterius autem de maiori, pariter fratre, accipere; quod agat citra controuersiam hic Scriptor de Diocletiano et Maximiano Herculio tanquam fratribus: pronum itidem posuisse confestim suis locis in margine minori et maiori, modo certis ueterum fundamentis superstruens Annotator crederet, Diocletianum fuisse minorem natu, Herculium maiorem. Fundamenta uero, que nunc potissimum habeo ob oculos, duo sunt. Unum est, ex Cassiodori Chronico, Diocletianum et Maximianum Herculium eodem anno ob etatis defectum purpuram deposuisse; postquam uidelicet, narrante Eutropio, Diocletianus auctor fuisset Herculio,  ut in priuatam uitam concederent, et stationem tuende Reipublice uiridioribus iunioribusque mandarent. Alterum autem, quod ex Zozimo, non tantum Maximianus Herculius morte simplici obierit eque ac Diocletianus, sed prior pluribus annis. Quam frequenter porro conquerantur docti, marginales notas in auctorum uerba perperam irrepsisse, nemo nescit; et erit, credo, exemplum rei manifestissimum in proxime sequentibus. Scimus alias ex uictoris Epitome, Diocletianum uixisse annos sexaginta octo; Maximianum uero Herculium etate tantum sexagenarium interiisse. Addantur Baluzius, col. 311, et Columbus, col. 401.

Subiacerentque opulentissime prouincie uel Africa, uel Hispania. Quid? si sola, uerbi gratia, Africa subiacebat, subiacebantne plures ditissime prouincie, ac non potius unica tantum? Ferret ergo manuscriptus codex: Subiacerentque opulentissime prouincie Africa et Hispania, sicut clarissimis interpretibus  contra illius, et Aurelii simul uictoris auctoritatem legere in mentem uenit. Aut ferret saltem: Subiacerentque opulentissime prouincie uel Africe, uel Hispanie, in genitiuo casu. uerum uulgata lectio eiusmodi est, ut postquam initio, non unius, sed plurium prouinciarum mentionem iniecit, ille subito in unicam Africam, uel Hispaniam recidant. Deinde, cum Aurelius uictor, qui de Cesaribus sub imperatore Iuliano scribebat, probe nouerit, quasi partito imperio, cuncta que trans Alpes Gallie erant, fuisse Constantio commissa, Africam Italiamque Herculio, Illyricique oram ad usque Ponti fretum Galerio: cetera uero ualerium  retentasse,  quis credat, nostrum Cecilium, qui Maximiani Herculii temporibus multo uicinior extitit, paria nesciuisse; seu, quod idem est, non potuisse utrum Africa, uel Hispania Herculio preter Italiam subiacuerit, inuenire et dicere? Scripserat ergo simpliciter, ut res clamitat: Nam cum ipsam imperii sedem teneret, subiacerentque opulentissime prouincie,   non erat in custodiendis opibus tam diligens, etc. Sed ad uoces opulentissime prouincie, nescio quis longe post nostrum natus, et qui, quas precise prouincias noster intellexisset, ignorabat, aut non satis meminerat, et locum tamen sibi, uel aliis uolebat obiter illustrare, notauerat per compendium ad marginem, uel Africa, uel Hispania, hoc est, uelut Africa, uel Hispania; et inde postea confecta et exarata in libri contextu lectio, ad quam hec annotamus. Aliter tamen, quod fatendum, uiri docti, ut sequentia ostendent.

Dodwellus in dissertatione XI Cyprianica de Paucitate martyrum, num. 75, existimat, nullos martyres in Hispaniis hoc tempore fuisse, quod eas Constantius regeret. uictor enim de Cesaribus, qui scribit, Italiam et Africam Maximiano Herculio paruisse, de Constantio ait: Quasi partito imperio, cuncta, que trans Alpes Gallie sunt, Constantio commissa. Quare  cum Hispaniam aliis ditionibus uictor non accensuerit, putat Dodwellus uir eruditissimus, Hispanias, Britannias et Gallias Constantio Cesari creditas fuisse; indeque infert, nullos in Hispaniis martyres fuisse, cum nullum accesserit Constantii edictum, et Urbici magistratus, cum gladii potestate carerent, nullos martyrio coronare possent. uerum uictoris uerba citata tantum ostendunt, Constantium Gallias rexisse: Hispanias autem Maximiano Herculio subditas fuisse, docet Lactantius lib. de Mortibus Persecutorum, cap. 8: »Nam cum ipsam Imperii sedem teneret Italiam , subiacerentque opulentissime prouincie uel Africa, uel Hispania, non erat in custodiendis opibus tam diligens, quarum illi copia suppetebat.« Pagius ad annum Christi 303, num 10.

Non erat in custodiendis opibus tam diligens. He was not so careful in the management of his Treasure as was necessary. uersio anglica.---Id est, non erat in custodiendis opibus tanta, quanta oportebat, diligentia. Possit simplicius tam diligens, pro ualde diligens  sumi. Haud raro enim idonei auctores eleganter tam, pro ualde posuerunt. Plinius, l. uII Hist. Nat., c. 49: M. Cecilius Rufus et C. Licinius Caluus eadem die geniti sunt, oratores quidem ambo, sed tam dispari euentu; ubi ne aliud quidem umquam tam dispari queat esse, quam ualde dispari. Plautus pariter in Mostell., act. Iu, sc. 2, u. 9:

Ferocem facis, quia te herus tam amat.
Ad quem uersum iure merito Taubmannus, tam, id est, ualde: quod et confirmat laudato Plinii loco, atque aliis.

Non deerant locupletissimi Senatores, etc. Artificium Aureliano satis notum, uopisco referente. Dicitur preterea huius fuisse crudelitatis, ut plerisque senatoribus simulatam ingereret factionem coniurationis ac tyrannidis, quo facilius eos posset occidere. Edit. Oxon. et Cant. Confer Baluz., col. 311.

Qui subornatis indiciis, etc. Heserat mihi aqua  hoc loco, quem eapropter ex isto inter alios Liuii explicandum credideram: Ad inuidiam  faciendam, legatos ambracienses in senatum subornatos criminibus introduxit; hoc est ad criminandum, prout crimen frequenter Ciceroni ipsa criminatio est, siue criminum accusatio. Sed nodus aliunde multo melius solui potest, ut iam uidebis.---Subornare indicia est subornare indices. Sic coniugia, pro coniugibus; seruitia, pro seruis; officia, pro iis, qui funguntur officiis, et mille talia, que facile possunt congeri. Nihil certius. Suetonius, uerbi gratia, in Augusto, consilia semestria, pro consiliariis semestribus. GRAEuIUS.---Astipulatur uersio anglica. Accused by some Witnesses, that were suborned to swear against them, etc., id est, accusati a subornatis aliquot testibus.

Effoderentur assidue lumina senatus. Iustinus de Athenis a Lacedemoniis captis eadem fere phrasi utitur. Et noster, l. u, c. 12: Manus ei denique auferantur, effodiantur oculi. Infra, c. 36: Itaque confessoribus effodiebantur oculi. TOLLIUS. Adde Baluz.,  col. 311, et Cup., col. 485.

Iam libido in homine pestifero. Recte Heinsius legendum uidit: Iam libido in homine pestifera, etc. GRAEu.

Non modo ad corrumpendos mores, etc. Sensus erit magis nitidus, si legeris mares. Et licet gradatio uideatur minus congrua a crimine Sodomie ad raptus uirginum, apud Romanos tamen hoc crimen illo maius habebatur. BURNETUS.---Longe antequam Sarisberiensis esset episcopus, ac subiiciendam paulo post Colomesii notulam cum ceteris accepissemus. Confer Cup., col. 485.---Nihil certius coniectura pulcherrima doctissimi Burneti. GR.---Eo magis, liceat hoc addere, quia, si rem propius considerauerimus, auctoris gradatio non simpliciter a crimine Sodomie ad raptus uirginum procedit, quod aliquanto nimis innuit uiri celeberrimi locutio, sed a crimine corruptorum marium ad crimen uiolatarum nobilium filiarum: ut his adeo Maximianus, rem cum eis habendo, uim inferret, maribus minime, quos nempe sibi prius uel prece, uel pretio, aliisue lenociniis  conciliasset. Corrumpere certe eo sensu minus est quam uiolare; presertim, quando de uiolatis primorum filiabus agitur, uti nunc. Neque aliter sine dubio distinguenda apud Aurelium uictorem, matrimonia nobilium corrupit, de Carino, qui militariam nuptas affectabat; et constupratis ui plerisque, de uictorino.---Pro mores, mares legendum esse sagacissime odoratus est amicus noster Ioannes Battely, Suffolciensis archidiaconus, uir clarissimus, idemque reuerendissimo archiepiscopo Cantuariensi a sacris domesticis. A quo diuersus non abit reuerendus doctor Burnetus in anglica sua libelli huius translatione. COLOMESIUS.

uerum etiam ad uiolandas prim. fil. uir ergo reapse , ut loquitur de illo Iulianus imperator in Cesaribus.---In the debauching daughters . . . Anglica uersio.---Auribus, opinor, parcens, cum uox uiolandas hoc loco multo plus notet.

Felicitatem imperii. uide Cup., col. 485.

Si libidini, et cupiditati male nichil denegaret. Hi mores hominis, qui postea Ecclesiam persecutus est. PAGIUS,  ad annum Chr. 291, n. 2.---Si libidini. Cic. apud Nonium: Graues enim domine cogitationum libidines infinita quedam cogunt, atque imperant; que quia expleri, atque saliari nullo modo possunt, ad omne facinus impellunt eos, qui illecebris suis incenduntur. TOLLIUS.

Constantium. Intellige Constantium Chlorum, unum ex tribus illis, quos capite 7, num. 6, Diocletianus dicitur participes fecisse sui regni. Tres enim participes regni sui fecit. Ad que uerba, quo id anno singulis post Christum natum contigerit, notauimus. Confer Baluz., col. 312; et Columb., col. 402.

Orbem. Eum nempe, quem capite 7, num. 8, Diocletianus narratur in quatuor partes diuisisse; in quatuor partes orbe diuiso. uide notas. The whole empire. uersio anglica. Id est, totum imperium: sensu optime, si quid uideo, expresso. Accepit contra de toto seu uniuerso terrarum orbe Maucroixius: Digne de commander à tout l'uniuers.



CAPUT IX.


Alter uero Maximianus, etc. Pour ce qui est de Galerius, gendre de Dioclétien. MAUCROIX.---Latine, de Galerio, genero Diocletiani. Non male, si ad alios historicos respexerimus: sed haud ita forsan, si ad nostrum. Quod ut explicem, fuit certe alter ille Maximianus, ad quem iam nostri properat narratio, uocatus sepissime Galerius ab historicis latinis, quo ipsum melius a Maximiano Herculio distinguerent; idque, siue nomen simul Maximiani adiunxerint, siue non. Priori modo, apud Eutropium libri IX, legimus: Diocletianus Maximianum Herculium ex Cesare fecit Augustum. Maximianus Galerius in Dacia haud longe a Sardica natus; et rursus apud Aurelium uictorem licet diuerso ordine, Galerium Maximianum, cui cognomen Armentario erat, etc. Posteriori uero ratione, apud eumdem pauculis interiectis: Illyrici ora ad usque Ponti fretum Galerio commissa. Sed, quod uidetur Maucroixius non obseruasse, accidit nescio quo pacto, ut a Galerii appellatione hic scriptor per totum librum  abstinuerit; et uel alios distinctionis, de qua agitur, characteres adhibuerit, puta in proxime sequentibus, quem sibi generum Diocletianus asciuerat, capite autem 10, Maximianus Cesar, et sic de ceteris: uel nullos, ut cum capite 19: Erat, inquit, locus altus . . . in cuius summo Maximianus ipse purpuram sumpserat, quod ad Galerianum Maximianum pertinet, ut ex reliqua libelli serie patebit. Atque hoc ultimo modo de duobus simul Maximianis Iulianus imperator in Cesaribus: Deinde Diocletianus secum ducens Maximianos duos, et auum meum Constantium; ubi nulla alia uides utriusque Maximiani nomina. Adde Baluz., col. 312; et Cup., col. 486.

Quo anno uero is, de quo nunc sermo, Maximianus, admotus fuerit reipublice regimini a Diocletiano, et Cesar factus, dictum supra, quantum satis est, ad caput 7, num. 7.

Quem sibi generum Diocletianus, etc. Eutropius, l. IX Hist. rom.: Diocletianus Maximianum Herculium  ex Cesare fecit Augustum: Constantium et Maximianum Cesares . . . atque ut eos etiam affinitate coniungeret, Constantius priuignam Herculii Theodoram accepit, Galerius, filiam Diocletiani ualeriam.

Non his duodus tantum, etc. Ordo et sensus sunt: Peior  non tantum his duobus malis  quos tempora nostra senserunt, sed omnibus qui fuerunt. Confer doctissimos translatores.---His duobus. Id est, Maximiano et eius socero, prout explicare studuit in sua uersione Maucroixius.

Huic bestie. uide Baluz., col, 312.

Efferitas. Legendum, et feritas. Editio Ox. et Cant. Item uossius, Boherellus, Gale. Adde etiam Columb., col. 402.

Cum mater eius. Ortus parentibus agrariis, pastor armentorum, unde ei cognomen. Edit. Ox. et Cant. ex Epitome Aurelii uictoris.

Transdanuuiana. Cetere editiones, Transdanubiana. uid omnino Cuperum, ad hec uerba, Romulam matrem.

In Daciam nouam. Id est, Daciam Aureliani; nimirum  eam Mesie partem, in quam Aurelianus populos transtulerat, quos ex Dacia Traiani abduxerat . . . Ed. Ox. et Cant.---E Baluzio scilicet, apud quem reliqua uide, col. 312. uideatur quoque Cuperus, col. 486.

In Daciam nouam. Adi Anonymi Excerpta de Constantino, p. 659, lib. I. GALE.

Amne. Legendum, Amne Danubio. Editio Oxon. anni 1680, p. 108, in Emendationibus que serius occurrebant.

Confugerat. Lege, confugerit. TOLLIUS.---Nil necesse. Terentius:

   Percastor, scitu' puer natus est Pamphilo.
Deos queso, ut sit superstes, quandoquidem ipse est ingenio bono,
Cumque huic ueritus est optume adolescenti facere iniuriam.
Ubi post cum, a Lesbia ad reddendam sui uoti rationem  adhibitum, non ueritus sit, sed, ueritus est legis: quia nempe ibi loci cum pro quoniam usurpatum. Noster alibi simili pacto: Cum libertatem populi Romani ferre non poterat, prorupit: quo in loco frustra aliquis ex communi loquendi genere emendari uellet, non posset. Alibi rursum: Cum inde . . . sibi nichil preter nomen uidebat accedere, respondit, etc., non, uideret. Adi loca.

Statu. Ed. Abens. Status. Conf. Columb., col. 402.---Rectius, Status celsus, ut et alii uidere. TOL.

Caro ingens. uide Baluz., col. 313.

Actibus. Ses actions. MAUCROIX.---Qui ita sine dubio illos corporis motus gestusque intelligebat, a quibus Donato in Terentium Scena actuosa dicta est, que magis in gestu, quam in oratione constituta.

Metuebat acerrime. L. I Aen.: Aut metus acer erat. GAL.

Narseus rex Persarum. uide ampliss. Cuperi Epist. 1, ad ampliss. pariter uetium, col. 580.

Concitatus domesticis exemplis, etc. Being encouraged by the success that his Grand father Sapores had against ualerian, uersio anglica.---Ad uerbum fere:  animatus prospero successu expeditionis aui sui Saporis contra ualerianum; optima paraphrasi et sententia.

Aui sui Saporis. uide Cup., col. 486.

In omni tumultu meticulosus. Tumultus, ex Ciceronis Philippica uIII: »Perturbatio tanta est, ut maior timor oriatur, unde etiam nomen ductum est tumultus.« Que uerba non mediocriter illustrare incipiunt hunc locum, ubi Diocletiani timiditas, atque, ut ita dicam, meticulositas, non tantum cum omni tumultu iuncta, sed ex omni tumultu orta apparet. At potuitne Narsei expeditio, ad occupandum Orientem cum magnis copiis aduentantis et inhiantis, in tumultuum numero poni? Probe, inquam, si non ex illo Romanorum usu, quo iam inde a Ciceronis temporibus tumultus uulgo aliquid minus quam bellum et prelium significabat : saltem ex ea loquendi consuetudine, qua uetustiores Romani grauissima sua bella, Italica scilicet et Gallica, tumultus specialiter, ob maiorem timorem qui ex iis populo Romano oriebatur, uocabant. Rationes sunt, quod primum Cicero in epistolis ad Atticum, maximum illud bellum Parthicum, quod in suo Cilicie proconsulatu imminere reipublice uidebat, tumultus nomine, priscam Romanorum loquendi consuetudinem ad alia bella quam Italica et Gallica extendendo, appellauerit. uerba sunt: »Hodie  hyemant in Cyrrhestica, maximumque bellum impendet. Nam et Orodes, regis Parthorum filius, in prouincia nostra est; nec dubitat Deiotarus, cuius filio pacta est Artauasdis filia . . . quin cum omnibus copiis ipse prima estate Euphratem transiturus sit. Quo autem die Cassii littere uictrices in Senatu recitate sunt, eodem mee tumultum nuntiantes.« Deinde autem, si subiecta nostri et aliorum loca uel leuissime conferantur, apparebit Persicum nostri tumultum, hoc est,  illam Narsei sub Diocletiano expeditionem, quam uidetur hic scriptor meris tumultibus annumerasse, ab Aurelio uictore modo Persarum impetus, modo Persarum grauem Orientis concussum, modo rotunde bellum nuncupari; et rursum id, quod Eutropius uidetur simpliciter Persarum sub Caro tumultum nominasse, appellatum fuisse ab eodem Aurelio Persarum bellum, qui Mesopotamiam inuasissent.

Noster in loco quem pre manibus habemus: »Diocletianus, ut erat in omni tumultu meticulosus.«

Aurelius uictor in Cesaribus: »Eodem tempore Orientem Perse, Africam Iulianus et nationes Quinquegentane grauiter quatiebant . . . Et quoniam bellorum moles, de qua superius memorauimus, acrius urgebat . . . Illyrici ora ad usque Ponti fretum Galerio  . . . prouinciaque credita Maximiano Cesari, uti, relictis finibus, in Mesopotamiam progrederetur, ad arcendos Persarum impetus.«

 Eutropius, lib. IX: Dum  bellum aduersum Sarmatas gerit, nuntiato Persarum tumultu, ad Orientem profectus res contra Persas nobiles gessit.

Aurelius uictor, denuo in Cesaribus: »Quoniam, cognita Probi morte, barbarorum quique opportune inuaserant , misso ad munimentum Gallie maiore filio, Numeriani comitatu in Mesopotamiam pergit protinus, quod ea Persarum quasi solemni bello subest.«

Noster denique, cap. 23: »Census, ait, in prouincias et ciuitates semel missus, censitoribus ubique diffusis et omnia exagitantibus, hostilis tumultus et captiuitatis horrende species erant; ubi, dum cum horrenda captiuitate hostilem tumultum copulauit, uix aliud hostilis tumultus possit esse, quam hostile bellum.« Quare nec dubitandum credimus, quin hoc etiam capite Narsei expeditionem tumultus uoce complectatur.

Animique disiectus. Recte clarissimus Columbus, deiectus. Nam animi disiectus idem est, quod dissolutus animi, sine intentione animi, et cura rerum necessariarum. TOLLIUS.---Idem uiderunt uiri doctissimi  Boherellus, Gale.

Non ausus est obuiam tendere: sed hunc, etc. uellem, qui mox uix ullum unquam maioris animi principem Diocletiano extitisse, affirmabunt, probarent ex idoneis scriptoribus, ausum id fuisse Diocletianum, quod noster negat. Nam si illud nequeunt ostendere, et constat contra ex Aurelio uictore, rem, uti hic narratur, abiisse, quidni Diocletianum meticulosum fuisse credemus, et animi deiectum: »His tempestatibus, ait ergo Aurelius uictor, interim Iouio Alexandriam profecto, prouincia credita Maximiano Cesari, uti, relictis finibus, in Mesopotamiam progrederetur, ad arcendos Persarum impetus;« et rursum paulo post, indicansque uerum tempus suscepte a Galerio Persice expeditionis: »Que terre, inquit, cum acrius reposcuntur, bellum recens susceptum est, graue admodum perniciosumque;« per terras, quas dicit »acrius repetitas fuisse,« Aegypti terras intelligens, quas ualerius Diocletianus haud aliter, post  superatum semel Achilleum, repoposcit, quam Aegyptum totam proscriptionibus cedibusque fedando, ut infra ex Eutropio audiemus: per bellum autem graue admodum perniciosumque, quod, dum ille repetebantur, susceptum est, significans bellum Galerio contra Persas commissum, in eo graue admodum et perniciosum, quod a Persis prima uice Galerius grauiter uexatus fuerit. Ubi si quis regerendum credat, ea ipsa de causa Galerium contra Persas missum fuisse a Diocletiano, quod ipse aduersus Achilleum, qui Aegyptum inuaserat, profectus esset: primo, insitum semper fuit a natura principibus maioris animi, ut sibi maiores hostes propulsandos debellandosque sumerent. Carus, ut iam ex Eutropio audiuimus, dum bellum aduersum Sarmatas gerit, nuntiato Persarum tumultu, ad Orientem profectus, res contra Persas nobiles gessit. Et debuit omni tempore Diocletianus Aegyptiacam expeditionem ignobilem censere pre Persica. Ex Aurelio quippe uictore, bellum Persicum: »Quod interea dum acrius Aegypti terre per  Diocletianum reposcebantur, susceptum est, fuit bellum admodum graue. Sed in Aegypto Achilleus facili negotio fusus.« Deinde uero, si ad laudata uictoris uerba, simulque cum Pagio ad Eumenii panegyricum Constantio Cesari post uictoriam Britannicam dictum, itemque ad Idacium, et auctorem Chronici Alexandrini, Libaniumque, ut oportet, attenderimus, uel Aegyptus iam tum plane, posito furore, quieuerat, et eam tantum Diocletianus, debellato Achilleo, proscriptionibus et cedibus polluebat, quando prouinciam credidit Maximiano Cesari, ut, relictis finibus, in Mesopotamiam proficisceretur ad arcendos Persarum impetus: aut si necdum penitus quieuerat, tota certe pacata fuerat longe antequam uere superati fuissent Perse a Galerio; et Diocletianus tamen in Oriente substitit, quo iam sensu dicemus.

Per Armeniam misit. Perse Mesopotamiam imperii Romani prouinciam, inuaserant. Unde, narrante  Eutropio, primum Galerii Maximiani prelium cum illis inter Callinicum Carrasque factum est. Iam autem, cum Diocletianus tam sibi et Constantio, quam duobus Maximianis quasi partiretur imperium, Galerio Illyrici oram ad usque Ponti fretum commiserat; ita ut Galerius non melius contra Persas exercitum mouere posset, relinquendo fines, quam per Armeniam, cui contigua erat Mesopotamia, in quam ii irruperant. Alia uide apud Baluz., col. 313.

Ipse in Oriente subsistens. Locutio haud dubie ualde emphatica, sed qua, ni admodum fallor, huic Scriptori neutiquam propositum fuit uel Armeniam, per quam Diocletianus Galerium aduersus Persas misit, uel Mesopotamiam, in quam illi irruptionem fecerant, ab Oriente distinguere. De ista quippe expeditione Aurelius uictor, Orientem Perse quatiebant; et Eutropius similiter: Narseus Orienti bellum inferebat. Nostro itaque propositum potius Diocletiani pusillanimitatem acriter arguere et ostendere, qui dum Orientem Perse grauiter quatiebant , non mouerit Alexandria, quo profectus erat, et que ipsa quoque Orientis, aut, si quis malit, Orientalium prouinciarum nomine comprehendebatur, legatum, uno uerbo, contra Persas misisse contentus, cum debuisset ipse obuiam ire hostibus: ut hoc denique loco ipse in Oriente subsistens idem sonet, quod ipse in ipsissima sede belli Oriente pedem procul et immensum quantum ab hostibus figens. Credo tamen, ut ingenue dicam, scriptum potius fuisse eo sensu, ipso in Oriente subsistens, quam ipse, ut hactenus editum: »Oriens autem in dispositione imperii Romani, ne nos nimis Orientem extendere uideamur, eas prouincias omnes complectitur ab ipsius uespasiani temporibus, que a Thracia per Aegyptum et Asiam minorem usque ad Euphratem et Tygrim pertinent,« inquit illustrissimus de Marca in Concordia, lib. I, cap. 4. Confer Notitiam imperii, in qua inter prouincias subiectas olim prefecto Orientis, Aegyptus, et utraque Armenia, et  Mesopotamia recensentur.

Aucupans exitus rerum. Idem hic ualet aucupari exitus rerum, quod initio capitis 10 scrutari  res futuras, et uentura querere. Dodwellus dissertatione Cyprianica XI, num. 68. Malim aucupans simpliciter pro obseruans sumere, uel ob hec Ciceronis uerba: Cum presertim tam multi occupationem  obseruent, tempusque aucupentur, ut, simul atque ille despexerit, aliquid huiusmodi moliantur. Quo in loco quin obseruent et aucupentur synonyma sint, uix ullus, credo, poterit dubitare.

Ille insidiis. Prestare uidetur, insidiis usus. TOLLIUS.

Quibus mos, etc. Nimirum uxore, pellicibus et familia regia. Mos hic antiquus Persarum, de quo uide Curt. in uita Alexandri. Conf. Columb., col. 402. TOLLIUS.

Difficiliter. Rara sunt forsan huius aduerbii exempla. Non desunt tamen. Cicero, lib. Iu Academic.: »Cur non etiam ut ualde uerisimile? Cur deinde non ut difficiliter a uero internoscatur?« Idem alibi, eodem libro: »Quomodo autem sumis, ut si quid  cui simile esse possit, sequatur, ut etiam difficiliter internosci possit?« Difficile ergo et difficulter frequentiora tantum. Glosse, uerbi gratia, Polixeni et aliorum, difficulter, , .

Fugatoque Narseo rege. Primus tamen conflictus Galerio non adeo feliciter cessit. »Interim, inquit Baptista Egnatius, aduersus Narseum, Persarum regem, Galerius infeliciter primo, mox reparatis copiis, ira etiam animos illi faciente, quod ad Diocletiani carpentum post cladem acceptam per mille passus pedes currere coactus est, egregie uicit, Narseo fugato, et cesis magna ex parte Persis, pellicibusque cum gaza omni regia captis.« Edit. Oxon. et Cant.---Alii aliter. Nam Dodwello, uerbi gratia, Iam duobus preliis superatus fuerat a Narseo Galerius, cum Narseum Galerius uicissim superauit et fugauit. Cetera, que huc pertinent, pete ex Cupero, col. 487, e Baluzio, col. 313, et e Pagio denique, ad annum Christi 297, quo  Persas a Galerio Cesare uictos fuisse, si nunc satis uideo, demonstrat.

Reuersus, etc. Anno Christi 302 ut ponit quidem uir clarissimus in dissertationibus Cyprianicis. Sed, dum hunc Galerii reditum ex expeditione Persica Dodwellus in dissertatione Cyprianica XI, num. 68 , in annum trecentesimum secundum differt, a recto tramite deuiat, ait Pagius in Critica sua Historico-Chronologica; reiicitque ipse ad annum Christi 297, num. 4, quem adisis.

Cum preda, etc. uide Cuper., col. 488.

Sibi attulit superbiam, Diocletiano timorem. Metuenti scilicet, ne successu nimio elatus Galerius contumeliam sibi ab ipso factam aliquando ulcisceretur, quod eum, re male contra Persas gesta, ad carpentum suum per mille passus currere cegisset; uti et post accidisse, noster inferius docebit. TOLLIUS.

Diocletiano timorem. Ab ea potius, ni fallor, superbia, quam, ut modo legebas, Maximianus sibi attulit. Namque illa, sicut proxime sequitur, Galerius  in tantos fastus post hanc uictoriam eleuatus est, ut iam detrectaret Cesaris nomen; et inde Diocletiano misere timendum erat, ne breui Galerius Augusti potestatem inuaderet, eamque, propter memoratum Tollio curriculum, uel suo socero eriperet, quod postea factum. Aliter etiam Cuper., col. 489.

Ut iam detractaret, etc. Ita quoque editio Abensis, et noster iterum, capite 10, si detractassent. Relique omnes, detrectaret. uidendus, uel, si nolis, Columbus, col. 402.---Ut iam detractaret Cesaris nomen. Qui hactenus igitur neque in epistolis ad ipsum missis, neque in aliis salutationibus, neque postremo in communi sermone imperator uocari consueuerat, quod ualde notandum. Nam ex Pagio, Cesares quidem anno Christi 197, nondum imperatores nuncupabantur . . . . sed ab anno insequenti, proindeque 198, quo Seuerus Quinquennalia exhibuit, Getam, aliosque deinceps Cesares, licet nec tribunitia potestate, nec imperio proconsulari exornati essent, imperatores  appellatos fuisse, certum est, inquit uir doctissimus. At hic contra Cecilius noster de Galerio, qui Narseum anno Christi, secundum Pagium, 297 superauit, ut iam detractaret Cesaris nomen, quo se nimirum Galerius ante eam uictoriam per sex circiter annos non recusauerat appellari. Sed res aliunde ex hoc auctore multo certior. Is quippe in proxime sequentibus: Quod  cum  in litteris ad se datis audisset, truci uultu ac uoce terribili exclamabat, Quousque Cesar? Et ex capite 18, Diocletianus Galerio socerum ad imperii abdicationem cogere uolenti respondens, aiebat, indecens esse, si post tantam sublimis fastigii claritatem in humilis uite tenebras decidisset . . . . . uerum si nomen imperatoris cuperet adipisci, qui illud itaque hactenus non obtinuerat, impedimento nichil esse, quominus omnes Augusti nuncuparentur. Imo, Galerium haud ante uocatum fuisse imperatorem, quam purpura socerum exuisset, disertissima huius capitis affirmatio est sub finem his uerbis: »Sed  differo de factis eius dicere, ne confundam tempora. Postea enim, quam nomen imperatoris accepit, exuto socero, tum demum furere cepit;« quorum indubie genuinus ordo: Postea enim, quam, exuto socero, nomen imperatoris accepit, tum demum, etc. Quid? quod si, ut opere pretium est, singula capita, in quibus noster ante Diocletiani abdicationem de Galerio Maximiano iam Cesare facto loquitur, cum illis, in quibus de eodem Galerio, post depositam a Diocletiano purpuram, mentionem facit, conferantur, patebit sane, Galerium Maximianum plus semel imperatorem nominatum fuisse a nostro post dictam Diocletiani abdicationem, uti capite, uerbi gratia, 24: nunquam uero ante eamdem; sed uel alterum Maximianum, quem sibi generum Diocletianus asciuerat, ut huius capitis initio; uel Maximianum simpliciter, ut semel capite 20. Et in decimo nono bis; uel Maximianum Cesarem, ut in fine capitis 10; uel  postremo simplicissime Cesarem, ut semel in singulis capitibus 9, 17 et 18 bis ad calcem undecimi, ter denique in decimo quarto. Que cum ita sint, uideat clarissimus Pagius, quo pacto undequaque certum sit quod illimitate posuit, Cesares ab anno Christi 198, licet nec tribunitia potestate, nec imperio proconsulari exornati essent, fuisse imperatores appellatos, cum tam multa in contrarium faciant apud nostrum de eo ipso Maximiano, qui, ex Pagii calculis, Cesar creatus ann. Ch. 292, et tribunitia simul potestate donatus. Nam nos quidem uerba ista capitis 14 ad Diocletianum et Galerium Maximianum adhuc Cesarem pertinentia, duos imperatores domi sue pene uiuos esse combustos, conciliabimus facile suo loco cum iis, que huc usque ex nostri locutionibus obseruauimus. uide ergo que ad caput 14 dicentur.

Cesaris nomen. César était le présomptif héritier de l'Empire. MAUCROIX.---Quasi dicat: Qui Cesar erat, futurus imperii heres censebatur. Adi, si plura cupis, clarissimum Baluzium, col. 313, et amplissimum Cuperum,  ad Fugatoque Narseo; eumdem in prefatione, col. 301, doctissimi denique Norisii epistolam memorate Prefationi subiectam.

Insolentissime agere cepit. Dictum iam supra, quid hoc sit: id ipsum nempe, quod uulgo apud nostrates: Il commenca à agir très-insolemment. Nec aliter fere capite 21: Et quia id aperte iubere non poterat, sic agebat, ut et ipse libertatem hominibus auferret. Est tantum, ubi eodem sensu se superbissime agere reperias. Iulius Capitol. in Gordiano 3: Suscepto igitur imperio, cum Philippus se contra Gordianum saperbissime ageret, etc. Nec ab eodem dicendi genere recedunt eiusdem uerba de M. Antonino Philosopho. »Prefectus feriarum latinarum fuit. In quo honore preclarissime se pro magistratibus agentem . . . ostendit.«

Ut ex Marte, se procreatum. Paulo aliter, nisi quod de insolentia idem ferat, uictoris Epitome: »His insolenter affirmare ausus est, matrem, more Olympiadis Alexandri Magni creatricis, compressam dracone  semet concepisse.« Edit. Ox. et Cant.---Magis igitur ad rem faciant, que supra ab eruditissimo Cupero ad hunc locum notantur, col. 489.

Romulam matrem. Ab ea Romula, tanquam a proauia materna nomen fuit, secundum Pagium, Romulo, alteri illi Maxentii filio, cuius nullibi, uti loquitur, mentio, et quem alias Constantini iussu occisum fuisse, existimat. uidesis eius Criticam, ad annum Christi 312, num. 5. Adi quoque de eadem Romula Cuperum, col. 489.

Exuto Socero. Adiri et hic debet Cup., col. 490.

Et contemnere omnia. Uti consueuerunt scilicet, qui insolentissime agunt; quod Galerii uitium fuisse, à nostro paulo ante ponebatur.

Omnia. Malim nomen. GALE.

Diocles enim ante imperium uocabatur. Cum rempublicam, etc. Locus male affectus. Maucroixii, ut ex eius tralatione apparet, distinctio et emendatio est: »Diocles  cum rempublicam:« et que postea: Diocles  se seruit de tels conseils. Non damno. Sed potuit etiam auctoris manus esse: Diocletianus, Diocles enim ante imperium uocabatur, cum rempublicam, et que deinceps. uide Bal., col. 313.

Contemnere omnia. Diocles enim, etc. Ista non coherere bene, uiderunt docti uiri; puto quoque recte correxisse Galeum, contemnere nomen. Sic autem locus uidetur constituendus: Contemnere nomen Diocli. Sic enim ante imperium uocabatur. Diocli, pro Dioclis, est quoque apud Ciceronem, act. u in uerr., ut apud Cornelium nepotem, Themistocles Neocli filius. Sic et Aristoteli dixerunt pro Aristotelis, Ulyssi pro Ulyssis, et sexcenta talia. GRAEuIUS.

Rempublicam talibus consiliis et talibus sociis euerteret. Et hoc falsum. uix enim melior, reipubliceue utilior, ac prudentior, et maioris animi princeps Diocletiano fuit, excepta illa mote crudeliterque exercite persecutionis labe. TOLLIUS.---Aliquid est sane,  Lector, quod hic ultro uir doctissimus concedit. Sed quia, quando Diocletianum fuisse alias principem optimum, Republice utilissimum, prudentissimum, ac maximi denique animi asseuerat, id unice agit, ut omnem nostro fidem abroget, uide, oro, uter maiorem mereatur Tollius, an hic scriptor.---»Diocletianus« testante totidem uerbis Eutropio »obsessum Alexandrie Achilleum octauo fere mense superauit, eumque interfecit. uictoria acerbe usus est: totam Aegyptum grauibus proscriptionibus cedisbusque fedauit.« Quibus quam simillima legas apud Suidam, uoce , et inhumaniora etiam apud Baptistam Egnatium in Diocletiano et Maximiano Augustis. »Quid hoc esse dicam,« exclamat iam uopiscus in Aureliano, »tam paucos bonos extitisse principes, cum iam tot Cesares fuerint?« Mox addens: »Nam ab Augusto in Diocletianum Maximianumque principes, que series purpuratorum sit, index publicus tenet. Sed in his optimi, ipse Augustus, Flauius uespasianus, Titus, Cocceius, Nerua, diuus Traianus,  diuus Adrianus, Pius et Marcus Antonini, Seuerus Afer, Alexander Mammee, diuus Claudius, et diuus Aurelianus. ualerianus enim, cum optimus fuerit, ab omnibus infelix apparuit. uides, queso, Terentiane, quam pauci sint principes boni.« At ibi, quod ualde notabile, non tantum Diocletianus inter bonos non numeratur: sed manifesta eius rei causa est, quod ille, ut ex antecedentibus liquet, clementia, imperatorum dote primaria, fuerit destitutus. Nam Aurelianum quidem , »multi neque inter bonos, neque inter malos, principes ponunt, idcirco quod ei clementia, imperatorum dos primaria, defuerit,« ut iam aperte non ea extiterit in Diocletiano bonitas, quam innuit Tollius, cum solam mote crudeliterque exercite persecutionis labem in Diocletiani uita excipit.

Deinde, ex illa imperii partitione, qua supra uidimus Diocletianum Africam et Italiam Herculio commisisse,  inuectum parti Italie tributorum ingens malum, inquit dissertissime Aurelius uictor in Cesaribus. »Nam cum omnis eadem functione, moderataque ageret, quo exercitus atque imperator, qui semper aut maxima parte aderant, ali possent, pensionibus inducta lex noua. Que sane illorum temporum modestia tolerabilis in perniciem processit.« Et ex Eutropio »Herculius propalam ferus, et inciuilis ingenii, asperitatem suam etiam uultus horrore significans, nature sue indulgens, Diocletiano in omnibus est seuerioribus consiliis obsecutus.« Talibus igitur consiliis talibusque sociis, ut noster loquitur, Diocletianus rempublicam reuera euertebat, perniciosus, inquam, reipublice cum illis, si uel maxime futurus fuisset utilis reipublice absque iisdem. Urgeri enim hic loci societatem, ad quam respicio, apertissimum est; quod non uidetur attendisse uir clarissimus. Confer Andronici responsionem ad Aegypti prefectum superius allatam. »Ego maledixi, et maledico potestates et sanguibibulos, qui seculum euerterunt.«

 Preterea, auctore rursum Eutropio: »Hic  non modo amabilis, sed etiam uenerabilis Gallis fuit; precipue quod Diocletiani suspectam prudentiam et Maximiani sanguinariam temeritatem imperio eius euaserant.« Nec erat itaque Diocletianus prudentia uere laudabili, cum eam Eutropius sanguinarie Maximiani temeritati coniunxerit, ac malo sensu suspectam prudentiam uocauerit, hoc est, suspiciosam, siue que semper nescio quid misere suspicaretur et timeret; adeo ut qui eam euaderent, pro felicissimis haberentur.

Postremo, quod Diocletianus tres regni sui participes fecit, id, si Aurelium uictorem consulimus, idcirco factum, quia bellorum moles acrius urgebat. Nec fuit igitur magno illo animo Diocletianus, quem laudabat u. gr. Horatius in Augusto:

Cum tot sustineas et tanta negotia solus,
Res Italas armis tuteris, moribus ornes,
Legibus emendes . . .
 sed contra mente uere pusillanima, et que impar esset oneri reipublice ferendo. Alterum infra, quin et grauius, ad eam rem argumentum afferetur a nobis, capite 10.

Cum pro sceleribus suis nichil non mereretur. uide quid acerbitas odii, quid assentandi principibus libido possit. Quare in illis, que sequuntur, plerisque ea nostro fides habenda est, que Eusebio in uita Constantini, atque illa parte Historie Ecclesiastice, que Constantini tempora complectitur. TOLLIUS.---Imo uero, uide potius quo preconcepta semel opinio ferat. Nam quod, narrantibus Aurelio uictore, Eutropio, atque aliis, Diocletianus, multo ante persecutionem, se primus omnium Caligulam post Domitianumque Dominum palam dici passus, et adorari se, appellarique uti Deum iussit, quod etiam, secundum Eutropium, debellato Achilleo, totam Aegyptum cedibus fedauit; quod illi preterea, teste Aurelio uictore, parum honesta in amicos fides erat; denique, tot illa inhumana et aspera, ob que  Diocletianus, quando ea facere decreuerat, et suam simul seueritatem aliena inuidia uolebat explere, Herculium pre ceteris in consilium aduocabat, quid cuncta, precor, esse possunt nisi scelera, et qualia hic perstringuntur, hoc est, Diocletiano propria, cum pro sceleribus suis nichil non mereretur.

Adde quod, si uel noster planissime de Diocletiani sceleribus esset mentitus, non omnem eapropter fidem amittere deberet in reliquis. Aut nulla certe in posterum debebitur Liuio, Sallustio, Cornelio Tacito, et similibus. Quid ita? Quoniam, monente uopisco, nemo Scriptorum, quantum ad historiam pertinet, non aliquid fuerit mentitus. Me contra dicente, neminem scriptorum, quantum ad historiam pertinet, non aliquid esse mentitum; prodente quin etiam in quo Liuius, in quo Sallustius, in quo Cornelius Tacitus, in quo denique Trogus manifestis testibus, conuincerentur. Locus est in Aureliano, sub initium fere, isque, ut uides, non ad rem tantum, sed ualde  de notabilis.

Summa felicitate regnauit. Baluzium uide, ad hec uerba capitis 17, felicitas ab eo recessit, col. 324.

Quam uero causam persequendi habuerit. Firmantur que de conciso isto loquendi genere superius diximus, simili Tertulliani loco in libro ad Scapulam, cap. 4: Arrius Antoninus in Asia cum persequeretur instanter, omnes illius ciuitatis Christiani ante tribunalia eius se manu facta obtulerunt.



CAPUT X.

Cum ageret in partibus Orientis. Forte Alexandrie: sed et forte quoque alibi, seu in Aegypto, seu extra Aegyptum. Licet enim ex nostra sententia, Diocletianus Alexandrie, aut si minus forsan in ea Metropoli, alicubi saltem in Aegypto degeret, quando Galerium iussit per Armeniam exercitum ducere contra Persas, non perpetuo utique postea Alexandrie, uel in Aegypto commoratus est: quod patet, ut cetera omittam, primum ex eo quod postquam,  narrante Eutropio, Galerius primo prelio pulsus esset a Persis, et ad Diocletianum profectus, Diocletiano iter facienti occurrerit. Pulsus igitur et ad Diocletianum profectus, cum ei occurrisset, etc. Tum ex eo etiam quod, pergente eodem, locus, in quo post illa Galerius, pulso uicissim Persarum rege, et in ultimas regni solitudines coacto, honore magno a Diocletiano exceptus est, fuerit in Mesopotamia situs. »Mox tamen . . . contractis copiis . . . rursus cum Narseo . . . in Armenia maiori pugnauit successu ingenti . . . Pulso Narseo . . . ipsum in ultimas regni solitudines cegit: quare a Diocletiano, in Mesopotamia cum presidiis tum morante, ouans regressus, ingenti honore susceptus est.« Siue iam ante alterum illud prelium Diocletimus in Mesopotamiam uenisset; siue, quod magis crediderim, post auditam Galerii uictoriam, et interea dum Narseum in ultimum regnum propelleret. Prestiterit itaque,  opinor, hic loci in partibus Orientis cum clariss. interpretibus accipere generaliter de Oriente, quam ullam specialem Orientis partem diuinare, ubi memoranda proxime sacrificia, poscente timido superstitiosoque Diocletiano, facta sint. Nam et ita in Saracenicis, pag. 102 editionis quam Sylburgius procurauit, , asque Damascum; et , contra partes Damasci, idem prorsus, aut propemodum ualent. uide Cup., col. 491.

Ut erat pro timore, etc. Nondum ergo Narseum superauerat Galerius, uel eapropter fuerat honorificentissime acceptus in Mesopotamia a Diocletiano, quando que iam noster referet, in Orientis partibus contigerunt; id est, quando Diocletianus ad tot pecudum immolationes recurrit, ut uentura nosceret,---Omnino maximo erat in metu Diocletianus, cum iam duobus preliis superatus fuisset a Narseo Galerius, ut proinde ad natiuam sibi superstitionem duxerit esse confugiendum. DODWELL., dissert. Cyp. XI, num. 68.---Pro timore. Possit et pre timore legi.  Mirifice uero Lactantius cuncta Diocletiani facta in sequiorem prauamque partem detorquet. Quod magnus Alexander, quod Cesar Iulius, quod optimi et fortissimi principes ac duces ex more solemni fecerunt, id huic tanquam timoris argumentum uitio uertit. Mihi sane a timore alienissimus fuisse uidetur Diocletianus, qui se uirtute sua ad ipsum summi imperii fastigium admouit, eoque non inuitus et coactus, quod uix uero simile licet hoc Lactantius ita tradat, sed sponte ac uolens, contempta rerum humanarum uanitate, quod maximi animi est, abdicauit. TOLLIUS.---De uiri docti emendatione, uidendus supra Columb., col. 402. uideat uero Tollius ipse, quod ad reliqua attinet, quid occipiat. Contendit enim, Diocletianum solemni more, non metu, fuisse imminentium scrutatorem; eumdemque maximo animo, non timore, imperium abdicasse. At contra Aurelius uictor in Cesaribus, Diocletianeam illam imminentium scrutationem, et imperii simul abdicationem cum metu consocians: »Neque tamen, inquit, cum hec   agerent, extra uitia fuerunt: quippe Herculius . . . ualerio parum honesta in amicos fides erat, discordiarum sane metu, dum enuntiationibus posse agitari quietem consortii putat. Hinc etiam quasi truncate uires urbis, imminuto pretoriarum cohortium atque in armis uulgi numero. Quo quidem plures uolunt imperium posuisse. Namque imminentium scrutator, ubi fato intestinas clades, et quasi fragorem quemdam impendere comperit status Romani, celebrato regni uicesimo anno, ualentior curam R. P. abiecit.« Quod quidquid dicere possit Tollius, uel Aurelius ipse in sequentibus, meticulosi fuit animi, nec illius denique, quem Horatius in uiro suo magnanimo requirebat, cum caneret inter alia:

Iustum et tenacem propositi uirum,
Si fractus illabatur orbis,
Impauidum ferient ruine.

Scrutator rerum futurarum. uide Cup., col. 492, et  Columb., col. 402.

Et in iecoribus eorum. Lege, earum. BOHERELLUS.---Recte cum precesserit, immolabat pecudes; nec obstet per Ennii uersum:

Pecudi dare uiua una marito,
quin pecus, pecudis, ut nomen feminini generis in usu fuerit apud omnes.

Tum quidam ministrorum, etc. Ex hoc loco argumentum ducit Bal., col. 314, genuinum hunc esse Lactantii librum, eo quod similia occurrant libro Inst. Iu, cap. 27, que sic habent: »Nam cum diis suis immolant, si adsistat aliquis signatam frontem gerens, sacra nullo modo litant, nec responsa potest consultus reddere uates. Et hec sepe causa precipua iustitiam persequendi malis regibus fuit. Cum enim quidam ministrorum nostrorum sacrificantibus dominis assisterent, imposito frontibus signo, deos illorum fugauerunt, ne possent in uisceribus bestiarum  futura depingere. Quod cum intelligerent aruspices, instigantibus iisdem demonibus, quibus prosecrant, conquerentes profanos homines sacris interesse, egerunt principes suos in furorem, ut expugnarent Dei templum.« Editio Oxon. an. 1680.

Quod tamen argumentum non est tanti roboris, ut sua solum ui hunc librum Lactantio asserat, siquidem, ut recte monet uir doctus, alius quispiam hec potuerit Lactantio mutuari. Editio Oxon. an. 1684.

Tum quidam ministrorum. Locus haud parum difficilis, si de supplemento, quo nunc opus est, cogitare attente uoluerimus; necessario enim uel aliqui ex Diocletiani ministris intelligendi, quatenus tales; uel aliqui sacrificiorum ministri, proprie loquendo; et alterutri quidem, Dominum simul scientes, seu christiani. Tum quidam ministrorum scientes Dominum, etc.

Si prius, hoc est, si potius quidam ex Diocletiani ministris, uel aulicis, ut interpretes acceperunt , quam quidam ex ueris sacrificiorum ministris, non repugnant sane allata modo Lactantii uerba, cum quidam ministrorum nostrorum sacrificantibus dominis assisterent. Sed uero sequentia ista in hoc capite uidentur grauiter aduersari: Tunc ira furens sacrificare non eos tantum qui sacris ministrabant, sed uniuersos qui erant in palatio iussit. Audis enim, qui sacris ministrabant; non, qui Diocletiano ministrabant: unde in superioribus, quidam ministrorum scientes Dominum, uix aliud quidquam esso queant, quam nonnulli e sacrificiorum ministris proprie dictis, eo magis quod ibidem cernuntur adsistentes immolanti; atque ea propter Comico illi Pseudo Sosie similes, cui Iupiter apud Plautum in Amphitruone:

   Hec curata sint
Fac sis, proinde adeo, ut me uelle intelligis,
Atque ut ministres mihi, mihi cum sacrificem.

 Sin uero iam de sacrificiorum ministris, eisque Christianis, hunc locum accipere oportet, quomodo impetrare a seipsis fideles potuerunt, ut eiusmodi sacris ministrarent? Sed de his rursum, col. seq.

Scientes Dominum. Id est, qui quis esset Dominus iehsu sciebant, et in illum quoque credebant: Christiani, uno uerbo, sicut recte interpretes. Atque ita apud Lactantium De uita Beata, cap. 20: Iudicabuntur ergo qui Deum scierunt: pro quo paulo ante, qui sunt in Dei religione uersati; et contraria locutione, cap. 24: Qui Dominum mundi nescierunt. Neque aliter in nouo Federe, siue Greci fontes, siue uulgatus interpres adeantur, act. XIX, 15, , Paulum scio; et Ioan. I, 31, 33, . uulgata denuo, Et ego nesciebam eum. Que et fortassis causa, cur noster eo, quo fecit, modo fuerit locutus. Certum sane, quod hic clarissimus Greuius obseruabat, pro, Ego nesciebam eum, dixisse cultiores scriptores, Ignorabam eum. Cornelius Nepos in Aristide,  Respondit, se ignorare Aristidem. Suetonius in uitellio, Sciscitantes quisnam esset. Nam ignorabatur. Addo uiri amicissimi exemplis Terentii locum ex Eunucho:

Quid, isti te ignorabant. Postquam eis mores ostendi tuos.
Et collaudaui secundum facta et uirtutes tuas,
Impetraui.

Cum adsisterent immolanti. Facinus sane Christianis indignissimum: sed eo magis credibile, quod ad imperatoris aulam pertinerent, et odiosiora etiam adferre in promptu sit. Adriani epistola apud uopiscum in Saturnino: »Adrianus Augustus. Seruiano Cos. S. Aegyptum quam mihi laudabas . . . . totam didici; leuem, pendulam, et ad omnia fame momenta uolitantem. Illi, qui Serapin colunt, Christiani sunt; et deuoti sunt Serapi, qui se Christi episcopos dicunt. Nemo illic archisynagogus Iudeorum: nemo Samarites, nemo Christianorum presbyter: non mathematicus: non aruspex: non aliptes . Ille ipse Patriarcha, cum Aegyptum uenerit, ab aliis Serapidem adorare ab aliis cogitur Christum.« Origenes, hom. 7 in Iosue: »Sed et illi, qui  cum Christiani sint, solemnitates Gentilium celebrant, anathemata in Ecclesias introducunt. Qui de astrorum cursibus uitas hominum et gesta perquirunt, qui uolatus auium, et cetera huiusmodi, que in seculo prius obseruabantur, inquirunt, de Hiericho anathema inferunt in Ecclesiam, et polluunt castra Domini.« uide nunc, oro, an qui de Christianorum grege licere sibi Diocletiani immolationibus adsistere arbitrati sunt, non licere sibi iisdem ministrare, in animum facile induxerint. Noster certe non contradicit.

Imposuerunt frontibus suis, etc. Hoc est, interpretante Lactantio in Institutionibus, Signum sanguinis, id est, crucis, que sanguinem fudit, in sua fronte conscripserunt; aut si planius, et cum Tertulliano maximam partem, mauis, frontem, imposito digito, signaculo crucis triuerunt. Tertullianus enim in Corona militis:  »Ad omnem, ait, progressum, atque promotum, ad omnem aditum et exitum, ad uestitum et calceatum, ad lauacra, ad mensas, ad lumina, ad cubilia, ad sedilia, quacumque  nos conuersatio exercet, frontem crucis signaculo terimus.« Ubi dum non ex una, sed multis, et antiquissimis, grauissimisque auctoritatibus hodiernam illam tot Christianorum consuetudinem, nemini non notam, iamdiu in Ecclesia obtinuisse uides, caue, lector, ne qui nostrum ab eo more abstinent, esse tibi eapropter penitus extra Ecclesie sinum putentur, uel dicantur. »Huius quippe discipline si legem expostules Scripturarum, nullam inuenies,« pergit continenter Tertullianus. Et quod is porro ad dicti ritus defensionem denuo subiicit, »Traditio tibi pretendetur auctrix, consuetudo confirmatrix, et fides obseruatrix,« id, inquam, si nostros, qui sibi frontem signo crucis non terunt, fidei renuntiasse euinceret, aduersarios quoque conuinceret eiusdem rei; quippe qui plures alias  ueteris Ecclesie disciplinas ibidem loci memoratas, atque eodem Tertulliani ratiocinio defensas non obseruent. Ubinam enim ii hodie »infantibus, uel adultis ter mergitatis, lactis et mellis concordiam pregustandam porrigunt?« uel »die Dominico de geniculis adorare nefas ducunt?« Et de his tamen ritibus Tertullianus non minus diserte: »Harum et aliarum eiusmodi disciplinarum si legem expostules Scripturarum, nullam inuenies. Traditio tibi pretendetur auctrix, consuetudo confirmatrix, et fides obseruatrix.« Fateantur ergo uel ingratiis, qui se Catholicos nominant, eos omnes non alienos esse necessario a Christi fide, qui singularum primitiue Ecclesie disciplinarum traditionumue nolunt esse obseruatores. Sed hec obiter, et ut duobus uerbis auctori Gallico sic satis recenti  responderemus  , qui Neophytos illos, quos uocant, ceterosque Protestantes haud aliter posse Catholicos dici, autumat, quam si crucis signum frontibus suis imponere didicerint. Utitur, quod  superest, ea ipsa locutione Grecus auctor Theodoretus, lib. III Historie Ecclesiastice, cap. 4. uerba sunt:  , () . »Cum isti uero Demones solita specie apparuissent, cegit Iulianum timor imponere fronti crucis signum.«

Immortale signum. Hoc est, si Maucroixium adire uoluerimus, adorandum signum crucis. Ita enim eius uersio: Quelques-uns de ses officiers, qui étaient chrétiens, et qui assistaient à ces cérémonies profanes,  marquèrent leurs fronts du signe adorable de la croix. Sed quis ferat? »Immortale est, quod per se non est capax mortis, aut quod procuratione alterius a morte defenditur,« inquit Macrobius in Somnio Scipionis. Glosse autem Philoxeni et aliorum: Immortales, immortalia, immortalis, immortalitas, . A nemine uero uspiam immortalis, uel immortale, per adorandum, seu exposita  . Deinde, Cruces  nec colimus, nec oramus, ait exerte Minucius Felix in suo Octauio; et Ambrosius pariter: »Habeat Helena, que legat, unde crucem Domini recognoscat. Inuenit ergo titulum: Regem adorauit, non lignum utique, quia hic gentilis est error, et uanitas impiorum. Sed adorauit illum, qui pependit in ligno, scriptus in titulo.« Que si uere Ambrosius de ligno crucis, Minucius autem de omnibus sine exceptione crucibus, ut dubitare non licet, pronuntiarunt, quanto magis de signo crucis uera sunt. Abstinuisset ergo a sua tralatione Maucroixius, quam nemo paulo equior infidam  esse, et a nimio partium studio profectam diffitebitur, qui de motis iamdiu circa crucis adorationem controuersiis uel per transennam audiuerit. Sed ad rem propius. Ex Lactantio: »Futurum est in principio regni sancti, ut a Deo princeps demonum uinciatur. Sed idem, cum mille anni regni, hoc est, septem millia ceperint terminari, soluetur denuo, et custodia emissus exibit; atque omnes gentes, que tunc erunt sub ditione iustorum, concitabit, ut inferant bellum sancte ciuitati; et colligetur ex omni orbe terre innumerabilis populus nationum, et obsidebit et circumdabit ciuitatem: tunc ueniet nouissima ira Dei super gentes, et debellabit eas usque ad unum; ac primum concutiet terram quam ualidissime, et a motu eius scindentur montes Syrie, et subsident colles in abruptum, et muri omnium ciuitatum corruent, et statuet Deus solem, triduo ne occidat, et inflammabit eum, et descendet estus nimius, et adustio magna supra perduelles, et impios populos,  et imbres sulfuris, et grandines lapidum, et gutte ignis, et liquescent spiritus eorum in calore, et corpora conterentur in grandine, et ipsi se inuicem gladio ferient; et replebuntur montes cadaueribus, et campi operientur ossibus. Populus autem Dei tribus illis diebus sub concauis terre occultabitur, donec ira Dei aduersus gentes extremum iudicium terminet. Tunc exibunt iusti de latebris suis, et inuenient omnia cadaueribus, atque ossibus tecta. Qui ita uero in extrema totius orbis necessitate ac plaga tuti sunt futuri, tantum erunt, qui signum ueri et diuini sanguinis in summo corporis sui notauerint.« Quod iam signum Lactantius alibi immortale cum nostro Cecilio appellauit. »Sed quoniam neque  accedere ad eos possunt, in quibus celestem notam uiderint, nec iis nocere, quos signum immortale munierit, tanquam inexpugnabilis murus, lacessunt eos per homines.« Manifestum itaque, quid ambo, si non unus, sed duo sunt auctores, per immortale signum crucis intellexerint; rem nempe, per quam, bonorum Patrum  iudicio, Dei populus contra mortem temporalem et eternam posset protegi. Id illis, fateor  , non credimus: sed cum sine controuersia nec ipsimet aduersarii Lactantio de omnibus, que proxime e libro uII Institutionum studiose adduximus, fidem habeant, condonent nobis necesse est, si nec Lactantium, nec nostrum, nec similes de immortalis sui signi uirtute audimus quantum cupiunt.

Quo facto, fugatis demonibus. De eiusmodi signi potentia uidere possunt, qui talia amant, Theodoretum inter ceteros, libro III Historie Ecclesiastice, cap. 3, ubi Iulianus ille Apostata dicitur simili  pacto demones fugasse, postquam a Diuino quodam fuisset in idolorum templum perductus, atque ibi seductores demones ad arioli inuocationem terribili, ut solebant, specie apparuissent. uidendus quoque, ne nunc plures nominem, Lactantius, lib. Iu Instit. cap. 27, cuius bona pars supra ab aliis est allata.

Sacra turbata. uide Cup., col. 492.

Trepidabant aruspices. Hoc est, caput, manus, totum denique corpus circa uictimam motitabant, et cum perturbata quadam festinatione agitabant, ut solitas in extis notas uiderent, quod mire Galli dicerent una uoce: Les Aruspices se trémoussoient; absque discursitatione tamen, sicut manifestum erit e sequentibus: quin nec necessario cum formidine, ut ibidem ostendemus; quanquam longe uerisimilius sit, ueritos fuisse aruspices, ne quas in extis notas querebant, non inuenirent. Sed hic quidem ad natiuam uocis significationem attendimus. Palmericus: Trepidare est festinare, et satis agere, ac . . . circumagi.  uarro lib. III de Re rustica, cap. 16: Eximendorum fauorum signum sumunt ex ipsis, cum plenas aluos habent, et cum illas geminauerint, ex apibus coniecturam faciunt, si intus faciant bombum, et cum eunt, ac foras trepidant; pro quo ultimo uerbo cum sit apud Aristotelem , Greca uox eleganter per uertiginosam agitationem a Theodoro Gaza reddita est, exeundi, ingrediendique uertiginosa agitatio. Accedat non leuis confirmatio ex Festo, et etymologia. Trepit, uertit, inquit Festus: unde trepido, trepidatio, quia trepidatione mens uertitur. Trepit itaque a Grecorum est, apud quos reuera millies , pro Latinorum uertere offendimus. Quod cum ita sit, quidni inde quoque trepido et trepidatio tanquam totidem frequentatiua, hoc est, tanquam trepito et trepitatio, et quasi latine dicas, uersito et uersitatio, orta sint? Ita ut, inquam, ab origine prima trepidare per d, pro trepitare per t exaratum, nil aliud fuerit,  quam se huc et illuc frequentius quod quia perpetuo fere meticulosi homines faciunt, itemque non raro qui aliquid festinantius agunt, hinc postea Romani trepidare, pro timere et festinare usurpauerint. Sic certe uarroni ex usu Lingue proprio optimoque sensu, foras trepidant dictum fuerit, pro sese in omnes partes conuertunt, uel motitant, ut foras exeant. Pulchre etiam poterit apud nostrum trepidabant aruspices id, quod iam diximus, notare. uide cap. 12 et 17.

Ad uarronis locum de uoce trepidare pertinet illud Phedri, lib. Iu, fab. 5:

Cum uicti mures mustellarum exercitu
Fugerent et arctos circum trepidarent cauos;
ubi male nuperrimus Interpres , pauerent prope cauernas obscuras, cum sit angustos cauernarum introitus irrumpere festinantes. Sic et Sallust. Iug. 67: Trepidare ad arcem oppidi, ubi signa et scuta erant. GRAEuIUS.---At quid erunt Aruspices? Maucroixii enim uersio sic habet: Les Sacrificateurs  étonnés, s'écrièrent; id est, Sacrifici attoniti exclamarunt. Paulo post uero in eadem, Magister ille aruspicum Tagis transfertur: Tagis un des Augures; Tagis unus ex Auguribus; et in anglica denique neutro loco similem alterutri tralationem legas, sed hanc in ambobus, The Diuiners, Diuini.---Hariuga, auctore Festo, dicebatur hostia, cuius adherentia inspiciebantur exta. Aruspices itaque, seu potius cum aspiratione, Haruspices, id proprie Diuinorum genus fuerunt, qui ab hariuge, aut, ut alii scribunt, haruge, id est, hostie conspectu futura predicebant: quod prorsus cum iis, que sequuntur, conuenit. Sed quoniam iamdudum uoces Haruspicum et Haruspicine apud populos obsolete sunt, maluerunt procul dubio clarissimi interpretes notiora uocabula, licet minus propria, adhibere, quam barbara, de uerbo ad uerbum uertendo. Cuperem tantum a uocabulo Augurum abstinuisset posteriore  loco Maucroixius; quippe cum nunquam Augures, Haruspicum ritu, ex immolatarum auium extis futura predixerint, sed ex illarum uolatu, aut cantu, uel denique gustatu, quando pullis gallinaceis e cauea depromptis esca porrigebatur, ut inde tripudium solistimum foret. Cicero ad A. Cecinam: Non igitur ex alitis inuolatu, nec e cantu sinistro oscinis, ut in nostra disciplina est, nec e tripudiis solistimis . . . tibi auguror.

Nec solitas in extis notas uidebant. Id est, exempli gratia, exta cum capite. Colligo ex hoc loco Ciceronis: Cum enim tristissima exta sine capite fuerint, quibus nichil uidetur esse dirius, proxima hostia litatur sepe pulcherrime. Eam uero notam pre pluribus, quas facile foret adducere, ideo attigi, quod idem Tullii locus, qui eius meminit, tacite moneat, non litatum fuisse quoties illa nota desiderabatur in immolatis hostiis. De litatione autem et immolatione agendum mox in sequentibus.

Quasi non litassent, sepius immolabant. Litare  ergo et immolare, si accuratius loqui uelimus, a se inuicem differunt. Firmat Plautus in Penulo, act. II.

Di illum infelicent omnes, qui post hunc diem
Leno ullam ueneri unquam immolarit hostiam
Quiue ullum thuris granum sacrificauerit.
Nam ego hodie infelix dis meis iratissimis
Sex immolaui agnos, nec potui tamen
Propitiam uenerem facere uti esset mihi.
Quoniam litare nequeo abii illinc illico
Iratus . . .
Idem paulo post, in eodem actu:

Si hercle isthuc unquam factum est, tum me Iupiter
Faciat, ut semper sacrificem, nec unquam litem.
Cicero denique, lib. II de Diuin.: Quid? cum pluribus diis immolatur, qui tandem euenit, ut litetur aliis, aliis non litetur? Et uero immolare, secundum Festum, est mola, id est, farre mollito, et sale hostiam perspersam sacrare: litare autem, propitium facere, uti recens Plautus explicuit; uel, facto sacrificio numen placare, que Macrobii uerba in Saturnalibus.  Et tamen haud raro litare pro simplici sacrificare inuenias apud Patres. Sulpitius Seuerus de libro Leuitici, qui totus est in sacrificandi ritibus prescribendis: Exin, ait, Leuiticus liber sequitur, in quo litandi precepta traduntur. Idem alio loco, multoque disertius: Rursum  corrupti longe pacis malo, idolis litauerunt; quod ita uere pro sacrificauerunt, absque ulla propitiationis et impetrati uoti notatione accipiendum, ut proxime sequatur, moxque aderat pena peccantibus, precedat autem paulo ante synonyma phrasis, profano ritu populus idolis sacrificare occepit.

Magister ille aruspicum Tagis. Doctissimus Baluzius hec autumat oratorio more dicta esse, eo quod Tages olim apud Tuscos maxima inclaruerit aruspicii fama. Edit. Ox. et Cant.---Tages that was set ouer the Diuiners; Tages, qui prepositus erat Diuinis. uersio anglica. Adde Baluz., col. 314, et Cup., col. 492.---Tagis. Ita ambe editiones Parisienses;  Latina, dico, Baluzii, et Gallica Maucroixii; quibus addenda Abensis. Cetere, Tages. Priorem lectionem tuetur Columbus, col. 403. Secundam autem, si, ut censeo, ad antiquum illum Tuscorum Haruspicem pertinet, sequentia loca defendunt. Fulgentius: »Labeo, qui disciplinas Hetruscas Tagetis et Bacchetidis quindecim uoluminibus explicauit.« Cicero, lib. I de Diuin.: »Sed quid plura? Ortum uideamus haruspicine . . . . Tages quidam dicitur in agro Tarquiniensi, cum terra araretur, et sulcus altius esset impressus, extitisse repente, et eum affatus esse, qui arabat. Is autem Tages, ut in libris est Etruscorum,« etc. Tum paucis interiectis: »Si autem homo ille Tages fuit, quonam modo potuit terra oppressus uiuere?«

Ait idcirco, non respondere sacra, quod, etc. Idem Iuliano imperatori dixit Aruspex. GALE.---Magicis operationibus Christiani aduersissimi habebantur. Ideo Alexander pseudomantis Christianos a suis mysteriis  summouendos curauit. Ideo ualerianum Macrianus Magus ad persecutionem adegit. Ideo Diocletianum suus quoque, quem appellat Lactantius, Tages. Ideo Iulianus Babylam martyrem e Daphne tollendum curauit, quod Christianos inuisos diis suis censuerit, ut proinde nulla sua sacra possent, nisi sublatis Christianis, rite procedere. DODWELLUS, Diss. Cypr. XI, num. 30.

Profani homines. Peruulgata illa sacra facientium formula: Procul hinc, procul ite, profani. TOLLIUS. Adde Cup., col. 492, et Columb., col. 403.

Tunc ira furens. Diocletianus nempe; etsi de Haruspicum magistro agatur in proxime precedentibus, et ne semel quidem hactenus nominatus sit Diocletianus in hoc capite, quod satis notandum. Sed quid facias? Ita poscunt necessario sequentia, uti nemo non fatebitur. Hincque merito Maucroixius quo omnem tolleret amphibologiam: Dioclétien en fureur; et post eum pariter uersio anglica: Utpon which Diocletian being enraged.

 Sacrificare non eos tantum, qui sacris ministrabant, sed uniuersos, etc. Maucroix: Commanda non-seulement à tous les assistants, mais encore à tous ceux qui se trouuèrent dans son palais, de sacrifier. Id est, haud cunctos duntaxat, qui aderant, uerum etiam uniuersos, qui in palatio reperti sunt, sacrificare iussit. At primo, cum olim non quicumque Gentilium sacris aderant, sacris ministrarent, neque etiam huius loci initium de iis omnibus, qui sacris intererant, loquatur, sed de iis tantum, qui sacris ministrabant, iam hinc manifeste latius patet, quam debuit, uiri docti uersio. Deinde uero, cum, ex eadem, Diocletianus ira semel accensus non omnes solum, qui primo sacris adfuerant, sacrificare uoluerit, sed, nemine dempto, uniuersos, qui in palatio inuenti sunt, appareat autem in contrarium e capite quindecimo Diocletiani furorem non in omnes, sed in solos domesticos seuiisse: »Furebat ergo imperator iam non in domesticos tantum, sed in omnes; et primam omnium  filiam ualeriam, coniugemque Priscam sacrificio pollui cegit:« inde rursum perspicuum est, nostri loci sententiam extensam fuisse a Maucroixio longius, quam oporteat. Postremo, in uniuersos illos, de quibus agitur, id est, qui Diocletianei sacrificii tempore in palatio erant, et a Diocletiano sacrificare iussi sunt; iussit idem, ut uerberibus animaduerteretur, si recusassent; sequitur enim: et in eos, si detractassent, uerberibus animaduerti. Atqui non omnes, seu non omnium ordinum homines flagris et uerberibus excipi consueuerant,. cum deliquerant; nec uel leuiter uerisimile, eam penam in Diocletiani, uerbi gratia, filiam ualeriam, coniugemue Priscam, aut illos etiam aulicorum, qui imperatoris aulam officii causa frequentabant, uel nobilioribus domesticorum turmis preerant, fuisse decretam. Quare ob hec omnia, et quia quoque in principio fere huius capitis mentio fit quorumdam ministrorum, qui immolanti Diocletiano adsistebant: »Tum quidam ministrorum,  cum adsisterent immolanti;« nequimus, fateor, quin nunc sequentia ista: »sacrificare non eos tantum, qui sacris ministrabant, sed uniuersos, qui erant in palatio iussit,« pertinere putemus ad omnes et solos Diocletiani ministros, hoc sensu: Tunc ira furens Diocletianus non eos solum e suis ministris, quorum alii Christum scientes, alii ignorantes adstiterant hactenus immolanti, sacrificare uoluit et cegit: sed et reliquos omnes qui ad eamdem ministrorum familiam pertinentes hic illic in palatio uariis rebus occupati reperiri possent. uide uero quam recte, si hec ita sumantur, scriptum postea fuerit capite 15: »Furebat ergo imperator iam non in domesticos tantum, sed in omnes, primamque omnium filiam,« etc.

Si detractassent. Eamdem exhibet lectionem editio Abensis. Alie, si detrectassent, legunt.

uerberibus animaduerti. Maucroix: Il condamna au fouet.---Tanquam auctoris uerba essent, flagris, seu  uirgis cedi. Nec aliter tralatio anglica: and ordered those to be whipped who shoud refuse to do it. Idem prorsus sentio, uel ob locum capitis 21, ubi distensio cum uerberatione coniuncta. Distensos enim de more fuisse seruos, quando flagris, aut uirgis cedendi erant, quis, qui uel unum Plautum legerit, ignorabit? Adde, apud Eusebium, lib. uIII Hist. Eccl., cap. 3, in quo de uariis certaminum generibus, quibus martyres, seuiente Diocletiani persecutione, certarunt, disserit, mentionem fieri nonnullorum, qui flagellis concisi sint: , , etc.

Datisque ad prepositos litteris. Non uni itaque homini, quod aperte posuit Dodwellus, curam persecutionis illius, que in milites exercenda erat, commisit imperator, sed pluribus. Eo magis, quod cum Eusebii uerba, quibus uir doctissimus innixus est, ista sint: , . Eusebius quidem in iis ad uerbum dicat: »Stratopedarcham nescio quem, cum primulum cepisset  milites persequi« et que postea, at non pariter »eum Stratopedarcham solum fuisse prepositum, ad quem Diocletianus litteras ea de re miserit.«

Prepositos. Nomen id quidem dignitatis militaris, et post tribunos, qui tamen preerant cohorti perinde ac tribuni. Ed. Ox. et Cant.---Aux généraux de ses armées. MAUCROIX. uide Baluz., col. 315.

Litteris. Hoc est, si quis uelit, Edictis. Edicta enim, que a Diocletiano post has ad militares prepositos litteras quaquauersum in Christianos missa sunt, et quorum primum plus semel in hoc opere edictum uocatum est, Eusebius, lib. uIII Hist. Eccl., cap. 2, nominauit simpliciter et , uel ad summum quo fit, ut nec ultimo loco ualesius dubitauerit uertere: Sed non multo post alie rursus littere superuenerunt. Malim ipse aliquid discriminis ponere inter litteras ad prepositos, de quibus noster hoc loco, et edictum, de quo idem, capitibus 13 et 14.

 Etiam milites cogi, etc. Primum persecutionis gradum in milites fuisse tradit Eusebius in Historia, ex Chronico omnino intelligendus. Ad annum  Diocletiani 17: num. Abrahami 2217: »ueturius, inquit, magister militie, Christianos milites persequitur; paulatim ex illo iam tempore persecutione aduersum nos incipientes, »Biennio anteriorem ponit editio Pontaci; triennio Prosper Aquitanus, et acta Marcelli centurionis, si tamen sinceri sint illius anni in actis Coss. Faustus et Gallus; quod negat Antonius Pagi. Sed recte omnino constituit editio Scaligeriana. Conuenit enim Lactantius, qui omnia ordine temporis accuratissimo disposuit . . . . . Que enim in contrarium profert ex actis Marcelli doctissimus Pagi, ea certe suspecta sunt, nec cum Lactantii fide ulla ex parte conferenda. DODWELLUS.---Persecutio aduersus Christianos a militibus cepit, ut non tantum Eusebius in Chronico de ueturio militie magistro loquens, et in Historia, lib. uIII, capitibus 1 et 4, sed etiam Lactantius, lib. de Mortibus persec., capitibus 9 et 10,  testantur . . . Cum uero ueturius milites anno 298, persequi ceperit, ea persecutio ante eum annum non contigit. PAGIUS, ad an. Chr. 297, num. 3.

Persecutio aduersus milites anno 298 inchoata, ut recte Prosper in Chronico. Idem PAGIUS, ad An. Chr. 298, n. 2, et 302, n. 3, quos uidesis propter rationes, ob quas contra Dodwellum contendit, martyrium S. Marcelli centurionis non esse ab eo anno remouendum.---Sed hic occurrit aliqua difficultas; utrum scilicet recte scribere potuerit inter alios Eusebius, Diocletiani persecutionem orsam primum fuisse ab iis qui militabant, , cum ex nostro Cecilio, inchoauerit uerius ab illis ministris Dominum scientibus, quos Diocletianus sacrificare iussit et adegit. Respondere facile est, cepisse illam quidem ab iis Diocletiani ministris: sed Eusebium, quod ea res tumultuario et quasi intra priuatos parietes, tum et in  paucissimos forsitan Christianos fuisset suscepta, tantum enim quidam scientes Dominum Diocletiano sacrificare incipienti adstiterant, maluisse persecutionis initium arcessere a militum persecutione, quam uel sole Diocletiani littere ad prepositos date, et edictorum naturam referentes, tanto altera illa domestica persecutione notiorem et omnibus modis memorabiliorem reddebant, quanto publicata principum edicta priuatis eorumdem mandatis notiora et notabiliora sunt. Adde Bal., col. 315, et Cup. 493.

Ut qui non paruissent, militia solu. Ita, sicut ante e Sulpicio Seuero in alia re laudauimus: Licinius, quia aduersum Constantinum de imperio certauit, milites suos litare preceperat; abnuentes, militia reiiciebat. Sed, que nunc magna inter nostrum et Sulpicium Seuerum discrepantia, id inter persecutiones non computatur, pergit Sulpicius; adeo res leuioris negotii fuit, quam ut ad Ecclesiarum uulnera perueniret; et e contrario, secundum nostrum, sicut mox uidebimus, ideo inter alia Diocletianus persequendi Christianos  principium fecisse dicendus est, quod datis ad prepositos litteris, milites ad nefanda sacrificia cogi preceperit, ut qui non paruissent, exauctorarentur.

Ut qui non, etc. Emissa itaque sunt aduersus milites persecutionis edicta, nondum tamen sanguinaria. Ita enim sequitur: Hactenus furor eius et ira processit, nec amplius contra legem aut religionem Dei fecit. Passos tamen aliquos, licet non pro Imperatoris edicto, at pro ministri propria seuitia, docet Eusebius: sed ita docet, ut innuat omnino fuisse paucissimos. DODWELLUS, in Diss. Cypr. XI, n. 69.

Hactenus furor eius et ira processit, etc. Tunc temporis nempe, et in dictis litteris. Postea enim longe grauiora Diocletiani edicta, nec in solos militantes Christianos, sed in omnes fideles condita sunt, et ad prouinciarum prefectos missa: ita ut, si quandoque ex optima doctissimi uiri Io. Frid. Gronouiii obseruatione, hactenus, non posthac ualet, ea tandem significatio huic loco minime possit conuenire, sicut  sequentia demonstrabunt.

Deinde. Post decretam scilicet militum persecutionem. PAGIUS, ad an. Ch. 302, n. 4.

Interiecto aliquanto tempore. Annis nempe quatuor. Decepti enim uiri doctissimi, qui autumarunt, Lactantium indicare, militum persecutionem anno 302 ceptam, sequentique aduersus omnes Christianos decretam fuisse. Nam in hac Historia explicanda Eusebius et Lactantius inter se conferendi, alterque ex altero explicandus; in paucissimis quippe dissentiunt. Cum itaque Eusebius in Chronico militum persecutionem cum anno Ch. 218 diserte coniungat, et in Historia indicet etiam, inter initium persecutionis aduersus milites et persecutionis uniuersalis, aliquot annos fluxisse, non dubium, quin hec Lactantii de Diocletiano uerba: deinde , interiecto aliquanto tempore, in Bithyniam uenit, de interuallo aliquot annorum, non uero de interuallo aliquot mensium interpretanda sint. PAGIUS, ad annum Ch. 302,  n. 3 et 4.

In Bithyniam uenit hyematum. Diocletianus nempe; idque in urbem Nicomediensem, que sedes regia erat, quo sub huius anni finem , se contulit, et ubi persecutio uniuersalis aduersus Christianos destinata fuit. Quod enim non tantum Baronius, sed et Petauius in lib. de Doct. Temp. aliique plures uiri docti persecutionis Diocletianee initium in hunc annum 302 contulere; liber Lactantii de Mortibus persecutorum controuersiam tandem diremit, et ualesii sententiam certam esse ostendit. Is quippe in notis ad librum uIII Eusebii eam anno tantum 303 ceptam adeo solide demonstrauit, ut mirum mihi acciderit, post eius notas in lucem emissas, inuentos fuisse qui contrarium senserint. PAGIUS, ad an. Ch. 302, n. 3. Adde Baluz., col. 315.

Maximianus quoque Cesar. Galerius Maximian. Anglica uersio.

 Inflammatus scelere aduenit. Sic Lactantius, lib. uII Inst., cap. 1: inflammati amore potentie. Sic ibidem, cap. 17, et apud nostrum, cap. 14, inflammatus ira: sed sic precipue Cicero de uerre: Ipse inflammatus scelere, et furore, in forum uenit; et alio loco: Procedit iste repente e pretorio, inflammatus scelere, furore, crudelitate.

Senem uanum. Id est, Diocletianum, ut antecedentia ostendunt: quem et deinceps modo inconsideratum senem, modo senem languidum, modo etiam simpliciter senem, appellari uidebis.

Principium fecerat. Liuius simili phrasi: Principium coniurationis factum ab Harmonie . . . nuptiis.



CAPUT XI.

Erat mater eius, etc. Lego: Erat mater eius mulier admodum superstitiosa. Que cum esset deorum montium cultrix, dapibus, et que deinceps. ALLIX.

Mater eius. Id est, Maximiani Cesaris, de quo noster paulo ante. Nam ut ad senem uanum, de quo  idem postea, referamus, obstat undique historie ratio et ueritas.---La mère de ce prince. MAUCROIX.---Hoc est, mater eius principis, manente etiamnum rei obscuritate et ambiguitate. Adde Baluz. col. 315.

Deorum montium, etc. Locus contaminatissimus. Scio quid uiri docti afferant, siue ad illum emendandum, siue ad explicandum. Certum est, ut flumina, arbores, terram, sic et montes deos esse habitos et cultos. Notus est Deus Carmelus ex Tacito et Suetonio, de quo dissertationem pereruditam edidit illustrissimus uir Gaspar de Montoza, Marchio de Agropoli, qui inter summos Hispanie proceres dignitate uariaque et diffusa doctrina eminet. Notum promontorium in Syria, quod propter hanc causam dicebatur . ualde tamen dubito sic scripsisse Lactantium; quis enim omnium montium deorum cultricem illam mulierem fuisse sibi persuadeat? itaque censeo, scripsisse Lactantium Dee montium cultrix. Sic Cybelen uocari a Mecenate, iam ante uir Amplissimus  Gisbertus Cuperus annotauit; aut deorum matris cultrix. Sequentia uerba confusa sunt, ut multa alia huius libelli. Sic uero mihi uidentur refingenda, suoque restituenda ordini: »Erat mater eius dee montium cultrix. Que cum esset mulier admodum superstitiosa, sacrificabat pene quotidie, et dapibus ac epulis suis uicanos exhibebat.« Cum ueteres gentiles sacra fecissent, ex parte, quam non adolebant, epulas instruebant, ad quas inuitabant, quibus uolebant bene: quod fecisse fere quotidie superstitiosam illam Cybeles cultricem, et ideo quasi his dapibus aluisse uicanos, cum quibus degebat, narrat Lactantius. uicani sunt, qui in eodem uico habitant. Que uox apud Liuium et Ciceronem legitur. Exhibere est alere. Iustin. IX, 2: »Atheas inclementiam celi, terre sterilitatem causatus, que non patrimoniis dites Scythas, sed uix alimentis exhibeat . . . « Idem, lib. XXII: »uitam stupri patientia exhibuit.« Sic et locuti sunt ueteres iurisconsulti, ut exemplis ostendit ille dignitate et doctrina illustris Iacobus Bongarsius ad locum priorem Iustini. GRAEuIUS.

 Deorum montium cultrix. Auait une déuotion particulière pour les dieux des montagnes. Maucroixii uersio.---Hoc est, specialiter colebat deos montium: in quem sensum tralatio quoque anglica, was particularly addicted to the deuotion of the Gods of the mountains; neutra proinde hunc locum de diis montibus, sed de diis montium intelligente: qua de re atque aliis uidendus supra Cuperus, col. 493, Bal., col. 317, et Columb., col. 403.

Mulier admodum superstitiosa. Que cum esset. Malim: Que cum esset mulier admodum superstitiosa. GALE.

Que cum esset. Excidit nomen urbis. Forte an ea Nicomedia fuerit. TOLLIUS.

Que cum esset dapibus sacrificabat pene quotidie, ac uicariis suis epulis exhibebat. Locus est apud Iulium Capitolinum in Antonino Pio, quem, quia forsan aliquid lucis afferre potest huic pericope, describam:  Conuiuia cum amicis et priuata communicauit, et publica; nec ullum sacrificium per uicarium fecit, nisi cum eger fuit.

Dapibus. Legere malebat Demonibus clarissimus GALE.---Quale quid etiam Maucroixio in animum uenisse suspicandi locus est, cum uerterit: Il se passait peu de iours qu'elle ne sacrifiât à ses diuinités fabuleuses. Id est, fabulosis illis numinibus sacrificabat pene quotidie.

uicariis suis epulis exhibebat. Subesse mendum suspicor, licet illud uel dissimulauerit, uel utro pretermiserit Baluzius. Paula mutatione legi potest, uicariis suis epulas exhibebat, nisi si istud mauis, uicarios suos epulis adhibebat; alterutrum enim admittendum uidetur. Edit. Ox. et Cant.

uicariis suis, etc. Lege, uicarios suos epulis exhibebat; id est, in eodem uico habitantes excipiebat. Sarisberiensis in Polycratico, l. uIII, cap. 22: »Quapropter doce etiam collationes facere paganos ad talia ministeria, paganorumque uicos offerre primitias  frugum.« uicani igitur, qui in istiusmodi uicis habitabant. TOLLIUS.

uicariis suis. A ses domestiques. Maucroix. Id est, suis domesticis.---Her Officers. Anglica uersio. Hoc est, si Saluiani uoce uti liceat, suis officialibus.---uicariis suis. Rescribo, uictimariis suis. GALE.

Epulis exhibebat. Legendum, epulas exhibebat. GALE., ALLIX.

Christiani abstinebant. Les chrétiens éuitaient sa table. Maucroix. Hoc est, christiani abstinebant ab eius mensa.---Malim ego, ut antecedentia sunt, subaudire cum anglica uersione, ab iis epulis. The christians would not assistat those entertainments. Sed cur, putas, abstinebant? An propter ipsamet idola, que crederent esse aliquid, uti Paulus in priore ad Cor. X, 19, locutus est? Aut num uero quoniam eorum iudicio obseruari adhuc deberet in Ecclesia celebre illud decretum apostolicum de idolothytis et similibus: uisum est Spiritui Sancto et nobis nichil ultra  imponere uobis oneris quam hec necessaria, ut abstineatis uos ab immolatis simulacrorum, etc. Act. Xu, 28, 29. Difficile proculdubio rem diuinare. Sed si prius, causa certe abstinentie necessaria fuit et equissima. Nam si, ex Apostoli preceptis , propter alterius conscientiam, cui non bene persuasum est Idola nichil esse, debet aliquis abstinere ab idolothytis, quanto magis propter suam propriam?

Sin autem posterius, adeo non tenebantur seculi quarti fideles ab omni idolothytorum esu propter apostolorum decretum temperare, ut quia iam per unum et alterum seculum euersa fuerat Iudeorum respublica, neque amplius habuerat Moses, qui illum de more oppidatim singulis Sabbatis legerent et exponerent, cassum pridem eo ipso euasisset illud decretum, nec Christianis in reliquum obseruandum, haud alio quippe innixum fundamento ab origine prima, quam isto, quod Mosi ab etatibus antiquis suppeterent, qui ipsum predicarent, lectus  nempe per singula Sabbata in Synagogis. Symeon exposuit, quomodo primum Deus respexerit Gentes, ut sumeret ex ipsis populum nomini suo; et huic rei consonant uerba Prophetarum . . . Quamobrem ego censeo non esse obturbandos eos, qui ex Gentibus ad Deum se conuertunt. Sed ad eos scribendum, ut abstineant a pollutis per simulacra, et scortatione et suffocatis rebus, et sanguine. Moses enim ab etatibus antiquis oppidatim habet qui ipsum predicent, cum in Synagogis per singula Sabbata legatur . Quare cum post istam Iacobi sententiam pateat numquam futurum fuisse, ut interdicerentur Christianis idolothyta, ni tot ille Mosis lectiones, sed expositiones que a priscis temporibus uno quoque Sabbato per omnes urbes et synagogas usitate fuerant, adhuc post ipsam Christi in celum ascensionem sine ullo diuine prouidentie obstaculo perseuerassent, sequitur necessario, licuisse Christianis ab interdictionis obseruatione  abstinere simul ac desiit Moses ita habere, qui ipsum legerent et explicarent in synagogis: quod longe ante Diocletiani persecutionem contigit. Sublata scilicet causa, tollitur effectus. Que res utique, tam a Patribus, quam a Grecorum Ecclesiis minus animaduersa, multiplices illos canones ususque produxit, de quibus breuiter Suicerus in Thesauro Ecclesiastico uoce , et nos alibi forsan fusius, si uixerimus.

Hinc concepit odium. Quia ei tacite uanam superstitionem exprobrabant. uide que nos ad Lucianum de Calumnia in hanc sententiam congessimus. TOLLIUS.

Ad tollendos homines. Breuis locutio, quales iste Iustini, XXXuIII, 1: Mythridates parricidia nece uxoris auspicatus, sororis alterius Laudices filios cuius uirum . . . insidiis occiderat, tollendos statuit, id est, occidendos, mutato uerbo, ne idem sepius usurparet; et paucis interiectis, per eumdem, filium tolli posse, hoc est, interfici, per quem interfecerat patrem, posteriore uerbo iam prius declarante. Plena phrasis fuisset, ad tollendos e medio homines, uel de medio, uel ex  rerum natura. Liuius enim, uerbi gratia, lib. Iu Belli Punici, Thrasone sublato e medio; Cicero autem pro Roscio: Demonstrant . . . . . perfacile hunc hominem de medio tolli posse; et rursus ibidem: Nonne uidentur hunc hominem ex rerum natura sustulisse? Sed et alii quandoque simpliciter tollere, pro e medio tollere, seu occidere dixerunt. uulgata, Ioan. XIX, 15: Tolle, tolle, crucifige eum; et incertus auctor apud Suetonium Neronis impietatem, qui matrem interemit, et Aenee pietatem qui patrem humeris Troia extulit, eodem uerbo notans:

Sustulit hic matrem, sustulit ille patrem.

Quod hic scriptor quasi imitatus, scuta tollunt, inquit capite 46, pro attollunt seu e terra attollunt; et in nostro deinceps, hostes religionum publicarum tollendos esse censuerunt, id est, interimendos.

Habito inter se, etc. Solos hic Diocletianum, et Galerium Diocletiani generum, merito intelligunt Baluzius, et ambo interpretes, cum, ut proxime de  Romula, matre Maximiani Cesaris, habuerimus, illam e Christianorum a suis epulis abstinentia concepisse odium aduersus eos, ac filium suum ad tollendos homines incitasse, certum sit tamen, ne Romulam quidem adhibitam fuisse ad id consilii capiendum, cuius nunc historia inchoatur: sed habitum esse reuera tantummodo inter senem, seu imperatorem, ab una parte, id est, Diocletianum, et precipitem hominem, Cesarem, ab altera, hoc est, Galerium Maximianum. Hinc paulo post, singulari numero: Diu senex furori eius repugnauit, non eorum; et iterum in sequentibus: Nec tamen deflectere potuit precipitis hominis insaniam, absque ulla matris mentione. Quod autem ita hic locus de consilio per totam hyemem inter Galerium et Diocletianum habito loquitur, indicio est, Maximianum Cesarem in Bithyniam quamprimum aduolasse, cum eo Diocletianum sciuit uenisse hyematum: qua de re caput decimum sub finem.

Per totam hyemem. Anni scilicet 302, secundum Pagium, cuius hec uerba ad dictum annum, num.  3: Hoc anno per totam hyemem de Christianis persequendis actum.

Senex. Id est, interpretante Maucroixio, Diocletiatianus: Dioclétien résista longtemps, etc.---Recte. Nam de Maximiano Herculio, altero sene ex imperatoribus, nulla hic loci questio esse potest. Erant enim per ea tempora in imperio Romano duo senes , ualerius Diocletianus, et Herculius Maximianus, uterque Augustus et imperator. Hinc capite 12: Agentibus consulatum senibus ambobus octauum et septimum; et cap. 20: Maximianus  postquam, senibus expulsis, quod uoluit effecit. Sed quoniam hoc loco de solis Diocletiano et Galerio Maximiano, cuius potissimum ratione Diocletianus senex erat, sermo est, non dubitauit noster Diocletianum simpliciter senem uocare; quod et cap. 19, simili de causa iterabit.

Eius. Hoc est, Maximiani. uersio anglica.

 Ostendens quam, etc. Mirum non petiisse hoc loco; quibus huius libri fides suspecta est, unde hec auctori nostro nota fuerint, cum nemo, quemadmodum precedentia monent, admitteretur, et omnes de solo summo statu reipublice tractari arbitrarentur, uti recentissime positum. Sed parata erat responsio, si quesiuissent. Nam, quamuis Diocletianus et Galerius Maximianus neminem diu ad sua consilia admiserint, admissi tandem iudices pauci et pauci militares, quorum placuit sententiam experiri, sicut patebit e sequentibus. Quo facto, non modo plus quam probabile est Diocletianum, cuius animus a sanguinolenta Christianorum persecutione abhorrebat, et cui etiam seueritatem suam aliena inuidia explere uelle solemne erat, cepisse ante omnia exponere in eo cetu, quibus, uti hic, argumentis tentasset per totam hyemem Galerium a persequendi proposito deflectere, et que sibi constanter regessisset Galerius; dicerent ergo candide, utrius rationes potiores esse crederent: uerum ualde etiam uerisimile, extitisse postea ex  aduocatis illis seu Iudicibus, seu Militaribus, unum aliquem uel plures, qui erga Christi populum bene affecti  rem totam nostro Cecilio, aut aliis suis denique familiaribus serius ocius retulerint, a quibus deinceps ad huius Scriptoris notitiam peruenerit.

Inquietari orbem terre. Ut supra, capite 7: Hic orbem terre subuertit: quod utrobique interpretes de imperio Romano accipere, uti decuit, non obliti sunt.

Fundi. Pro, et fundi; uti sepe alibi copula deesse uidetur. TOLLIUS.

Illos libenter mori solere. Hinc uoces spontanee: Christianus sum, mori uolo. Qui furor pius eo usque incaluit, ut Mensurius episcopus Carthaginiensis iis negandum censeret martyrii honorem, qui inconsulto se morti obtulerint. Edit. Ox. et Cant.

Illos libenter mori. Imo mortem, etiam non intentatam,  appetere. uide ea de re Tertullianum aduersus Scapulam, aliosque illorum temporum Scriptores. TOLLIUS.---Sabinum Aegypti prefectum cum assessoribus, cum quidam  cedere nonnichil cruciatibus sensimque remittere uideretur de pristina animi firmitate, represserunt alii eodem tempore ad subsellium accurrentes, seseque Christianos, nemine interrogante, confessi. Idque ipsum Galerio ad persecutionem stimulanti opposuit Diocletianus, quod Christiani libenter mori solerent. DODWELLUS, diss. XI, num. 92.

Si palatinos tantum ac milites ab ea religione prohiberet. Omnes qui in palatio militant, possunt appellari Palatini, inquit Scholiastes Iuliani antecessoris apud Cangium in Glossario, uoce Palatini. Sed cum hic Palatini a militibus distinguantur, patet de alia significatione cogitandum esse.

Palatini, pergit Cangius, proceres optimates palatii, qui primores palatii in uita sancti Genulphi, palatini principes apud petam Saxonicum, an. 782, palatinus  senatus apud Claudianum, de quarto Honorii consulatu, proceres palatii in Charta Roberti regis Francorum an. 1029 appellantur; paulo post addens, Palatini dicti sub impp. Romanis, qui rei priuate et largitionales titulos exigebant, de quibus est titulus in utroque codice, De Palatinis sacrarum largitionum: quod et statim e Scholiaste Iuliani antecessoris confirmat, apud quem palatini dicuntur, qui pertinent ad comitem rerum priuatarum, uel ad comitem sacrarum largitionum. uerum iam, si hoc loco per palatinos nichil aliud quam palatii proceres, aut eiusmodi comites intellexerimus, quid illis fiet magistris et iudicibus, quos infra uidebimus in palatio Diocletiani? Cap. 14: omnes denique qui erant in palatio magistri, data potestate, torquebant; et cap. 17: Luctus repente in palatio, mestitia, lacryme, iudicum trepidatio et silentium. An, inquam, nolebat eos Diocletianus ullo pacto a Christiana religione prohiberi, sed magnos tantum palatinos et milites?  At hoc absurdum. Et rursum, si hic loci palatinorum nomine solos palatii proceres uel utriusque ordinis comites intelligere debemus, ne minimum quidem igitur cogitauerit amplius Diocletianus de domesticis et ministris, a quibus persecutionem inchoauerat; que non minor absurditas. In presentia itaque per palatinos denotari putamus, et omnes Diocletiani domesticos, tanquam totidem palatii incolas, et quotquot insuper dignitate aliqua ad palatium pertinente ornati erant.

Deflectere. Malim flectere. Sic mox: Nec siquidem flexus est Imperator ut accommodaret assensum; et capite XXu: Nisi eum amici ab illo furore flexissent, ubi contra deflexissent pretulerim. TOLLIUS.

Precipitis hominis. Id est, inconsiderati; pro quo sine circuitione Maucroixius Galerium, qui hic certe perstringitur et intelligitur, interpretatus est: Toutes ces raisons ne pouuant fléchir l'opiniâtreté de Galérius: de quo interpretationis genere diximus paulo ante ad cap. 9.

 Nam erat huius malitie. Hinc apud uopiscum in Numeriano uir audit callidus et consilii semper alti, nonnunquam effrontis. Edit. Oxon. et Cant.

In consilium multos aduocabat. Sed, si ita est, quare noster post sex septem uerba: Admissi ergo Iudices pauci et pauci militares? Putamus scriptum primitus fuisse: in consilium alios aduocabat, id est, alios quam seipsum. Fauent proxime sequentia, ut aliorum culpe ascriberetur quicquid ipse deliquerat; nec obstat purior latine lingue genius. Cicero, lib. 1 Offic.: Nos autem quantum in utroque genere profecerimus aliorum esto iudicium: hoc est, aliorum quam mei. Adde huius locutionis elegantiam: in consilium alios aduocabat, ut aliorum culpe, etc. Quid? quod in multos, si prima littera, tanquam ex fine precedentis uocabuli consilium temere repetita, abiiciatur, non obscura apparent uestigia lectionis quam, ni fallor, restituimus, uel quam doctis saltem cum nostro scrupulo proponimus. Hactenus enim nemini,  quod uideam, herere hic loci contigit.

Admissi ergo iudices pauci, et pauci militares. Ut hic merito iudices a militaribus, ita, quod eodem recidit, iudices a militibus capite 17 distinguuntur his uerbis: Iudicum uultus alacritate mutari. Non defuerunt qui suspicarentur celari mortem eius donec Cesar ueniret, ne quid forte a militibus nouaretur. Et ecce tamen, e capite 22, Iudices militares coniunctim et elegantissime de unis atque iisdem personis: Iudices militares, humanitatis litterarum rudes, sine assessoribus in prouincias immissi.

Tollendos esse. Qu'il fallait exterminer. MAUCROIX.

Et qui aliter sentiebant. Ita omnes editiones, preter primam, in qua, ex ms. codice, reperitur et qualiter sentiebant: sed mendose, uti primus uidit et monuit ipsemet Baluzius.

Hominis. Id est, Maximiani. uersio anglica.

Imperator. Rotunde et clarius ambo interpretes, Diocletianus.

Misitque aruspicem ad Apollinem Milesium. Hanc  historiam narrat Eusebius in lib. II de uita Constantini, capite 1. PAGIUS, ad An. Ch. 302, num. 3.

Traductus est itaque a proposito. Nimis concise, ut optime uiderunt interpretes, qui ambo, etsi non obscurum sit ad quem hec debeant referri, tamen quia ultimo loco mentio facta est Apollinis Milesii, et proxime ante aruspicis ad eum missi, supplendum idcirco in sua tralatione uel uocabulum Imperatoris, uel proprium Diocletiani nomen putarunt. Ainsi l'Empereur fut contraint de céder. MAUCROIX.---Upon this Diocletiani yelded. Tralatio anglica.

Cum Cesar uiuos cremari uellet, etc. Crudelissimus itaque Galerius, et de quo merito, licet aliis uerbis Dodwellus:

Nam si hic mali est quidquam, hem illic est huic rei caput.
Doctissimi uiri uerba sunt: »Successerunt deinde  anno 304, si Eusebio credimus, edicta seuiora, quibus . Quo tempore Timotheum tradit Eusebius post innumera tormenta tandem tenui ac lento igni fuisse consumptum. Plane hec edicta Galerium sapiunt auctorem, quem Lactantius ait uiuos illos cremari uoluisse qui sacrificio repugnassent, etiamnum imperium administrante Diocletiano.«



CAPUT XII.

Felix. De bon augure. MAUCROIX. Id est, boni ominis: Auspicioux, uersio anglica; hoc est, auspicatus.

Terminalia. Terminalia, inquit uarro, quod is dies anni extremus constitutus. Duodecimus enim mensis fuit Februarius; et cum intercalatur, inferiores quinque dies duodecimo demuntur mense. Festus. Terminus deus, secundum uarronem, a T. Tatio consecratus est, secundum alios a Numa Pompilio: ut Romani contenti propriis aliena non concupiscerent, Numa  lege cauit de prediis terminandis. Edit. Oxon. et Cant.---Terminalia. The Festiuity of the God Terminus. Tralatio anglica. Id est, Festum dei Termini.

Ad septimum kalendas Martias. 23 Ianuier, Maucroixii uersio: id est, die 23 Ianuarii, errore manifesto typothetarum, eoque prorsus intolerabili, pro 23 Féurier, ut uel e sequentibus doctorum obseruationibus constare potest.---Within fiue days of the end of February. Interpretatio anglica; quasi dicas: sexto die ante finem Februarii.--- Ad septim. Kal. Mart. Cepit itaque persecutio die 23 Februarii, ut patet etiam ex cap. 48 eiusdem libri. Et certum huius persecutionis non tantum annum, sed mensem ac diem Lactantius libro de Mort. Pers. post longam tot seculorum ignorationem nos docuit. PAGIUS, ad annum Ch. 302, num. 5.

Ut quasi terminus imponeretur huic religioni. Mens auctoris apertissima. Sed quis cum eo terminum imponere, pro finem imponere usurpauit? Mihi enim  exemplum deest. Quamuis terminum imponere forte nemo dixerit, ut finem imponere, patet tamen Lactantium hoc loquendi genere alludere ad uocem terminalia, quibus hec persecutio cepta est. Cum uideret autem id loquendi genus esse durius, ideo illud emolliit uocula quasi. GRAEuIUS.

Ille dies primus, etc. Ex uirgil. Iu Aeneid. BALUZIUS, ad marginem prime editionis.

Et ipsis et orbi terrarum. Id est, imperatoribus et omnibus nationibus, secundum Maucroixium; hec enim eius uersio: aux empereurs et à toutes les nations. Melius uero cum anglica tralatione acceperis, quasi auctoris uerba forent, et ipsis et uniuerso imperio: not enly on them, but on the wgole empire. Qua de re iam alibi satis diximus.

Agentibus consulatum senibus ambobus octauum et septimum. Anno scilicet 303, quo Diocletianus uIII et Maximianus uII consules processere, quoque ideo persecutio certo cepit. PAGIUS, ad An. Ch. 302, num. 5. En nonnichil lucis amplius e Maucroixii uersione.  Sous le huitième consulat de Diocletien, et le septième de Maximien Herculius. Hoc est, sub octauo consulatu Diocletiani, et septimo Maximiani Herculii, pro quibus tralatio anglica: in the seuenth and eighth consulate of the two ancient emperors; hoc est, in septimo et octauo consulatu duorum seniorum imperatorum, mutato, nescio quam ob rem, ordine quo noster utrumque consulatum nominauit ac numerauit simul.

Senibus ambobus. Recte, sed nondum tamen decrepitis. Utrumque probo ex Cassiodoro, qui ad decimum Diocletiani consulatum, id est, quem deinceps Diocletianus anno Ch. 307 iniuit, hec habet:

Dioclet. X. et Maximus uII.
His coss. Diocletianus Nicomedie, Maxim anus Mediolani purpuram deposuerunt ob etatis defectum. Probo  iterum ex libro IX Eutropii, cuius uerba sunt: »Cum . . . ingrauescente euo, parum se idoneum Diocletianus moderando imperio esse sentiret, auctor Herculio fuit, ut in priuatam uitam concederent, et stationem tuende reipublice uiridioribus iunioribusque mandarent, cui egre collega obtemperauit.« Quid? quod uterque non paucos annos post depositam purpuram uixerunt.

Ad Ecclesiam. Fuit hic loquendi mos iam seculo quarto post Christum natum inductus, ut Ecclesie nomen Latini Grecique Patres de ede Christianorum sacris dicata usurparent. Noster paulo post: Ecclesia ex palatio uidebatur. Eusebius, libro uII Hist. Eccl.: () , . , etc. Hoc est, uertente ualesio: Theotecnus ciuitatis episcopus ad Marinum accedens, et sermocinando longius eum abstrahens, prehensa manu, ad ecclesiam perducit. Cumque interius ad ipsum altare  eum stastuisset, et que postea. Similia exempla in Eusebio, et seculi quinti scriptoribus frequentissima sunt. Tantum, iisdem seculis quarto et quinto, Christiani edes suas sacras templa quoque uocabant. Lactantius, libro u Inst., cap. 2.: »Ego cum in Bithynia oratorias litteras accitus docerem, contigissetque ut eodem tempore Dei templum euerteretur . . . Augustinus, Serm. 255 De temp. Quamuis sancta sint templa que uidimus de lignis et lapidibus fabricari, tamen plus apud Deum pretiosa sunt templa cordis et corporis nostri . . . Templa de lignis et lapidibus humano ingenio componuntur; templa corporum ipsius celestis artificis manu fabricantur.« Et promiscue imperatores Theodosius et ualentinianus Augusti Antiocho PP.: »Pateant summi Dei templa timentibus; nec sola altaria et oratorium templi circumiectum, qui ecclesias quadripartito intrinsecus parietum septu concludit, ad tuitionem confugientium sancimus esse proposita;« et sic sepius in sequentibus.

Profectus cum ducibus. Ita editiones omnes, preter  Oxoniensem anni 1684, et Cantabrigiensem anni sequentis, in quibus, ad ecclesiam prefectus cum ducibus. Imo qui illarum primam procurauit Sparkius, optime ad hunc locum. Prius, inquit, legebatur profectus, cum qua uoce nichil occurrit quod congruat.

Profectus cum ducibus. Nullus est sensus. Legendum ergo est prefectus, etc. reuer. episc. Sarisb. Burnetus, cuius adeo uersio, the Prefect, et que postea.---Profectus. Lege prefectus. Sic cap. 16 mentio fit Flaccini Prefecti. GALE.---Lego Prefectus. ALLIX.---Ad ecclesiam prefectus. uide Plinii epist. ad Traianum, et Iustinum Martyrem in Apol. TOLLIUS.

Rationalibus. Les officiers du fisc. MAUCROIX.---The Receiuers. Tralatio anglica.

Simulacrum Dei queritur. Ut inter Paganos, qui putabant templa non posse sine simulacris esse. Editio Oxon. et Cant.---Uti a Romanis sub Pompeio, expugnatis Hierosolymis. TOLLIUS.---Ex hoc indubie  loco Taciti:Romanorum primus Cn. Pompeius Iudeos domuit, templumque iure uictorie ingressus est. Inde uulgatum, nulla intus Deum effigie, uacuam sedem et inania arcana.---Simulacrum Dei queritur. Episcopus Sarisberiensis: Nor that the Christians had any images in their temples, as Lactantius himself testifies, de Origine Erroris, lib. II, p, 65, 66, 67, 107, but the heathens hauing images in all their temples were ready to conceiue the like of them. Id est, non quod Christiani ullas haberent imagines in suis templis; testatur enim contrarium Lactantius ipse de Origine erroris, lib. II, etc., sed, quia cum in cuncti Ethnicorum fanis imagines extarent, idem facile Ethnici in animum de Christianis induxerint.---Simulacrum Dei queritur. Bene, sed non inuenitur; quod ualde notandum. Nullum enim nominatur proxime in catalogo rerum repertarum, sed sole scripture. Scripture reperte incenduntur.---Huc  pertinent due Pagii conclusiones, haud illaudabiles certe, nec inutiles nostris hominibus, quanquam necdum utraque fidei candidissime. Una est: »Credibile itaque imagines parum a Christianis usurpatas fuisse primis fere quatuor seculis, per que nefanda demonum in idolis religio, et Christiani nominis crudelissima uexatio cursum suum tenuit.« Aitera autem: »Quare in controuersia de imaginibus, citerioris Ecclesie potius exemplorum et institutorum, quam antiquioris duci rationem oportet.« Qui priorem locum adibunt uidebunt cur in isto quidem argumento aliquanto plus bone fidei uoluissem in uiro clarissimo repertum, qui gratis scilicet addiderit imagines tamen ante quintum seculum in usu aliquo fuisse, quamuis non promiscuo ac frequenti; quod nullo exemplo probauit.

Simulacrum Dei queritur. On cherche l'idole du Dieu  . Maucroix. Ad uerbum Queritur idolum Dei. Bene habet. Nam idolum igitur etiam ueri Dei simulacrum est. Quare uideant qui ad tuendas Sacro-sancte  Trinitatis imagines uerti uolunt in secundo Decalogi precepto: Non facies tibi idolum, quomodo uel cum sua interpretatione probare possint illicita quidem esse idola, hoc est, rerum deorumue simulacra: sed probe licitas esse imagines ueri Dei, cum nostro loco Maucroixius simulacrum Dei, summi nempe et solius ueri, per idolum Dei reddiderit, nec alia uoce appellauerit ad marginem imagines, quas ait Paganos credidisse extare in Christianorum templis: Ils croyaient que les chrétiens auaient des idoles dans leurs temples. Hoc est, Credebant Christianos habere idola in suis templis. Quid? quod que habebant idola Pagani, illa nequaquam , sed imagines esse persuasi erant.

Scripture reperte incenduntur. Unde natum est traditoris uocabulum aduersus eos qui penarum metu S. litteras iudicibus imperialibus tradidere. Editio Oxon. anni 1680, item Cantabrigiensis.

Datur omnibus preda. Potius dantur omnia prede.  TOLLIUS.

Rapitur, trepidatur, discurritur. Trepidare ergo eo sensu quem supra tetigimus aliquid a discursitatione diuersum sonat, sicut ibidem obseruauimus; ut trepidetur adeo in uno loco, nisi si etiam quandoque circa eumdem locum, discurratur uero per plura. Firmat Terentii uersus:

Trepidari sentio, cursari sursum uersum;
quod manifestissimam inuehit trepidationis distinctionem a cursationibus, tanquam longe minoris motus a maiori. Sed preterea, planissime etiam trepidatur nonnunquam sine ulla formidine, quemadmodum insuper ad caput decimum posuimus, p. 603, cum iis de quibus nunc noster, rapitur, trepidatur, data prius fuerit Diocletiani nomine securrissima predandi rapiendique potestas. Datur omnibus preda. Rapitur, trepidatur. Firmat pariter ante laudata uarronis apium trepidatio, quas certo certius nullus  magis metus incessit, cum in alueis suis foras trepidant, quam cum eosdem intreunt. Ne et ista Liuii eodem referam: »Quid? quod hostes per summum otium instruxerant aciem, reparauerant animos, stabant compositis suis quisque ordinibus; nobis tunc repente trepitandum in acie instruenda erat. Et iterum paulo post: At ne illo ipso quidem die, aut consule, aut rege optante, pugnatum est: Rege, quod nec fessos, ut pridie, ex uia, neque trepidantes in acie instruenda, et uixdum compositos aggressurus erat; Consule, etc.« Recte notas trepidare sepe accipi sine formidinis notione. Nam trepidare sepe est tumultuari, et ab omni parte niti ad ingrediendum, aut egrediendum, aut inuadendum, et magna ui aliquid infestandum. GRAEuIUS.

 Rapitur, trepidatur, discurritur. Maucroixius: Les uns rauissent, les autres se pâment de crainte, les autres fuient. Quasi primum Latina sint: Alii rapere, alii terrore exanimari, alii diffugere; et quasi deinde iam in templum Nicomedie Christiani summo mane conuenissent, atque eorum alii pre terrore, reuulsis foribus, exanimati sint, alii uero in fugam huc illuc acti, quo et relique redeunt tralationes. Sed ut preter illa, que ante aduersus istas hypotheses obiter notauimus, hoc amplius afferamus, auctoris uerba neutiquam sunt: Rapitur, trepidatur, diffugitur; detur uenia uerbo: sed Rapitur, trepidatur, discurritur, ut haud proprie ad diffugientes homines pertineant, sed ad discursantes. Adde quod Nicomedienses Christiani adeo nondum ea die in Ecclesiam suam conuenerant, ut necesse fuerit reuellere fores, quod necdum fuissent aperte. Dicere enim reuulsas fuisse, quia intus Christiani religioni sue, clausis ianuis, uacabant, absurdum foret; partim quoniam nulla repertorum intus Christianorum mentio fit in nostro loco  post forium reuulsionem, sed Scripturarum tantummodo; partim autem quoniam, cum Nicomedie Christiani templum propalam et permittente magistratu hactenus habuissent, nil cause erat cur cetus suos clausis foribus celebrarent; partim denique quoniam apertissime hec tria, Rapitur, trepidatur, discurritur, non ad diuersas, sed ad easdem personas pertinent, hoc est, ad illos omnes quibus data fuerat preda; ut proinde multo potius uertendum credam Gallice: Les uns rauissent, les autres se trémoussent, les autres courent decà et delà, quam quomodo Maucroixio interpretari placuit. Doctorum tamen iudicium esto.

In alto enim costituta Ecclesia. Fortassis casu, sed fortassis quoque consilio. Nam et olim concilio Iudei Synagogas suas in excelsis locis, etsi haud ita sueuissent ab initio, construebant; Gentiles uero magnam partem suorum templorum. De Iudeis, res certissima e permultis Iuris, ut ita dicam, Rabbinici canonibus, quibus prescriptum, ut in altissimo urbium loco Synagoge  edificarentur, eeque edificii ceteris excelsiores; ad imitationem nimirum templi Hierosolymitani, quod in monte fuerat conditum. Gentiles autem quod attinet, Greci, uerbi gratia, in excelsis ac puris locis Aesculapii templa, quem sanitati prefecerant, collocabant. »Cur Aesculapii fanum extra urbem est?« querit Plutarchus in Questionibus Romanis. »An quia salubrius extra quam intra urbem degi putant? Nam Greci quoque non absurde locis puris et sublimibus posita habent Aesculapii sacraria.« Et uitruuius: »Aedibus, inquit, sacris, quorum Deorum maxime in tutela ciuitas uidetur esse, ut Ioui, Iunoni et Minerue, in excelsissimo loco, unde menium maxima pars conspiciatur, aree distribuantur.«

At incredibile, dicet aliquis, Christianos ulla simili de causa Ecclesiam, qua de agitur, in alto constituisse. Fateor: sed potius igitur  quoniam priores Christianorum cetus , hoc est, ut uulgo transferunt, in cenaculis, ad uerbum fere, in supernis, celebrati  fuerint. uide Act. I, 12 et seq., item, XX, 7, 8. Malim ego causam in incerto prorsus relinquere, uel hoc ipso, quod sicut non omni tempore Iudei Synagogas suas in excelsis locis, neque semper Gentiles sua fana in alto extruxerunt; uitruuius enim, ut alios taceam, continuo post illa que supra laudauimus: »Mercurio autem, ait, in foro, aut etiam, uti Isidi et Serapi, in emporio; Apollini patrique Libero, secundum theatrum; Herculi, in quibus ciuitatibus non sunt gymnasia, neque amphitheatra, ad circum; Marti, extra urbem, sed ad campum; itemque ueneri, ad portam;« ita nec Christiani perpetuo sua templa in cacuminibus montium, sed interdum quoque in imis uallibus, interdum quoque in littoribus maris et fluminum, aliisque locis collocarunt, quemadmodum iamdiu monuit Hospinianus. Tantum itaque constet, etiam ab Euagrio, mentionem factam fuisse , seu , id est, templi, quod seculo quinto Simeoni  Stilite, trecentis fere stadiis a Theopoli, in ipso montis uertice conditum uiserit.

Utrum ignem potius supponi oporteret. Potius quam quid? uidetur enim ea uis esse huius aduerbii, et communis usus loquendi apud Latinos, ut non potuerit hic auctor non scribere: »utrum ignem potius supponi oporteret, quam eam dirui,« uel, quod malim, »utrum illam dirui, an ignem potius supponi oporteret; quare quin alterutro modo aut consimili legendum sit, non dubitamus.

Incendio facto. Latinissime dictum. Cesar de Bello Gall.: Et tantum in agris uastandis incendiisque faciendis hostibus noceretur. Alia quoque exempla in promptu.

Pretoriani. A considerable Body of the Cuards. Anglica uersio. Id est, magna manus stipatorum et protectorum imperatorii corporis.

Tamen  illud editissimum paucis horis solo equarunt. tamen ferri non posse hoc loco, qui Latina doctus est non ignorat, ne dicam, editissimum desiderare nomen aliquod. Non probo tutamen, quod  alii substituendum censent. Cogitaui scribendum esse culmen illud editissimum. Culmina enim sunt templa, et omnes edes editiores, qualis erat hec ecclesia. Iustin. XXIu, 8: »Aduenisse Deum, eumque se uidisse desilientem in templum per culminis aperta fastigia.« Idem XXuIII, 3: Ubi dies aduentare cepit, editissimisque culminibus urbis oriens splendere.« Statius in Genethliaco Lucani:

Dices culminibus Remi uagantis
Infandos Domini nocentis ignes.
Culmina Remi sunt templa, alieque domus, quibus ignem immisit Nero, cum Romam incenderet. Idem IX. Theb.

. . . . seu iam sub culmine fixus
Excubat, antiquo seu pendet gloria luco.
Hoc est, seu exuuias leonis capti suspenderunt in templo, siue in luco. Exempla sunt et alia in promptu.  GRAEuIUS.---Templum Maucroixius, edificium Burnetus in sua quisque uersione suppleuerunt.---Tamen illud editissimum, etc. Pro tamen, quin reponendum sit templum, nullus ambigo. Coniecturam meam stabilitum fit Lactantius ipse, lib. u, Instit., cap. 2, ubi edificium a Christianis cultui diuino dicatum Dei templum appellat. Sic etiam in limine huius libelli. COLOMESIUS.---Ibid. Tamen illud editiss. Potest uulgata lectio defendi. Preferam nichilominus tandem, pro quo tamen aliquando positum usurpatumque memini. Sed et templum illud editissimum non incommode legi possit, uel fanum. Nam tutamen uix hic locum inueniat. TOLLIUS.---Tamen. Legendum culmen, uel cacumen. GALE.---Tamen illud. Ibi est hiatus, aut corruptio. ALLIX.---Ita plane sentio. Incertum uero miris modis, utrum potius. Mihi olim, quod posterius arrideret, non displicebat legi fanum, quod et Tollio in mentem uenit, aut Latinis litteris Grecum temenos, id est, templum; nec me hactenus utriusque coniecture penitet. Nam quod Fanum pro Gentilium  templis Christianos proprio uocabulo usurpasse, posuit Ducangius, id, quanquam multa ueterum loca innuant, perpetuum non est. De Iudeorum templo, Christianus interpres libri II. Macch. XIu, 33, pro Grecis istis, , , hec habet: Nisi Iudam mihi uinctum tradideritis, istud Dei fanum in planitiem deducam. Et tam de templo corporis Christi, quam de Hierosolymitano, auctor opusculi de montibus Sina et Sion aduersus Iudeos conscripti: »In cuius, inquit, Templi  similitudinem iehsu carnem suam esse dixit, dicens Phariseis: Destruite fanum istud, et ego in tribus diebus excitabo illud. Et Pharisei dicebant: Quadraginta sex annis edificatum est fanum istud, et hic in tribus diebus excitabit illud? Dicebat autem iehsu fanum de corpore suo.« Adde ex Aldhelmo, seu uerius ex Gronouii Obseruatis in scriptores ecclesiasticos: 

Nescitis quod templa Dei sint ilia uestra?
Membrane:

Nescitis quod fana Dei, etc.
De nomine autem temenos, que altera nostra tamen emendatio est, non solet quidem id uocabulum nisi Grecis litteris et apud Grecos pro templo occurrere; puta, apud Dionem Cassium de Hierosolymitano, his uerbis , pro templo Dei sui propugnantes; et apud Euagrium, de templo Simeonis Stilite: , Cupiebam uidere templum sancti illius. Sed, uno uerbo, nil frequentius in scriptis Patrum, quam Grecas uoces latinis exaratas reperire. Ioannes Frideric. Gronouius, Obseru. in scriptores ecclesiasticos: »Cerda, inquit, uetat cyclus scribi: uult autem ciclus, quasi contractum sit ex circulis. Miror rationem. An difficilius erat petere a Grecis cyclus, quam orama, et protus, et tetra, et huiusmodi  innumera?« Lactantius, lib. uII Institut., cap. 23, qua de anastasi, pro qua de , id est, resurrectione; et iterum paulo post: Anastasim mortuorum futuram esse consentiunt, pro , eodem sensu. Noster infra, cap. 23: Apollo et Asclepius orantur, ex Greco , pro Latinorum Aesculapius. Idem apertissime, capite 2, epinicium sanctum et sempiternum, pro . Orosius, lib. uII, cap. 7, de Nerone: Cerices, citharistas, tragedos et aurigas sepe sibi superasse uisus est; non pro Ceritos, uel Scenicos, quomodo prime editiones ferebant: sed pro Cerycas, Grecis , ut germanus iste Hieronymiani Chronici locus ostendit: Nero in Olympiade coronatur, cericas, citharistas, tragedos, aurigas uario certamine superans. Passio SS. Perpetue et Felicitatis, Bene uenisti tegnon, pro . Alibi in sequentibus: Pridie quam pugnaremus, uideo in horomate, pro in . Alibi rursum: et illum contra Aegyptium uideo in afa uolutantem, pro in atque iterum deinceps: Audiuimus uocem unitam dicentem: Agios, Agios, Agios, sine cessatione; , ,  . Confer initium orationis Cypriani pro Martyribus; item eius, quam sub die passionis sue dixit: ne iam equum Lucretii durateum, id est, seu ligneum; Plinii probata, hoc est, seu oues, et sexcenta alia id genus laudem. uerum hic locus potius forsan mutilus, quam corruptus.



CAPUT XIII.

Postridie. Die uidelicet 24 Februarii. Eusebius tamen, lib. uIII, cap. 2, scribit propositum fuisse edictum mense Martio, appetente die festo Dominice passionis. Auctor uero Chronici Alexandrini die 25 Martii, ipso die pasche. uerum hec sic conciliat Baluzius uir clarissimus, ut primo edictum illud propositum fuerit Nicomedie, ubi agebat Lactantius, uelut in ciuitate regia, die 24 Februarii; deinde missum ad ceteras imperii ciuitates; mense quidem Martio propositum in eo loco, ubi tum Eusebius habitabat, et in Palestina mense Aprili; Alexandrie, uel  alibi, ipso die pasche. Quam coniecturam certam esse mox ostendo. PAGIUS, ad annum Christi 302, num. 5.

Propositum est edictum. Proponere eque ut proscribere est; publice affixo titulo, decreto aut alio scripto aliquid significare. Symbolos proponere, apud Iustinum, lib. II, est inscriptiones in publico loco ponere legendas in cippis. Sed quis hec ignorat? GRAEuIUS.---On publia un édit. Maucroix. Ad uerbum, et ut hodie loquuntur, publicatum est; quo et modo uersio Anglica, An edict was published.---Proponere in publico, et in publicum, dixere interdum melioris eui scriptores, pleniusque.

Ut religionis illius homines. Quam noster scilicet diuinam in fine cap. II appellauit: Respondit ille ut diuine religionis inimicus, intellectis, uno uerbo, Christianis, quos et ita ter paulo ante sine circuitione uocauerat; unde etiam rotunde hoc loco Maucroixius:  Tous ceux qui faisaient profession de la religion chrétienne; quotquot profitebantur religionem christianam. Et simplicius adhuc tralatio anglica, The Christians, Christiani.

Tormentis subiecti essent, etc. Antea itaque, ut a uerberibus, quod supra tangebamus, sic a tormentis immunes erant uarii hominum ordines et gradus.

Aduersus eos omnes actio caleret. Imo potius aduersus eos omnis actio caleret. GALE.---Que emendatio non mihi tantum preterea, sed et clarissimo auctori uersionis anglice in animum uenerat, ut apparet ex his uerbis: All actions were to be receiued against them. Ni etiam insuper pro caleret, hoc est, acrius urgeretur, legendum censuerit ualeret cum amplissimo Cupero. Nam id quoque anglica uerba pre se ferunt. Fuit et cum suspicarer scriptum primitus fuisse cum maiore emphasi, aduersus eos omnes omnis actio caleret, uel ualeret. Neque aliter sane cunctis occurritur exceptionibus in uerbis, que proxime precedunt: »Carerent omni honore ac dignitate,  tormentis subiecti essent, ex quocumque ordine, aut gradu uenirent.«

De rebus ablatis agere. Supple iure, ut in notissimo uersu:

Fastus erit, per quem iure licebit agi.
Alio enim sensu, quanquam simillima phrasi, noster infra capite 39: Respondit illa . . . non posse de nuptiis in illo ferali habitu agere. Sed ut hic agere, pro iure agere et in foro, ita modo actio, pro forensi actione in istis, aduersus eos omnes actio caleret. Hincque merito uersio anglica, might not sue for thefts or robberies.

Quod edictum quidam, etc. Historia apud Eusebium occurrit lib. uIII Historie Eccles., cap. 6, . Nulla tamen magis, quam hic loci fit nominis mentio. Edit. Ox. et Cant.

Quidam. Un particulier.---MAUCR. Quasi dicas: Homo quidam priuatus; quod minime cum Eusebii uerbis  conuenit: , . Sed uidendus omnino de ea re Baluzius.

Diripuit. Lege deripuit, ut infra, cap. 28. TOLLIUS.---Diripuit et conscidit. Referri huc non incommode potest Simeonis Metaphraste narratio de Polyeucto, qui imperantibus Decio et ualeriano, illorum contra Christianos edictum e Nearchi manibus acceptum perlegit, inter legendum conspuit, et tunc demum in frusta minuta confregit, uentisque mandauit.

Cum irridens diceret uictorias Gothorum et Sarmatarum prepositas. Hoc est, ni fallor, imperatores eque barbaros esse, ac Gothos Sarmatasque, e quibus deuictis sibi titulos compararunt. Edit. Oxon. et Cant.---En se moquant des surnoms de Gothiques et de Sarmatiques, que les empereurs s'arrogeaient. MAUCROIX. Ad uerbum, cognomina Gothicorum ac Sarmaticorum, que sibi imperatores arrogabant, irridendo.  ---And rallied the emperors, who had put amond their titles, that they had triumphed ouer the Goths and the Sarmatians, that they acted like those whom they pretended that they had subdued. uersio anglica. Quasi dicas: Et imperatoribus, qui in edicti sui prefatione se de Gothis et Sarmatis triumphasse inter alia gloriati fuerant, illudebat, quod haud aliter agerent quam ii quos a se subiectos esse iactitabant.

Prepositas. Lego: propositas. Ironice dictum. Id est, Christianos, quamuis subditos, iam loco esse Gothorum et Sarmatarum debellandorum. BOHERELLUS.---Firmare possit edito Abensis, in qua iampridem non prepositas, sed propositas excusum. At, ne nescias, eximius et coniunctissimus collega Greuius latere hic loci putabat aliquid grauioris momenti, quod sine emendatiore codice non possit clui, ut multa huius scripti alia loca; idemque sentio.

Statimque productus. In ius scilicet, seu ad magistratus.  Interpretes simpliciter pro captus est, sumpserunt.---On le prit. MAUCROIX.---He was presently seised on. Tralatio anglica.

Extortus. Id est, torquendo excarnificatus. Sic et capite 27: Extorti parentes et mariti, ut filias, ut coniuges, ut opes suas proderent. TOLLIUS.

Legitime coctus. Secundum leges quas Augusti tulerant, inquit Baluzius. Editio Cantabr.--- , , Eusebius loco citato, hoc est, lib. uIII Historie Eccl. cap. 6, pergunt editiones Oxon., etsi allata Eusebii uerba neutiquam ad eum, de quo agitur, martyrem pertineant: sed ad alium nomine Petrum, id est, uertente ualesio, unum ex imperatoris cubiculariis.

Legitime coctus. On le mit sur le gril. MAUCROIX. Ad uerbum, impositus est craticule, quod quomodo ferri defendiue possit non uideo.---Legitime coctus. Potius, lentissime coctus, cap. 21: Datis legibus, ut post tormenta damnati lentis ignibus urerentur. GALE.

 Cum admirabili patientia, etc., Eusebius, lib. uIII Hist. Eccles. cap 5: . Letitiam ac tranquillitatem animi usque ad ultimum spiritum conseruauit.



CAPUT XIu.

Sed Cesar. Breuior et obscurior persone notatio; cui malo ita iam docti uarie medicinam fecerunt.---But Maximian. Id est, Sed Maximianus. uersio anglica.---Galérius Maximien César. MAUCROIX.---Sed Cesar, Galerius nempe Maximianus. Pagius, ad annum Christi 302, n. 6. Confer que nos supra diximus ad cap. 9.

Non contentus est. Eleganter atque oratorie, pro non contentus fuit; cuius rei indicium certissimum proxima periodus: Aliter Diocletianum aggredi parat, non parauit; a qua alias lectione uix licitum foret abstinere manum. Nec male tamen utrobique doctissimi interpretes per uerba preteriti temporis: »Galérius  Maximien César ne se contenta pas de la rigueur de cet édit. Il dressa, etc. But Maximian was not satisfied with the seuerity of this Edict, so-he resolued.«

Edicti legibus. Erant in edicto, de quo noster loquitur, si non uarie sectiones, saltem uaria genera et capita persecutionis contra Christianos instituende: puta, ut religionis illius homines carerent omni honore ac dignitate; ut tormentis subiecti essent, ex quocumque ordine aut gradu uenirent; et sic de reliquis in precedenti tinemate recitatis. Atque nunc singula ista capita hic auctor edicti leges argute, meo iudicio, nominat. Edicti seueritatem et acerbitatem laudate recens tralationes intellexerunt, sicut et superioribus note clausula apparet.

Aggredi parat. Ita, cap. 36: Facere autem parabat, que in Orientis partibus fecerat; et Terentius in Phorm. Prologo:

Maledictis deterrere, ne scribat, parat.

Ut illum ad propositum crudelissime persecutionis  impelleret. An cum interpretibus exponendum, ut illum ad decernendam et animo proponendam seuissimam persecutionem adigeret? »Afin que cette audace obligeât l'empereur à iurer la ruine des Chrétiens. MAUCROIX. That so he migth engage him to an unrelenting persecution.« Tralatio anglica. Malim equidem accipere, quasi noster planissime scripsisset: »Nam Galerius Maximianus, ut ad crudelissimam persecutionem, quam ipse sibi primum proposuerat, Diocletianum induceret, etc.«

Occultis ministris palatio subiecit incendium. Credo Lactantium scripsisse: occultis ministeriis; quod et Nicolao Heinsio in mentem uenerat. GRAEuIUS.---Legendum esse cum minori post ministris distinctione censeam: occultis ministris palatio, etc. GALE.---Ita quoque cogitaueram, in hunc sensum: Palatio subiecit incendium ministrorum opera, quos ea propter occuluerat; id est, quos sese diligenter occultare iusserat. Nec obstat quidquam, opinor, quominus  minus hic loci occultis tam bene participium sit, pro occultatis, quam uulgo censetur nomen ex participio.

Occultis ministris palatio subiecit incendium. Eusebius, lib. uIII, cap. 6, nescire se fatetur quo casu excitatum fuerit: Constantinus uero in oratione ad sanctorum cetum, cap. 25, ait palatium fulmine ictum conflagrasse. PAGIUS, ad annum Christi 302, num. 6.

Christiani arguebantur. Sicut sub Nerone, incensa ab eo Roma. TOLLIUS.---Prestiterit, ni fallor, ad Galerium Maximianum Cesarem referre, quam ad incerta urbis Nicomedie ora; ut nempe Galerius, exusta semel aliqua palatii portione, Diocletianum, quo ipsum efficaciter ad propositum crudelissime persecutionis impelleret, conuenerit, et Christianos illico uelut hostes publicos ad socerum detulerit, magno impetu, uti mox audiemus, pergens »illos, consilio cum eunuchis habito, de extinguendis principibus cogitasse, duos imperatores domi sue pene uiuos esse combustos.«

 Et cum ingenti inuidia, etc. Dele prepositionem. Simpliciter enim, ardere inuidia, ira, odio Latini dixere. TOLLIUS.---Certa est uiri docti obseruatio. Liuius enim, uerbi gratia, Cum arderent inuidia . . . . patres. Et similiter Cicero ad Quintum fratrem: Res ardet inuidia. Sed malim tamen ex prepositione, quam deleri uult Tollius, aduerbium temporis tum facere. »Et cum pars quedam conflagrasset, Christiani arguebantur uelut hostes publici; et tum ingenti inuidia simul cum palatio Christianorum nomen ardebat.«

Illos consilio, etc. Incipiunt communis fame uerba, secundum clarissimos interpretes: mihi uero potius Galerii, sicut iam tetigimus, et sequentia confirmabunt. Melior autem distinctio editionis Abensis: Illos, consilio cum eunuchis habito, de extinguendis principibus cogitasse, et que deinceps.

De extinguendis principibus. Diocletiano scilicet Augusto, et Galerio Maximiano Cesare. Nam tunc  temporis Galerius haud solum Nicomedie uersabatur cum Diocletiano, sed in eodem simul palatio degebat, ut quamplurima ostendunt. Sicque alias Galerius, ita loquendo, principis nomen commune sibi faciebat cum socero Augusto, id ei primo per usum seculi licebat, quo Cesares eque principes nuncupabantur ac ipsissimi Augusti. Et nobis deinde de eo Cesare res est, qui Cesaris appellationem iam ab aliquo tempore non poterat ferre; unde hec illius in capite 9 interrogatio: Quousque Cesar? Nil miri igitur eatenus; ni mirum forte, de extinguendis principibus sermonem ibi loci fieri, in quo de iisdem comburendis, quin et pene combustis, mentio sit. uerum id facile soluitur. Apud bonos auctores extinguuntur qui uitam amittunt, quocumque modo amittant, morbo, incendio, aut alia re. Cicero in Somnio Scipionis, capite 3: »Quesiui tamen, uiueretne ipse et Paullus pater, et alii, quos nos extinctos arbitraremus;« id est, mortuos. Liuius, lib. uIII: »In alio tractu orbis  in uictum bellis iuuenem fortuna morbo extinxit:« quare extingui pariter poterant nostri principes, uel comburendo.

Duos imperatores, Two Emperors. uersio anglica, sine articulo: cum integra sit, and thad two emperors wer well nigh burnt aliue.---Les deux empereurs. Maucroix, cum articulo: »Et que peu s'en était fallu qu'ils n'eussent brûlé tout uifs les deux empereurs.« Innuit, Lector, si nescis, ac uelis, nolis, memorata articuli adiectio, tam Diocletianum et Galerium Maximianum fuisse tunc ex Imperii Romani dispositione Imperatores, seu Augustos, quam neminem preterea fuisse per idem tempus similis potestatis et tituli compotem. At contra Galerius Maximianus necdum proprie Augustus erat, sed Cesar, uti monet amplissimus Cuperus. Et qui duo tunc, secundum recentiorem Imperii dispositionem, ueri et soli imperatores erant, hi Diocletianus et Herculius Maximianus fuerunt. Male itaque uersio Galliea Parisiensis,  et optime e contrario anglica. uerum, inquis, accenset se Galerius imperatoribus: duos imperatores domi sue pene uiuos esse combustos. Recte, accenset se. Allata enim uerba non nostri Cecilii, uel uulgi Nicomediensium, sed Galerii reapse sunt. Cur uero, putas, se accensuit, nisi quia iam inde a superato Narseo Cesaris nomen, ut ut Cesar, detrectabat, et de se loqui uolebat. Confer dicta, pag. prec.

Domi sue. Id est, in palatio; tum ob ea que ad caput tertium obseruauimus de Domitiano domi interfecto, et quem prestantissimi quique historici occisum fuisse Rome in Palatio tradiderunt; tum precipue ob iteratam eius uocis interpretationem, quam in hoc ipso capite legere est; unam paulo ante, his uerbis: cum palatio Christianorum nomen ardebat; alteram uero in istis: Denique qui erant in palatio . . . que disertissima domi sue explicatio est. Interpretes uel plusquam ad uerbum, dans leur propre maison; in their own house, hoc est, domi sue proprie.

 Qui semper se uolebat, etc. Talis a Terentio in Heautontim. Chremes describitur, derisus eapropter a Menedemo. TOLLIUS.---Usitatior loquendi ratio erat, qui semper uolebat uideri astutus et intelligens.

Nihil potuit suspicari. Ne se douta pourtant point de cet artifice. MAUCROIX; quasi dicas: ne uel minimum quidem de subdola Galerii perfidia cogitauit.---Coula not he brought to giue any credit to this. Anglica uersio. Hoc est, adduci non potuit ut his ullam fidem haberet.

Excarnificari omnes suos protinus precepit. Pretulerim cum Columbo, excarnificare omnes suos protinus cepit. Causas uide apud Baluzium.---Omnes suos. Id est, omnem suorum domesticorum familiam; quod patet, si hunc locum cum uerbis paulo post sequentibus, et initio quoque capitis 15 contuleris. Nam quid ista primo: Excarnificari omnes suos precepit . . . . . . . cum familiam Cesaris nemo torqueret, nisi Diocletiani familiam excarnificatam fuisse, cum familia Galerii  a nemine torqueretur? Omnes sui itaque iam Diocletiani familia sunt.---Deinde uero: »Furebat ergo imperator, ait noster initio capitis 15: iam non in domesticos tantum, sed in omnes, primamque omnium filiam ualeriam, coniugemque Priscam sacrificio pollui cegit.« Unde nunc haud simpliciter quam multi primam illam Diocletiani carnificinam euaserint apertissimum est; omnes nempe qui non erant e Diocletiani domesticis proprie dictis, puta filia ualeria, coniux Prisca, iudices, quod mox subiecturus est, uniuersi, item omnes qui erant in palatio magistri; sed perspicuum simul nostro loco omnes suos nil aliud esse, quam omnem omnem familiam domesticorum Diocletiani; eorumque, non magistrorum, sed inferioris ordinis: quo et modo antiquitus familie uox proprie seruos complectebatur, haud pariter sobolem seu liberos.

Sedebat ipse, atque innocentes igne torrebat. De sa chaise il uoyait brûler ces innocents. Maucroix.---Hoc est, ex cathedra sua uidebat innocentes igne  torreri. Sed, ut Latina sonant, et sequentia sunt, non mere uidebat torreri Diocletianus; torrebat ipse.

Omnes denique qui erant in palatio magistri. Tous ceux qui auaient puissance de uie et de mort. Maucroix.---Ad uerbum, Omnes qui potestatem uite ac necis habebant.---Non probo. Id enim aperte magistros cum iudicibus, de quibus mentio precessit, confundere est. Preter quam quod si, ut innuit Maucroixius, magistris illis, ex sui institutione, uite necisque potestas erat, cur data iisdem extra ordinem potestas ut torquerent? Sequitur enim continuo, data potestate torquebant, cuiusmodi itaque nullam prius habuerant, unde magistri dicerentur: quare id magistrorum genus omnino malim intelligere, qui uerbi gratia, ab inferioris eui scriptoribus, magistri cubiculariorum, magistri ostiariorum, magistri seruorum, et sic de aliis, uocati sunt. Fateor difficultatis aliquid oriri posse ex Pollionis  loco quem supra laudauimus: Cum iret ad hortos nominis sui, omnia Palatina officia sequebantur. Ibant et prefecti, et magistri officiorum omnium adhibebantur: quippe cum in iis uerbis intelligi, uerbi gratia, non debeant magistri familie seruorum, que in imperatoris palatio uersabatur, sed magistri omnium palatinorum officiorum, id est, eorum qui officiis fungebantur in palatio. uerum respondendum credimus, uel palatina ipsa officia sub generali imperatorie familie nomine comprehendi; atque ita Cecilium nostrum de iis quoque egisse, cum Diocletianee familie ministris, ut sequentia ostendunt, disserat: uel eum potius minoris Imperatorie familie ministros specialiter a Palatinorum ministris distinxisse. Neque ei tunc aduersari poterunt Pollionis uerba, cum alter nonnisi palatinorum officiorum magistros intellectos uoluerit: alter uero nonnisi magistros minoris familie Diocletiani, qui et ipsi in palatio uixerint. All the Officers of his Household. uersio Anglica. Quasi dicas, omnes familie sue prefectos. Confer supra  Cuperum, epist. 1. Elegantius porro totum hunc locum ex Abensi editione distinguere possis, si uolueris, isto pacto: »Item iudices uniuersi, omnes denique qui erant in palatio magistri, data potestate, torquebant:« ad que ultima uerba uidendus duobus locis. Baluzius.

Erant certantes quis prior aliquid inueniret. Hoc est, aliquid exprimeret ex iis qui torquebantur, quisnam auctor incendii esset. Sed nichil exquoquam audiebant, quia familia Cesaris non torquebatur, in qua erant ii occulti ministri, quorum opera palatio faces subiecerat Galerius, ut huius facinoris inuidia Christianos oneraret. GRAEuIUS.

Erant certantes. Pro certabant. Sic cap. 15: Eorum sententia in tantis rebus expectata non erat, pro non expectabatur. Nec dissimili ratione uitruuius, lib. II, cap. 8: De lateritiis uero  dummodo ad perpendiculum sint stantes, nichil deducitur.

Reperiebatur. Quo sensu nempe res aliqua dicitur  reperiri, quando palam et comperta nobis est; ut haud ideo tamen ullum eiusmodi proprium discrimen agnoscere oporteat inter precedens uerbum inuenire, et reperire hoc loco, quale nonnunquam alibi a uiris doctis iure uel iniuria inter utrumque uerbum fuit positum. Sunt hic itaque synonyma; nec posterius noster usurparit, quam quia prius proxime adhibuerat. Confer que ad caput 7 notauimus.

Cum familiam Cesaris nemo torqueret. Iactitantis scilicet, Christianos mali caput certo certius esse, eorumque tam nullum unquam a se admissum toleratumue fuisse inter suos domesticos, quam magnus e contrario eorumdem numerus iam diu toleraretur, et tunc temporis extaret in familia Diocletiani. Nam quin per familiam Cesaris, domesticos Galerii Cesaris intelligere oporteat, non dubitamus. Ulpianus: »Familie appellatio seruos continet: hoc est, eos qui in ministerio sunt, etiamsi liberi esse proponantur, uel alieni bona fide nobis seruientes.« Et apud Terentium in Heaut. act. Iu. sc. 3, Syrus:

 Ancillas omnes Bacchidis traduce huc ad uos propere.
Chremes uero scena sequente:

Illanccine mulierem alere cum illa familia?
La maison de Galerius. MAUCROIX. Ad uerbum, domum Galerii: posita uti liquet, domo pro domesticis; quod nostratibus haud infrequens.---Maximians family. Tralatio anglica: hoc est, Maximiani familia, cum alia persone designatione, sed necdum satis, ut quod res est dicam, sufficienti, cum per ea tempora non unus tantum Maximianus celebris fuerit in imperio Romano, sed duo; alter Cesar, quem et ideo Maximianum Cesarem, amplioris distinctionis ergo, uocare expediuerit, alter Augustus.

Aderat ipse et instabat. Il se trouuait présent à tout. MAUCROIX. Seruata ui temporis imperfecti, et Maximianum Cesarem iam ante presentem fuisse palam  innuens. He came and stood by Diocletian. uersio anglica. Ad uerbum, uenit ille et Diocletiano adstitit; ac si tunc demum Galerius aduenisset, nec adfuisset prius contra quam a nobis non uno leo superius positum est. Sed id ob natiuam, inter alia, utriusque imperfecti indolem et significationem posuimus; nec quidquam uidemus cur ab illa sit recedendum.

Iram inconsiderati senis deflagrare. Elegantissima hec tralatio est. Tanto uero hic loci suauior, quod de incenso palatio, atque hinc accensa ira Diocletiani sermo est. Inconsideratum autem uocat, quod ita turpiter sibi a Galerio imponi passus fuerit. TOLLIUS.---Deflagrare. Quo uidelicet sensu id uerbum quandoque pro deferuescere occurrit; puta in his Philippi Macedonie regis, sedentis apud Liuium iudicis inter duos filios: »Interdum spes animum subibat deflagrare iras uestras, purgari suspiciones posse. To he abated.« Anglica uersio nostro loco. Quasi dicas imminui decrescere, quod eodem redit. Alias certe, ut multa Ciceronis loca ostendunt, deflagrare penitus  comburi sonat. Pheton ictu fulminis deflagrauit, lib. III. Offic. Et contra Antonium: Ille faces, quibus incensa L. Bellieni domus deflagrauit.

Quindecim diebus interiectis. A fornitght af ter. uersio anglica, singulari lingue idiotismo. Quasi dicas, post quatuordecim noctes, uel post noctem decimam quartam.

Incendium molitus. Sic capite 37: Hec ille moliens, et 29: fugam moliebatur.

Sed  celerius animaduersum. Editio Abensis, id celerius animaduersum: que Columbi emendatio, imo, secundum uirum doctum, non dubia, quia proxime precessit sed. uerum ea ratio leuissima est. Amat noster hanc particulam, illamque multis locis identidem usurpauit. Capite 23: »Sed alii super alios mittebantur, tamquam plura inuenturi. Et duplicabatur semper illis non inuenientibus, sed ut libuit addentibus.« Capite 25: »Sed illud excogitauit, ut Seuerum, qui erat etate maturior, Augustum nuncuparet.  Constantinum uero non imperatorem, sicut erat factus, sed Cesarem, etc.« Capite 27, sub finem, et initio simul sequentis, »ut non Romanum imperium, sed Daciscum cognominaretur. Post huius fugam, cum se Maximianus alter e Gallia recepisset, habebat imperium commune cum filio. Sed iuueni . . . « Ita quoque alibi.

Tunc Cesar. And then Maximian. uersio anglica, id est, tunc Maximianus. uide dicta supra.

Medio hyemis profectione parata prorupit. At uero capite 11 dicitur Diocletianus per totam hyemem cum Galerio consilium habuisse: porro, capite 12, cepit persecutio sub finem Februarii; post 15 dies conflagrauit palatium, ut proficisci non potuerit Galerius ante expletum fere Martii mensem. Sparkius, in edit Oxon. an. 1684, et ex illa poste, Cantabrigiensis.

Optime uiri docti difficultates, non grauissime tamen, uti nec mihi noue, sed quarum frustra solutionem queras in uersionibus, aut aliis eruditorum  lucubrationibus. Maucroixius enim, uerbi gratia: »César, quoique au milieu de l'hiuer, précipita son départ.« Id est, »Cesaris, quamuis medio hiemis, subitus fuit discessus et preceps profectio;« et simili pacto tralatio anglica: »Maximian, tho it was in the midst of winter, left Nicomedia on the same day in which this second fire was raised, protesting, etc.« Hoc est, »Maximianus, quamuis media ageretur hiems, Nicomediam eo ipso die reliquit, quo secundum illud incendium conflatum est.« Que, ut uides, propositos nodos potius stringunt quam expediunt. Distinguendum, quo euanescant: Tunc Cesar medio hyemis profectione parata, prorupit, eodem die contestans, etc. Sensus est: Tum Cesar, qui per mediam hiemem omnia que ad profectionem opus erant, pessima mente clanculum parari curauerat, quasi de improuiso prorupit: quin et hanc simul causam cur crumperet scelerate afferens, quod nollet uiuus  ardere, cum iam ante illud incendium constituisset abire Nicomedia. Adde dicta ad caput 17.



CAPUT Xu.

Imperator. Is nempe qui uere, imo et imperator erat; Diocletianus, uno uerbo, sicut suo nomine in antecedenti capite nuncupatus est. Quod non monerem, nisi ibidem quoque precessisset, duos imperatores domi sue pene uiuos esse combustos: hoc est, nisi se quoque Maximianus Cesar imperatorem is uerbis uocasset. Nec siquidem flexus est imperator, ut accommodaret assensum, dixit pariter hic scriptor de Diocletiano, capite 11, etsi, secundum eumdem capite 7, iam tunc temporis Diocletianus tres participes regni sui fecisset, atque unum ex illis imperatorem, Maximianum scilicet Herculium. Sed is tandem non fuit nisi Diocletiani secundarius. Confer Episcopum Meld. ad initium, cap. XIII Apoc.

Iam non in domesticos tantum. Eusebius, lib. uIII, cap. 6, confirmat quod scribit Lactantius Diocletianum  in domesticos seuiisse. PAGIUS, ad an. 302, num. 8.

Sed in omnes. Hoc est, in omnia genera personarum, seu hominum, ut optime interpretes.---Filiam ualeriam coniugemque Priscam sacrificio pollui cegit. Erant ergo Christiane. Sic certe acta sancti Marcelli et Passio sancte Suzanne, in quibus Diocletiani uxor Serena uocatur, filia uero Arthemia. Fuerunt forsan binomines. De quo uiderint eruditi. COLOMESIUS.---Ex Lactantii uerbis discimus tam uxorem Diocletiani Priscam, cuius etiam nomen ignorabamus, quam ualeriam eius filiam et Galerii Maximiani coniugem christianas fuisse . . . Atque id quidem Eusebius, lib. uIII, cap. 1, indicarat, sed uerbis obscurioribus, et ab eius interpretibus plerumque non intellectis. Hec eius uerba: , , ,  . PAGIUS, ad an. 302, num. 7 et 8.

ualeriam. ualeria, Diocletiani, ex uxore Prisca filia, Galerio Maximiano iuncta fuit matrimonio anno 292, etatis sue, ut minimum, duodecimo. Quamdiu superuixisse Galerio constat, ut obseruauit Baluzius, uir doctissimus, in notis ad librum Lactantii, de Mort. Persec., cap. 15 . . . Imo tam ualeria, quam Prisca, Maximiano Augusto, anno 313 extincto, superstites fuerunt, ut infra ex eodem Lactantio, cap. 50, demonstrabo. PAGIUS, ad an. Chr. 294, num. 2 et 3.---Priscam. Prisca Diocletiano nupsit antequam is fieret imperator: cum ualeria, sicut iam dictum, Galerio Maximiano iuncta matrimonio sit anno 292, etatis sue, ut minimum, duodecimo. uixisse autem tum Priscam, matrem eius, hinc certo colligitur, quod diu postea superstes fuit; et anno tantum 313 extincta est, post uictoriam quam Licinius de Maximiano reportauit. Certum quoque Diocletianum toto principatus sui tempore aliam uxorem non habuisse  quam Priscam, quidquid in contrarium ex nonnullis sanctorum actis posuerint Baronius, Henschenius et Papebrochius; qui nempe librum Lactantii de Mort. Pers. non uiderant. PAGIUS, ad an. Chr. 294, num. 3.---Filiam ualeriam coniugemque Priscam, etc. Illustrantur egregie que de duabus hisce Augustis illustris Cuperus ad cap. 1 notauit, illis Lactantii, lib. u, cap. 13: »Quoniam peccare homines et inquinari possunt: auerti autem non possunt a Deo; ualet enim ui sua ueritas.« Ubi et mox sequuntur que huic loco quoque lucem afferunt: »Nam et in hoc quoque malitia illorum conuincitur, qui euertisse se funditus religionem Dei opinantur, si homines inquinauerint: cum et Deo satisfacere liceat, et nullus sit tam malus Dei cultor, qui data facultate ad placandum Deum non reuertatur, et quidem deuotione maiori. Peccati enim conscientia, et metus pene religiosiorem facit; et semper multo firmior est fides quam  reponit penitentia.« Ita ut ualeria et Prisca in hunc numerum referende uideantur penitentiam agentium, quandoquidem eas Diocletianus ui ad thus aris imponendum cegerat. Egregia uero sunt que ibidem statim noster subiicit: »Si ergo, inquit, ipsi, cum deos sibi arbitrantur iratos, tamen donis et sacrificiis et odoribus placari eos credunt, quid est tandem quod Deum nostrum tam immitem, tam implacabilem putent, ut uideatur is iam christianus esse non posse, qui diis eorum coactus inuitusque libauerit? nisi forte contaminatos semel putant animum translaturos, ut sua sponte iam facere incipiant quod per tormenta fecerunt.« uide infra de nouo Maximiani instituto, cap. 37. TOLLIUS.

Adde Cuperum, in epistola quam proxime ante nostras notas reperies.

Eunuchi necati. Inter quos erat Petrus, qui , . Editiones Ox. et Cant. ex Eusebio, lib. uIII Hist. Eccl., cap. 6.

 Per quos palatium et ipse ante constabat. Locus obscurus. ALLIX. Imo, si quid iudico, corruptus; et legendum forte, per quos palatium, et ipse ante, conflabat, eo sensu quo nostratibus dicere familiare est: Il ne respire que par lui; ad uerbum, non respirat nisi per illum; de homine scilicet qui non per se, sed per alium uiuere uidetur, tanta est illius ad alterum applicatio, et, ut ita dicam, uiuificatio prioris per posteriorem. Conflare certe, proprie loquendo, simul flare est. Glossarium uetus, Conflare, . Et flare, pro animam eam, que ducta est spiritu, respirare et efflare, dixerunt Latini. Plautus in Mostellaria:

Heus tu, si uerbum hoc cogitare uoles,
Simul flare sorbereque haud facile est.
Palatium, si hec arrideant, fuerit pro Palatinis, seu hominibus ad Diocletiani palatium pertinentibus, positum; quomodo tot locis apud priscos oppidum pro oppidanis, domum pro domesticis, regnum pro regni incolis, et si que similia sunt.---Dont les conseils lui  auaient été si utiles. MAUCROIX. Id est, quorum consilia fuerant ei adeo utilia.---By whose directions the whole affairs of the palace had been conducted before this Edict. Anglica uersio. Quasi dicas, quorum opera et moderamine ante illud edictum cuncta palatii negotia administrabantur.

Comprehensi presbyteri ac ministri. Eiusmodi comprehensionis meminit noster superius, capite 3, ubi de Domino nostro Iesu Christo a Iudeis, ut in ipsum animaduerterint, comprehenso: Congregauit, inquit, discipulos quos metus comprehensionis eius in fugam uerterat. Cicero, Philipp. 2: Cum comprehensio sontium, mea: animaduersio, Senatus fuerit.---On arrêtait les prêtres et les ministres de l'autel. MAUCROIX. Ad uerbum: Comprehensi presbyteri ac ministri altaris. Sed altaris nulla mentio apud nostrum, et tam bene mense supplere potuisset clarissimus canonicus, si quo fuisset opus supplemento. Chrysostomus, Homil. 3, in epist. ad Ephes.: , Quomodo mansisti, neque tamen mense  fis particeps? Imo, interrogate eos, aiebat Basilius Magnus, ep. 73, de illis loquens qui se ante aliquot annos pro Orthodoxis gesserant, si iam orthodoxus est Basilides . . . quare cum Dardania redirent, altaria ipsius in agro Gangrenorum subuerterint, mensasque suas substituerint. , , , , , . Ac si usus seculo Iu inualuisset, ut sacre Hereticorum mense, seu altaria, Orthodoxorum uero simpliciter et mense uocarentur: quod nolim tamen a me affirmatum. Unice uolo Maucroixium nullam habuisse causam cur nomen potius altaris quam mense suppleret in nostro loco, quin nec cur alterutrum, cum ministri de quibus agitur, sine controuersia diaconi sint, et diaconi a Patribus modo episcopatus et Ecclesie ministri, modo ministri  Dei, modo ministri Christi, et quandoque etiam simplicissimo nomine ministri appellati sint, ut mox patebit.---Presbyteri ac ministri. Presbyteris and deacons. uersio anglica. Id est, presbyteri et diaconi.---Rectissime. uide Cangium in Glossario, uoce Minister, ubi inter cetera que profert exempla, hoc insigne e Commodiani carmine inscripto, Ministris.

   Ministerium Christi Zacones, , exercete caste;
Idcirco ministri facite precepta magistri, etc.

Et sine ulla probatione ad confessionem damnati. Et sans preuue ni confession. MAUCROIX. Id est, et sine ulla probatione aut confessione. Que, uti liquet, emendatio non soli uiro clarissimo, sed aliis quoque in animum uenit.---Ad confessionem. Lege aut confessione. Notum quid in iure sint confessi rei; et sine confessione damnari neminem solere. TOLLIUS.---Emendo, aut confessione. GALE.---Cum bona doctissimorum uirorum uenia, mendum mihi alibi cubat;  et pro sine ulla probatione, legendum censeo sine ulla prolatione; hoc est, procrastinatione, seu Plantus in Mil. Glor.:

Facile est: trecente possunt cause colligi,
Non domi est, abiit ambulatum, dormit, ornatur, lauat,
Prandet, potat, occupata'st, opera non est, non potest:
Quantumuis prolationum, dum modo nunc prima uia
Inducamus . . .
Ad quem locum merito Taubmannus: Quantumuis prolationum, procrastinationum, . Nota etiam Ciceronis in epistolis ad Atticum rerum prolatio, pro negotiorum suspensione. Sed quid erit tandem sine ulla mora uel procrastinatione ad confessionem damnari? Facilis responsio. Presbyteri, uerbi gratia, qui comprehendebantur, statim atque se presbyteros esse confessi erant, nulla interposita mora damnabantur. Hoc fuit damnari ad confessionem. Neque alio dicendi genere Christus apud Mattheum XII, 41, narrat  Niniuitas hoc est: ad Ione predicationem penituisse. uel si tu nunc forte, quod olim cogitaueramus, et nobis iam minus arridet, mauis, Damnari ad confessionem est damnari ad martyrium, quia, ut optime monuit et uariis auctoritatibus probauit Cangius: »Confessores etiam dicti olim, qui martyrio uitam pro Christo, quem palam confessi et contestati sunt, finierunt.« Quod adeo uerum, ut inde, secundum ceremoniale episcop. lib. I, cap. 12: »locus qui in plerisque ecclesiis sub altari maiore esse solet, ubi sanctorum martyrum corpora requiescunt,« non martyrium duntaxat, sed et confessio uocetur. Qui martyrium, inquit, seu confessio appellatur, etc.

Cum omnibus suis. De simili phrasi diximus supra quid nobis uideretur. Hic uero latius patet illius significatio quam antea. Ibi quippe non liberi, aut uxores, sed omnes ad summum domestici intelligendi erant: hic autem, ut e sequentibus colligendum, domestici, et alii usurper; qui quid sint, nisi  uxores et liberi?

Deducebantur. Melius, ducebantur, ut sepe alibi. TOLLIUS.---Fauet in primis hic locus capitis 51: »Ducte igitur mulieres cum ingenti spectaculo et miseratione tanti casus ad supplicium.« Nam et ii, de quibus nunc noster loquitur, ad supplicium ducebantur, ut ex proximis liquet: »Omnis sexus et etatis homines ad exustionem rapti.« Sed cum nichilominus apud idoneos auctores deducere in carcerem, deducere ad extremum casum, et eiusmodi alia occurrant, haud sollicitanda forte lectio ordinaria. Proprie utique, si ueterem nostram de toto loco sententiam preferendam duxeris, subaudiendum ante alterutram scripturam, ad confessionem, id est, ad martyrium. Nec dissimili sensu Interpretes: On les faisait passer par les mains des bourreaux. MAUCROIX. were condemned and executed. uersio anglica. Sed nos quidem credimus hodie ipsummet deducebantur  accipi recte posse pro deducebantur ad supplicium. uide dicta ad hec uerba, cap. 40. sub finem, ita medie inter Cuneos, etc.

Omnis sexus et etatis homines, etc. Locus, quantum ad historie seriem, intellectu difficillimus, ni quemadmodum, secundum eruditos, in isto commate Apocal. cap. XuIII, 13, , , , , , , ad uerbum homines, distinguntur a , tamquam libere conditionis homines a mancipiis: ita hic, per omnis sexus et etatis homines, cunctas intelligamus personas conditionis libere, que ad familiam presbyterorum ac diaconorum quorum noster cepit mentionem facere, pertinebant, singulasque adeo a domesticis, de quibus idem paulo post, diuersas: ut nunc nempe persecutionis historiam continuando, et quomodo presbyteri ac ministri ad martyrium cum omnibus suis ducti sint, accuratius explicando, inquiat, »presbyteros ac diaconos cum uxoribus suis, liberisque cuiusuis sexus et etatis, ad  exustionem raptos esse et cateruatim combustos« paulo post uero de eorumdem domesticis, illos, ligatis ad collum molaribus, fuisse mari mersos; deinceps autem de cetero Nicomediensium populo, persecutionem in eum atque uiolenter incubuisse; ac denique de prouinciis, que seni Maximiano parebant uel Constantio, seuitum quoque fuisse in illis, siue contra Christi seruos, siue contra eorum conuenticula, non minus quam Nicomedie, iubente altero, altero tantum conniuente.

Et gregatim, etc. Ita uidetur legendum: At gregatim circumdato igni ambiebantur domestici, et alligatis, etc. Edit. Ox. et Cant.---Lege, sed gregatim; et distingue post ambiebantur. Simile quid noster habet lib. u, C. XI: Sicut unus in Phrygia, qui uniuersum populum cum ipso pariter conuenticulo concremauit. TOLLIUS.

Et gregatim. et ex set, pro sed, ortum credo, estque, meo animo, totus hic locus ita constituendus:  »Nec singuli, quoniam tanta erat multitudo, sed gregatim circumdato igni ambiebantur; domestici  mari mergebantur.« GALE.

Domestici. Their seruants. uersio anglica. Ad uerbum, Eorum serui aut famuli: quod que iam ponebamus in eo ualide firmat, quod neque uir doctissimus cogitandum esse hoc loco de imperatoris domesticis putauerit. uidetur enim ceteroqui non presbyterorum et diaconorum, sed aliorum hominum domesticos intellexisse. Some presbyters and deacons were seised on . . . Persons of all ages and of both sexes were burnt . . . and their seruants were cast into the sea.

Alligatis ad collum molaribus, mari mergebantur. Supplicio itaque, quod Palestinis peculiare non fuit, uti falso posuit Hieronymus ad Matt. XuIII, 6, itemque post illum Casaubonus, saltem quod ad modum: sed quod recte uir doctissimus ostendit e Polybio, non fuisse inter grauissima putatum a Grecis. Hieronymi uerba sunt. »Quod autem  dixit: Expedit ei ut suspendatur mola asinaria in collo eius, secundum ritum prouincie loquitur, quo maiorum criminum ista apud ueteres Iudeos pena fuerit, ut in profundum, ligato saxo, demergerentur.« Locus uero Casauboni est: »Matt. XuIII, 6. . Quod notat D. Hieronymus, peculiare Palestinis supplicium hic intelligi , non ita accipiendum est, quasi alie gentes eo supplicio non uterentur, sed ad modum potius referendum, qui hic indicatur; nam fuisse usos Grecos hoc supplicii genere erga sceleratissimos homines, apparet satis ex Historiis. Diodorus Siculus, l. XuI: , . Ratio uero et motus fuit alius, quam apud Palestinos. Non enim saxum collo alligabant Greci, sed sontem in plumbeum uas coniiciebant: quod ex Athenei hoc loco didicimus, libr. XIu:  , , . Non fuisse porro habitum hoc supplicium inter grauissima, docet Polybius, lib. II. , .« Etiam Greci igitur, quod non putabat Hieronymus, et saxo ad collum alligato, contra quam credidit Casaubonus, sontes suos quandoque mari mergebant.

In ceterum populum. In all other places. uersio anglica. Hoc est, in omnibus aliis locis.---Malo de cetero Nicomedie populo, qui Christum quidem coleret, accipere.

Pleni carceres erant. Iis nempe quos ad sacrificia cegerant; id est, quos uiderant magnopere renuisse, et inde Christiane fidei addictissimos esse cognouerant.

Les prisons étoient pleines de misérables. MAUCROIX. Ad uerbum, Pleni carceres erant miseris.

 Ne cui temere, etc. Hoc est, ne cui non perspecto et cognito ius diceretur. Et uidenda hic acta Crisp. apud Mabillon. Annal. uol. III, p. 423. GALE.---Edicto, cuius noster capite 13 mentionem fecit, cautum inter alia fuerat, ut Christiani non de iniuria, non de adulterio, non de rebus ablatis agere possent. Hinc illud, quod iam pre manibus habemus, ortum arbitror, et ne cui temere ius diceretur, id est, et ne cuius forte Christiani causam Iudices imprudenter audirent ac diiudicarent. Assentitur planissime Maucroixius: De peur que sans y penser on ne leur rendit iustice; quin et obscurius uersio anglica: And that noman migth haue the benefit of the Law that was not a Heathen.

In secretariis. In curiis iudicialibus. Ed. ox. et Cant.---In the uery Courts if Iustice. Tralatio anglica, eodem sensu.---Dans les Greffes. MAUCROIX.---Male. Secretaria enim fuerunt proprie loca, in quibus iudices de causis ciuilibus, uel criminalibus cognoscebant,  sedebantque: cum ibidem ex altercantibus alii sederent, alii starent, pro personarum dignitate, aut uilitate. Codex, lib. III, tit. 24, l. 3: »Sedendi quoque in aliqua secretarii parte, que Iudicibus inferior, altercantibus uero superior esse uideatur, habituro licentiam; et § ult. Sedendi, cum celebratur cognitio  in secretariis iudicantium ius consequantur.

Ut litigatores prius sacrificarent, atque ita, etc. Poscunt omnino cum aduerbium ordinis prius, tum liquidi sensus ratio, ut hic ita non pro ea ratione, hoc modo, uel similibus, sicuti uulgo solet, sumatur, sed pro deinde, Grece , uel . Quid esset enim, ut litigatores prius sacrificarent, atque suas causas, ita sacrificando, dicerent? Poterantne, inquam, causas suas sacrificando dicere? Et quorsum etiam prius, quod, ut iam dictum, aduerbium ordinis est, inseruisse in hanc phrasin, posite are, ut litigatores prius sacrificarent, si uel inter sacrificandum dicende cause fuerunt, ac non potius  postea? Posite igitur manifesto, ut prius, id est, ante omnia, litigantes falsis numinibus thus, aut aliud quidpiam sacrificarent, ac deinde causas suas, peractis iam sacrificiis, orarent. Neque aliter in fine capitis 47. »Ita uestem resumpsit, pro deinde uestem, scilicet purpuream, resumere ausus est: disertius uero capite 49. Sed prius cibo se infersit, ac uino ingurgitauit, ut solent hi, qui hoc ultimo se facere arbitrantur. Et sic hausit uenenum; hoc est, et postea, uel deinde uenenum hausit.« Accedat, confirmationis ergo, Act. locus XXuIII, 14, qui et ipse ex istis illustrandus: , , , . Id est, uenimus Puteolos, ubi repertis fratribus, rogati sumus, ut maneremus apud eos diebus septem. Et deinde uenimus Romam; non ut uulgata: Et sic Romam uenimus; nisi sic uis quoque deinde tribuatur. Accedat  rursum hoc comma prioris Epist. ad Cor. XI, 28: , . Ubi pariter noua ratione uertendum: Exploret autem quisquis se, et deinde de pane illo edat. Accedat denique, ne plura nunc adducam, istud quoque prime ad Thess. Iu, 17: , , , . Hoc est, si recte interpretari uoluerimus: »Deinde nos uiui, qui reliqui erimus, rapiemur simul cum eis in nubes, in occursum Domini in era; et postea semper cum Domino erimus:« que et uis uersionis Aethiopice.

Et iam littere ad Maximianum atque Constantium commeauerant, ut eadem facerent. uerum itaque est, edictum prius in ciuitate regia, quam in aliis imperii urbibus, imo prius in Oriente, quam in Occidente propositum fuisse. PAGIUS, ad ann. Christi 502, num. 7.---Ad Maximianum. Mirum, ni noster, qui mox hunc ipsum Maximianum, distinctionis causa, senem  Maximianum nuncupabit; eumdem hic, loco multo conuenientiore, similis discriminis gratia, senem quoque cognominauerit, uel potius Herculium, aut Augustum. Non intelligitur certe alius quisquam Maximianus, nisi qui istis nominibus notus est.---Ad Maximianum. To the other Emperour. uersio Anglica. Id est, ad alterum imperatorem.

Expectata non erat. Hoc est, non expectabatur, uti iam dictum supra ad similem locum.

Ne dissentire a maiorum preceptis, etc. Breuiter dictum, pro ne uideretur dissentire a preceptis maiorum, hoc est, ab iis que Diocletianus imperator, et Maximianus pariter Augustus  precipiebant fieri in prouinciis sibi subiectis. Nam ut ea potius, que iidem imperatores, uel Diocletianus imperator, et Maximianus Cesar, Constantio Cesari preceperint, intelligamus, a recte rationis dictamine alienum est. Primo, quia nuspiam legitur  Maximianus Augustus Constantio mandasse per litteras, ut eadem secum faceret. Secundo autem, quia tantum aberat ut tunc temporis Maximianus Cesar Constantio Cesare maior esset in imperio Romano, ut contra eo ipso, quod erant ambo Cesares, essent equales. Interpretes difficultatem declinarunt. »Pour Constance, de peur qu'on ne crût qu'il n'approuuât la résolution des empereurs. MAUCROIX.«---But Constance, that he might not seem to dissent from those that wero in rank abouehim. uersio anglica.

Conuenticula. Conuenticuli et Conuenticulorum uocabula, que nunc dierum odiosissima sunt, et proprie olim de hereticis dicta esse, posuit incaute clarissimus Cangius, interdum etiam loca cetuum ciuilium, aut ecclesiasticorum melioris note, uti hic, uel cetus ipsos sonarunt. De ciuilibus, Cicero pro Domo sua: »Quoniam plebi quoque urbane maiores nostri conuenticula, et quasi consilia quedam esse uoluerunt. Idem pro Sextio: Qui primi uirtute, et consilio prestanti extiterunt, ii, perspecto genere  humane docilitatis atque ingenii, dissipatos unum in locum congregarunt . . . tum res communem utilitatem continentes, quas publicas appellamus, tum conuenticula hominum, que postea ciuitates nominate sunt, tum domicilia coniuncta, quas urbes dicimus, inuento, et diuino, et humano iure, menibus sepserunt.« De Ecclesiasticis uero, ne plures laudem, Lactantius, lib. u Institut., cap. 11: »Aliqui ad  occidendum precipites extiterunt, sicut unus in Phrygia, qui uniuersum populum cum ipso pariter conuenticulo concremauit.« Merito itaque hic loci Maucroixii uersio: quelques églises, aliquot ecclesias; anglica autem: the houses where the Christians held their Assemblies; domus, in quibus Christiani suos cetus celebrarunt.

Dirui passus est. A populo nimirum, uel a prefectis. Unde Lactantius, cap. 24, de Constantino iam Augusto loquens: »Suscepto imperio, Constantinus  Augustus nichil egit prius quam Christianos cultui ac Deo suo reddere. Hec fuit prima eius sanctio sancte Religionis restituta.« Nam, ut recte obseruat Dodwellus in Dissertatione XI Cyprianica, que est de Paucitate martyrum, num. 75, nichil habuit agendum Constantinus, si nichil fuisset a patro eius Constantio in Christianorum causa innouatum. Quare uerum est quod scribit Lactantius: »Constantius, ne dissentire a maiorum preceptis uideretur, conuenticula; id est, parietes qui restitui poterant, dirui passus est. PAGIUS, ad annum Christi 302, num. 7 et 8.

uerum autem Dei templum, quod est in hominibus, incolume seruauit. Non accensendus ergo seuissimis primeue Ecclesie persecutoribus sicut haud pridem a clarissimo episcopo Meldensi Bossueto sepius factum, cum per septem cap. XIII Apocal. et septem cap. XuII, hanc imperatorum Romanorum pleiadem, uti persecutorum, hac aut illa de causa notabilium, intelligendam esse scriberet, Diocletianum,  Maximianum Herculium, Constantium Chlorum, Galerium Maximianum, Maxentium, filium primi Maximiani, et Licinium. Sed audiat, se a magno suarum partium Critico et Historico simul, sub Baronii nomine, confutari.

Existimauit Baronius, durante persecutione, Gallias martyrum sanguine exundasse. Certum tamen uidetur, eam in illis, ubi Constantius imperabat, locum non habuisse, id enim diserte affirmat Lactantius de Mortibus Persecutorum, cap. 15, etc. PAGIUS, ad annum Christi 303, num. 7.---Adde eumdem ibid. num. 8, in quo reclamantes in contrarium historias conciliat.



CAPUT XuI.

Uniuersa terra. Id est, omnes imperii prouincie, ut recte Maucroixius. Non enim seculo Iu totus orbis, quantus quantus est, ab Oriente usque ad Occasum, a Meridie usque ad Septentrionem, Augustis et Cesaribus erat subiectus: sed magna pars tantum. Quare  si uel maxime, que iam excipientur Gallie, in censum uenirent, nil quidquam, preter uniuersum imperium Romanum, intelligendum foret. Alias huius generis suis locis superius tetigimus.

Preter Gallias. Quam tunc felices, Deus bone! et quantis dignas gratulationibus de ista, si non simplici et plenissima exceptione, saltem qualem noster habebat ob oculos! Nam Constantius, ut paulo ante narratum, »conuenticula, id est, parietes, qui restitui poterant, dirui passus est: uerum autem Dei templum, quod est in hominibus, incolume seruauit.« Quare, ut hec sunt, experte quidem Gallie persecutionem, quod ad templa attinet, furentibus nimirum populis, nec obstante Constantio; nullam uero, quod ad sanguinem, quia renitebatur idem Constantius.

Sed Eusebius in fine libri de Martyribus Palestine, inquiunt docti, affirmat, »Italiam totam et Siciliam, quin Galliam quoque, duobus primis persecutionis annis integris , bellum  sustinuisse.« Fateor. uerum facile potuit  Eusebius nullum aliud bellum intelligere, quod ad Galliam spectat, quam quod in ea per biennium sine ullo Constantii mandato, et precipiti populorum licentia gestum fuerit in solos sacrarum edium parietes, non in homines. Primo, quia etiam impetus contra basilicas et inanima templa facti, si ad huius, aut aliorum loquendi rationem respexerimus, bella sunt. Actus martyrum Saturnini, Felicis et aliorum: »Placet igitur . . . causam ipsius belli tractare . . . Temporibus namque Diocletiani et Maximiani, bellum diabolus Christianis indixit isto modo, ut sacrosancta Domini testamenta Scripturasque diuinas ad exurendum peteret, basilicas dominicas subuerteret, et ritus sacros, cetusque sanctissimos celebrari Domino prohiberet.« Et noster supra, capite 12, primum Diocletianee persecutionis impetum, qui mere in templum Nicomedie factus, referens, »Qui dies, ait, cum illuxisset, repente . . . Prefectus cum ducibus, et tribunis, et rationalibus  uenit, et reuulsis foribus . . . Scripture reperte incenduntur, datur omnibus preda . . . . . ueniebant igitur pretoriani acie structa,« etc. Deinde autem, quoniam in libello Precum, quem ante nos clarissimus Baluzius ex Optato citauit, asserunt pleno ore Donatiste: »Constantium nullam inter ceteros imperatores persecutionem exercuisse, et ab hoc facinore immunem fuisse Galliam.« Tertio denique, quia apud Eusebium, quem sibi ipsi constare necesse est, laudatur totidem uerbis Constantius, ut princeps, »qui concitati aduersus Christianos belli particeps nusquam fuerit; qui ueri Dei cultores sub suo imperio uiuentes immunes ab omni noxa et calumnia seruarit; postremo, qui nec ecclesiarum edes subuerterit: nec quidquam aduersus fideles molitus sit;« , , , passus itaque tantum, ut hic merito ad nostri uerba redeam, templa dirui,  nichil ipse circa eadem uel Christianos aggressus.

Scio, quam multe historie Gallicarum urbium prouinciarumque a Baluzio memorate alio prorsus abeant. Sed illas, credo, pauci eruditi dignas iudicabunt, que pre hoc Auctore et Eusebio, qui tam commode secum et cum nostro in concordiam adduci potest, audiantur. Adi nunc, si libet, Dodwellum, dissertatione Cypr. XI, num. 75 et 77, et Pagium ad Annum Christi 303, num. 7 et 8.---Et preter Gallias ab Oriente, etc. Melior distinctio editionis Abensis, et, preter Gallias ab Oriente . . . uel ista Galei, et  ab . . .

Tres acerbissime bestie. Persecutorum, quos noster intelligit, nomina extant supra apud Baluzium. En hic uero, quibus de causis ueteres Christiani licitum sibi crediderint, eiusmodi maledictis inuehi in suos cuiuscumque gradus persecutores. Lactantius lib. u Institut. seu de Iustitia, cap. 11: »Iis igitur hominibus, qui deorum suorum moribus congruunt, quia grauis  est et acerba iustitia, eamdem impietatem suam, qua in ceteris rebus utuntur, aduersus iustos uiolenter exercent. Nec immerito a prophetis bestie nominantur. Preclare itaque M. Tullius: Etenim si nemo est, inquit, quin emori malit quam conuerti in aliquam figuram bestie, quamuis hominis mentem sit habiturus; quanto est miserius in hominis figura animo esse efferato? Mihi quidem tanto uidetur, quanto prestabilior est animus corpore. Aspernantur itaque corpora belluarum, quibus sunt ipsi seuiores; sibique adeo placent, quod homines nati sunt, quorum nichil nisi lineamenta et summam figuram gerunt. Nam quis Caucasus, que India, que Hyrcania tam immanes, tam sanguinarias unquam bestias aluit? Quoniam ferarum omnium rabies usque ad uentris satietatem furit, fameque sedata, protinus conquiescit, illa est uera bestia, cuius una iussione

Funditur ater ubique cruor, crudelis ubique
Luctus, ubique pauor et plurima mortis imago.
 Nemo huius tante bellue immanitatem potest pro merito describere, que uno loco recubans, tamen per totum orbem dentibus ferreis seuit, et non tantum artus hominum dissipat, sed et ossa ipsa comminuit, et in cineres furit, ne quis extet sepulture locus; quasi uero id affectent, qui Deum confitentur, ut ad eorum sepulchra ueniatur, ac non ut ipsi ad Deum perueniant. Quenam illa feritas, que rabies, que insania est, lucem uiuis, terram mortuis denegasse? Dico igitur, nichil esse miserius iis hominibus, quos ministros furoris alieni, quos satellites impie iussionis necessitas aut inuenit, aut fecit. Non enim honor ille, aut prouectio dignitatis fuit: sed hominis damnatio ad carnificinam, Dei uero ad penam sempiternam.« Dicant nunc, qui nostrates de illa pia scilicet Bimachorum expeditione scriptitantes ad primorum Christianorum patientiam ac moderationem reuocant, eccui nostrum tale quid uspiam exciderit.

 Non mihi, etc. Rescribe confidenter cum Galeo et tribus editionibus:

Non mihi si lingue centum sint, oraque centum.
uersus enim uirgilianus est e lib. uI Aeneidos, ut annotatum a Baluzio ad marginem, sed is quidem mutilus librarii oscitantia, uel fortassis etiam ignorantia, qui nesciret, debere hic esse uersum. Habes certe in isto exemplo causam manifestissimam, cur non ad solas corruptas uoces que in hoc auctore inueniri possunt, attendere illos oporteat, qui ipsum lectitant, sed et ad omissas.

Omnia penarum percurrere nomina possem, que iudices intulerunt. Scribe quas. Neque enim pene nomen alicui inferre potest esse Latini commatis, quanquam uir doctissimus supra laudatus iuxta habeat penarum nomina et penas. Sparkius in editione Oxon. an. 1684, et ex illa Cantabrigiensis.

In Flaccinum prefectum. Bithynie. Ed. Ox. et Cant.

 Non pusillum homicidam. est, quam optime sensit Maucroixius, et talis illa capitis 15, homo non adeo clemens, de Maximiano Herculio, quem Eutropius propalam ferum fuisse, et ad omnem asperitatem seuitiamque procliuum, disertissime tradidit. Similis illa quoque Matthei, secundum uulgatum interpretem: Et Bethlehem, terra Iuda, nequaquam minima es in principibus Iuda.

Deinde in Hieroclem, etc. Hinc apprime illustratur Lactantius Institut. lib. u, cap. 2, ubi Hieroclis, tacite licet, mentionem fieri uidit lynceus presul Ioannes Pearson, , Prolegomenis doctissimis in Hieroclem. COLOMESIUS.---Imouiderat ante Pearsonium Baronius, ut ex Baluzio, discere est. Is Hierocles, Iudex Ethnicus, dum Dei templum  euerteretur, aduersus Christianos scripsit, et Bithynie presidatum gessit, antequam prefecturam Aegypti, qua eum ornatum fuisse docet ualesius in annotationibus ad Eusebium, in libro de Martyribus Palestine,  cap. 5: PAGIUS, ad annum Christi 302, num. 9, 10, et 8, sub finem.

Auctor et consil. ad faciendam persecutionem. Persecutionem facere, phrasis fuit illorum temporum, ut constare potest ex Actorum loco, uIII, 1: Facta est autem in illa die magna persecutio in Ecclesia; atque iterum e Lactantii uerbis a Baluzio allatis ad hunc locum.

Nouies enim tormentis cruciatibusque uariis subiectus. Quomodo nouies tantum sub toto trium dictorum presidum magistratu, qui sibi inuicem successerunt?---Presides Romani illos presertim supplicii dies constituebant, quibus frequentissimi totius prouincie conuentus pro more essent expectandi. Hoc erant in numero dies, quibus ludi et munera essent Circensia edenda . . . Si qui igitur ad bestia, uel ad munus gladiatorum in se inuicem damnati essent, illis ipsis ludis omnino proferebant. Nec alio ipsos, quam ludorum ipsorum diebus, pati potuisse, ex epistola Smyrneorum de martyrio Polycarpi colligimus. Petebant  Asiarcham Philippum Smyrnei, ut Polycarpo leonem immitteret. Respondit Philippus, , . . . Atque ut non admodum frequentes redire poterant publicorum ludorum uices, ita nec frequentes redibant uices suppliciorum publicorum. Toto biennio, quo retentum in custodia tradit Eusebius Agapium, a secundo nimirum anno persecutionis ad quartum, ter duntaxat e carcere eductus, et cum maleficis solemni pompa traductus in stadio. Et toto sexennio Donatus, et tribus presidibus sibi inuicem succedentibus, Flaccino, Hierocle, et Priscilliano, nouies tamen, nec sepius tormentis cruciatibusque uariis subiectus est. DODWELLUS, in diss. Cypr. XI, num. 89.

Zabulum. Diabolum. Sic Zacones usurpari legimus, pro Diacones: quin et Zeta, si quid memini, apud Plinium iuniorem occurrit, pro Dieta. Edit. Oxon. et Cant.

 Seculum cum suis terr. triumphasti. uulgata, triumphans illos principatus in semetipso. Aurelius uictor, Acheos bis prelio fudit: triumphandos Mummio tradidit. Denique Tertullianus, licet quidem compositum uerbum adhibens: »Illos  nunquam magis detriumphamus, quam cum pro fidei obstinatione damnamur.«

Triumphatores currui tuo subiugantem. Hoc suspectum erat Nicolao Heinsio , non modo quia currui subiugare equum apud latinos scriptores inueniatur, quamuis ratio latine lingue non repugnet: sed et quia subiugare statim sequitur: »uicti enim tua uirtute et subiugati sunt.« Malebat itaque uir ingeniosissimus, triumphatores currui tuo subiungentem. Iungere enim et subiungere currui, uel ad currum iumenta, Latinis dici quis ignorat? uirg. Eclog. u:

Daphnis et Armenias curru subiungere tigres.
Instituit.
 GRAEuIUS.

Cum dominatores dominantur. Lego, cum dominatores domitantur. GALE.---Interpretes in eumdem sensum, et propter similem proinde correctionem: C'est un triomphe uéritable que de uaincre les uainqueurs des nations. MAUCROIX.---This is true uictory. when those that haue conquered the World, subduer. reuer. episcopus Sarisb.

Nefanda iussione. Iussionis uOX, secundum Cangium, preceptionem notat, sed maxime principis: quod uerissimum, sicut exempla, que uir doctissimus attulit, stabiliunt, et nos istis confirmamus. Proconsul Anulinus ad Saturninum: »Tu contra iussionem imperatorum, et Cesarum fecisti;« et Lactantius lib. u Institut., cap. 11: »Illa est uera bestia, cuius una iussione:«

Gunditur ater ubique cruor.
Greci Patres in simili re, simili nomine usi  sunt Eusebius lib. uII Hist. Eccl., cap. 11: . Et ut hic porro noster imperiale preceptum, de quo loquitur suo nomine, nefandam iussionem appellauit: ita alibi ueteres Christiani, ne recentiores bonorum exempla non habere putentur, scapham, scapham in eiusmodi negotio uocarunt. Actus martyrum Saturnini et aliorum sacrilegam iussionem perhorruit . Lactantius autem, loco proxime laudato, Satellites impie iussionis.

Fide stabili. Id est, firma, seu qua olim, uerbi gratia, confessores et martyres in fide stabiles erant. Cyprianus in epistola de Mappalico: »Istum nunc beatissimum martyrem et alios participes eiusdem congressionis et comites, in fide stabiles, etc.« qui et paulo post eiusmodi fideles unica, sed notabili uoce, stantes nuncupauit. »Opto pariter, et exhortor . . . ut lachrymas matris Ecclesie, que plangit ruinas et funera plurimorum, uos uestra  letitia tergeatis; et ceterorum quoque Stantium firmitatem  uestri exempli prouocatione solidetis;« et rursus in epistola uIII »qui sint positi . . . inter numerosam languentium stragem, et exiguam stantium paucitatem:« orta primum, credo, locutione ex illa »plurimorum, qui ruerant stratiue fuerant,« idea, quibus eleganter stantes opponendos putauit; tum ex uerbis prioris epistole ad Cor. XuI, 13: ; State in fide: postremo, ex eo quod in multis locis Latinorum stare et Grecorum uim resitendi impugnantibus denotant.

Mulciber in Troiam, pro Troia stabat Apollo.
Paulus in epistola ad Gal. u, 1: State igitur pro libertate, qua Christus nos liberauit. Ita enim hoc comma uertendum credimus, potius quam ut uulgo, State igitur in libertate, et que postea.

Hoc est militem. Malim hoc esse militem, supple  est. TOLLIUS.---Ita quoque legendum conieceram; uel saltem, hoc et militem Christi. uulgata certe scriptura pre utraque lectione parum elegans uidetur, et uix digna polito isto opere. Potuit tamen et antiquitus fuisse exaratum, Hoc est esse discipulum Dei, hoc est esse militem Christi.

Nullus laqueus inducat. Potius uidetur, induat. TOLLIUS.---Pretulerim ego, nullus equuleus inducat; hoc est, persuadeat, aut aliquid tale. Sequitur quippe, nullus dolor uincat, nullus cruciatus affligat; quibuscum equulei notio optime coheret, non illa pariter laquei. Cicero pro Roscio: »Pretio, gratia, spe, promissis induxit aliquem.« Id est, persuasit, pellexit; et in Philip. 2: »Nihil queror de Dolabella, qui tum est impulsus, elusus, inductus;« hoc est, persuasus. Nobis autem eo magis hec emendatio arridet, quod eam etiam doctissimo Galeo in mentem uenisse aliquis sit suspicandi locus.

Non est ausus ulterius congredi tecum. Christianorum monstrosa fortitudo fregit plerumque ferociam  persecutorum, ne ultra seuire auderent . . . Atque ut uictoria supra modum efferebantur, ita uicissim spe uictorie deiecti, oppugnatione omni abstinebant. Ita de Donato suo Lactantius: »Denique post illas nouem gloriosissimas pugnas, quibus a te Zabulus uictus est, non est ausus ulterius congredi tecum, quem tot prehis expertus est non posse superari,« etc. DODWELLUS, in diss. Cypr. XI, num. 92.

Congredi tecum. Sic supra, pag. prec. in primis Cypriani uerbis, »Istum nunc beatissimum martyrem et alios participes eiusdem congressionis.« Et alio loco: »Ipse  luctatur in nobis, ipse congreditur, ipse in certamine agonis nostri,« etc.

uictrix corona. The crown of uictory. uersio Anglica. Ad uerbum, corona uictorie, sensu planissime expresso: eodem actus martyrum Saturnini presbyteri, Felicis, et aliorum uictricem palmam in passione gestantes; et Cicero in epistolis ad Atticum, »quo die Cassii littere uictrices in senatu recitate sunt:«  Ambrosius denique epistola 29: »Et huic uexilla committes uictricia, huic labarum.«---Sed ne hinc citius quam par est abeamus, quamnam coronam uoluit noster Cecilius Donato suo paratam fuisse, postquam tot preliis congressus esset cum diabolo? Utrum purpuream, an candidam? Clarissimus enim Beckius de sanctorum martyrum et confessorum memoriis in genere disserens, posuit: »His strenuis Christi militibus atque athletis coronam paratam esse, martyri quidem de rosis purpuream, confessori uero de liliis candidam, iuxta Cyprianum, epistola uIII, et commentatorem eius Rigaltium in notis.« uerum, ignoscat mihi quod iam dicam uir doctissimus, non uidetur Cypriani epistolam, quam laudat, legisse unquam, uel saltem attendisse. In ea quippe Cyprianus candidam, de qua loquitur, coronam adeo non propriam fecit confessoribus, adeo non solis confessoribus proposnit tanquam accipiendam specialiter de confessione, ut eam primum omnium proposuerit accipiendam de opere; deinde, singulis fratribus, seu  Ecclesie membris; postremo, tamquam illam, »unde iam tum temporis Ecclesia fuerit candida, cum necdum per Decii persecutionem confessores haberet aut martyres, sed solum fratres bonis operibus insignes,« Cyprianicus, de quo agitur, locus illustrior est quin et hic nimis necessarius, quam ut, licet paulo longior, non producatur. Sic habet: »Si uos acies uocauerit, si certaminis uestri dies uenerit, militate fortiter, dimicate constanter, scientes uos sub oculis presentis Domini dimicare, confessione nominis eius ad ipsius gloriam peruenire: qui non sic est, ut seruos suos tantum spectet; sed et ipse luctatur in nobis, ipse congreditur, ipse in certamine agonis nostri et coronat pariter, et coronatur. Quod si ante diem certaminis uestri de indulgentia Domini pax superuenerit, uobis tamen manet  uoluntas integra, et conscientia gloriosa. Nec contristetur aliquis ex uobis, quasi illis minor, qui ante  uos tormenta perpessi, uicto et calcato seculo, ad Dominum glorioso itinere uenerunt: Dominus scrutator est renis et cordis; arcana perspicit, et intuetur occulta. Ad coronam Dei promerendam sufficit ipsius testimonium solum, qui iudicaturus est. Ergo utraque res, fratres karissimi, sublimis est pariter et illustris. Illa securior, ad Dominum uictorie consummatione properare; hec letior, accepto post gloriam commeatu, in Ecclesia laude florere. O beatam Ecclesiam nostram, quam sic honor diuine dignationis illuminat, quam temporibus nostris gloriosus martyrum sanguis illustrat! Erat ante in operibus fratrum candida; nunc facta est in martyrum cruore purpurea. Floribus eius nec lilia, nec rose desunt. Certent nunc singuli ad utriusque honoris amplissimam dignitatem. Ut accipiant coronas uel de opere candidas, uel de passione purpureas. In celestibus castris et pax, et acies habent flores suos, quibus miles Christi ob gloriam coronetur.« Mala itaque celestium coronarum diuisio, quam e Cypriano suggerere  et stabilire uoluit clarissimus Beckius, in »purpureas de rosis martyribus paratas, et candidas de liliis accipiendas a confessoribus:« perinde ac si candidas illas Cyprianus tam proprias et peculiares censuerit esse: »Confessoribus, qui a iudice interrogati, Christum confessi sunt, neque tamen uel carceres, uel tormenta, nedum ipsum supplicium mortis senserunt,« quam purpureas martyribus, qui pro Christo sanguinem fuderunt: cum e contrario in candidas, secundum Cypriani mentem, uel strenuissimis confessoribus nichil sit iuris, nisi bonis operibus fulgeant; et in candidas rursum tantumdem iuris competat quibusuis fratribus, modo eximie sancti sint, quantum uel gloriosissimis confessoribus, quibus bona opera non defuerint.

In presenti. Quid? seculo, an tempore? Possit certe seculo deesse ex nimia librarii properantia; et fatendum maiorem aliquam apparere oppositionem inter presens seculum et regnum Dei, de quo  proxime in sequentibus, tamen integra tibi in regno Dei reseruatur, quam inter presens tempus et idem Dei regnum. Sed quia sepe Greci breuiter et eleganter , pro dixerunt, atque itidem Latini in presenti, pro in presenti tempore, satius, ni fallor, fuerit similem hoc loco agnoscere locutionem. Cicero, uerbi gratia, ad Celium: »Hec ad te in presenti scripsi, ut sperares te assequi id quod optasses.«---Tho it was not giuen to you then. uersio Anglica; quasi auctoris uerba sint, quam licet tunc, uel tempore tum presenti non acceperis.

Integra tibi pro uirtutibus tuis et meritis in regno Dei reseruatur. De similis corone reseruatione extat insignis locus in secunda Pauli Epistola ad Timot. Iu, 7 et 8: Bonum certamen certaui, cursum consummaui, fidem seruaui. In reliquo reposita est mihi corona iustitie, quam reddet mihi Dominus in illa die, iustus iudex: non solum autem mihi, sed et iis qui diligunt aduentum eius. De causa uero seu ratione, quam  noster tangit, illius reseruationis , dicemus aliquando, Deo dante, in dissertatione singulari, quod ea res fusius tractanda sit.



CAPUT XuII.

Hoc igitur scelere perpetrato. De quo noster scilicet capitibus 12, 15 et 17, seu quo factum, ut uexaretur uniuersa terra. Conferant, qui Anglice sciunt, uersionem Reuer. episcopi Sarisberiensis. Diocletian being now engaged ento this wicked design, hand hauing succeeded so well in the execution of it.

Perrexit statim Romam, Anno nempe 303, PAGIUS, ad dictum annum, num. 2.

uicennalium diem. Que agenda erant ineunte uigesimo imperii anno; quibus Diocletianus, ut clariora fierent, triumphum de Persis huc usque dilatum coniunxit. Rationem temporis ita subducit Baluzius.  In confesso apud omnes esse, Diocletianum imperare cepisse anno 284 exeunte, quod Petauius luculenter probauit; commotam uero persecutionem anno 303, ex plurimis Lactantii locis constare, ita ut incidat in annum imperii Diocletiani 19, uti fusius cadem disserit uir doctissimus, statim ante acta uicennalia. Edit. Ox. et Cant.

uicennalia, et id genus festa die natali imperii celebrari solita. Quod si contingeret, ea uel anticipari, uel differri, quod non raro factum, dies similis denominationis cum die natali, quo susceptum fuerat imperium, eligebatur, uel festum die natali college imperii assumebatur. PAGIUS, ad an. Chr. 284, num. 7.

uicennalia, obseruante Maucroixio ad marginem sue uersionis, festum fuerunt multorum dierum, ad celebrandum annum uicesimum regni Diocletiani.

Qui erat futurus ad duodecimum kal. Dec. Hinc Diocletianum tali die, id est, nostro putandi modo, uicesima Nouembris, ante 19 annos creatum fuisse imperatorem, memorat tralatio anglica ad hunc locum;  et defendit Baluzius. Aliter uero Pagius, ut sequitur.---Posita regula, quam in prima parte diss. Hypat. statuimus ex Lactantio, lib. de Mortibus Persecutorum, cap. 17. Decennalia nempe et id genus festa exhibita fuisse uel die natali imperii, uel die natali collegarum, uel saltem die eiusdem denominationis cum eo, in quem Natale imperii inciderat, constat . . . Diocletianum, qui 15 kal. Octobris imperator dictus fuit, ideo anno 303, ad duodecimum kalendas Decembres uicennalia distulisse, quia hoc anno eodem die Maximianum Herculium imperio Cesareo exornarat; alioquin non 12 kalendas Decembris, sed 15 kalendas Octobris ea solemnia exhibuisset. Certus itaque nunc dies natalis imperii Cesarei Maximiani Herculii, quem die uicesima mensis Nouembris, seu 12 kalendas Decembris, Cesarem appellatum fuisse ostendi. PAGIUS, ad an. Chr. 284, nu. 7, sub finem et initio.---uideatur idem ad an. 298, num. 2, ad an. 303, num. 2, et ad an. 304, num. 12.

 Cum libertatem populi Romani ferre non poterat. Rectius, quod libertatem, etc. Alias enim posset pro poterat legendum. TOLLIUS.---Imo, sana ueteris schede lectio; et hic cum pro quoniam, ut iam ad caput 9, notatum est.

Prorupit ex urbe. Paulo aliter supra in fine capitis 14: Tunc Cesar, medio hyemis profectione parata, prorupit: quod nempe absolute positum, et ut illud fere Ciceronis in 2 Catilin.: Abiit, excessit, euasit, erupit.

Quibus illi nonus consulatus defer. Is gestus anno 304: PAGIUS, ad eum annum, num. 2.

Rauenne procederet Consul. Rauenna ad mare Hadriaticum erat; fuitque olim urbs ex primis Italie.

Morbum leuem ac perpetuum traxit. An sic Latini loquantur, trahere morbum, pro incidere in morbum, uideant peritiores. Trahere morbum iis est morbum producere, protrahere, ut sit diuturnior; ut trahere bellum, obsidionem, iter. Mihi syllaba uidetur excidisse, et secundum emendate scribentium consuetudinem  scripsisse quoque Lactantium, morbum leuem ac perpetuum contraxit. GRAEuIUS.---Morbum leuem ac perpetuum traxit. Scribe, morbum leuem, ac perpetuum contraxit. BOHERELLUS. TOLLIUS.---Ac. Lego, at. GALE.

uexatusque per omne iter. Morbo scilicet, cuius mentio precessit. Eo magis, quod ipsum uexationis uocabulum usurpatum supra uiderimus a Tertulliano pro morbo, his uerbis: »uelut illi, qui in partibus uerecundioribus corporis contracta uexatione, conscientiam medentium uitant.« Que perioche, ne id taceam, antecedentem doctorum mutationem traxit in contraxit plurimum iuuat.

Sic estate transacta. Anni nempe Christi 304. PAGIUS, ad dictum annum, nu. 2.

Per circuitum ripe strige Nicom. uenit. Mendo laborat hic locus. Baluzius tamen nescio qua fretus auctoritate per ripam strigam intelligit oram Propontidis. Mihi autem, cum coniecturis agendum sit,  uidetur uerisimilior elici posse ex eo, quod Strigonium, Pannonie urbs ad Danubium sita, qua fertur uersus Pontum Euxinum, paula mutatione deprauato loco, aliqualem saltem medelam prebeat. Cui coniecture illud imprimis fauet, quod Diocletianus non recto cursu, sed per circuitum Nicomediam uenit. Scribendum itaque ripe Strigonie, donec aliud sese offerat cui loco cedat hec coniectura. SPARKIUS, in edit. Oxon. an. 1680.---Locum hunc mendo laborare credideram. Iam autem meliora edoctus nichil mutandum censeo; cum Striga sit uox gromatica, seu Agrimensorum propria, et ab iis, quod in latitudinem, longius fuerit, scamnum appelletur, quod in longitudinem, striga. In re enim rustica, secundum Festum, sulcum significat qui uno ductu peragitur. Idem SPARKIUS, in Edit. Ox. an. 1684.---Ripe strige. Ripe scilicet Danubii, ad quam ait Galerius, Sect. sequente, luctasse se per quindecim annos cum Gentibus barbaris. De uocis Strige usu, tam gromatico, quam castrensi, uide luculentam doct. Dodwelli dissertationem,  ad calcem edit. Ox. Lactantii editam, an. 1684. Huius Ripe Strige memoria hodie constare uidetur in Strigonii nomine, que urbs ad Danubii ripam sita est. Edit. Cant.---Per circuitum ripe strige. Hoc est, per ripam Danubii, qui antiquus erat imperii limes, ubi erant pretenture Illyriciane, Strige dicte, ut docte ostendit Dodwellus in singulari dissertatione de Ripa Striga. PAGIUS, ad an. Chr. 304, num. 2.---Ripe strige. Lego, ripe Istrice, siue de Istro fluuio, siue de Istris ad Sinum Adriaticum intelligas. Diocletianus enim, Rauenna Nicomediam iter moliens, debebat nauem conscendere: sed, qui eger esset maluit, ut nauigationis incommoda uitaret, per circuitum Adrie tendere in uenetos et Istros, aut ad ipsam etiam Istri, seu Danubii ripam. BOHERELLUS.---Per circuitum ripe strige. Ripe Istrice Heinsium uere emendasse censeo, ut significet illum per Illyricum, Pannoniam, Daciam, uenisse Constantinopolin, indeque, traiecto Bosphoro, Nicomediam. Ripa Istrica,  unde Dacia Ripensis. Non recta illum contendisse Nicomediam, uox circuitus est indicio, quod significat illum per ambages iter traxisse. GRAEuIUS.---Pro strige, malim Istrice. GALE.---Legendum: Frigie. uOSSIUS.---Emendandum Phrygie. Edit. Oxon. anni 1680, pag. 108, atque inde forsan clarissimus auctor uersionis anglice: Hauing come roud the Coast of Phrygia.

Morbo iam graui insurgente. Lege: Morbo iam grauius insurgente. Ante enim leuis erat. TOLLIUS.---Leuis erat, fateor; et uidetur etiam uiri docti emendatio non parum firmari duobus uirgilii locis, quorum unus in lib. XII Aen.

Ille manu raptum trepida torquebat in hostem
Altior insurgens.
Alter uero in lib, XI:

Tum ualidam perque arma uiro, perque ossa securim
Altior insurgens oranti et multa precanti
Congeminat uulnus.
 Sed uel ob hunc tertium eiusdem libri:

Saucius at serpens sinuosa uolumina uersat,
Arrectisque horret squamis et sibilat ore
Arduus insurgens.
Seruari potest optime uulgata lectio, cum presertim, sicut in uirgilianis illis exemplis uerus ordo uerborum est, insurgens altior, insurgens arduus, ita quoque in nostro loco non de morbo graui, eoque insurgente agatur: sed de morbo insurgente graui, hoc est, qui e leui, quod erat prius, euadebat grauis.

Quodcumque  se premi uideret. Hic cubat mendum. ALLIX.---Quodcumque. Lego: utcumque. Editio Oxon. anni 1680.---Lego: Quo utcumque. Editio Oxon. anni 1684, et Cantab. post illam.---Quodcumque se. Lege: Quo cum se. COLOMESIUS.---Emenda: Quo cum se, uel Quo utcumque se; nam Quo retinendum est. BOHERELLUS. GALE.---Quodcumque  se premi uideret. Hec nichili sunt. Recte olim Nicolaus Heinsius et Ioannes Columbus uiderunt legendum esse: Quo utcumque se premi uideret. Aut forte scripsit: Quo cum undique se premi, etc. GRAEuIUS.

Prolatus est. Scilicet lectica in publicum. TOLLIUS.

Ut circum, etc. Glosse ueteres: Circus et circuitus; . . Eedem alibi: , Circus circensis; , Circum; , Circus circensis, Circus; , Circenses. Atque hinc sine dubio in anglica uersione, pro Circo, the Mippodrome. In circis tamen, ut id obiter dicam, non equi solum, sed pugiles quoque exercebantur, et alia multa spectacula edebantur. Ouidius lib. Iu Trist., Eleg. 9:

Circus adhuc cessat, spargit tamen acer arenam
   Taurus et infesto iam pede pulsat humum.
Idem lib. Iu, Fast.:

 Proxima uitricem cum Romam inspexerit Eos
   Et dederit Phebo stella fugata locum,
Circus erit pompa celeber numeroque Deorum.
Et Onuphrius Panuinius de Circo, uerbi gratia, maximo, qui Rome erat: »In Circo, inquit, maximo multa spectaculorum genera fieri ab antiquis consueuisse, ueterum Annalium Commentaria perscrutanti manifestum erit. Que mihi ea accuratius ex iisdem monumentis contemplanti et disquirenti octo sese obtulerunt. Precipuum et proprium, cursus, siue certamen Curule et Equestre; Gymnicum, seu Athleticum; Pompa; Ludus Troie; uenationes; Pugne Equestres et Pedestres; Naumachia; et aliquando Ludi Scenici.» Quare melius, ni fallor, Maucroixius uocem Circi in sua tralatione retinuit.

Anno post uicennalia repleto. Anno itaque 304, post duodecim, kal. Decembres, cum, ut supra uidimus, Diocletianus imperii sui uicennalia anno 303, ad duodecim kalendas Decembres celebrauerit. Ad id autem, quod ille circum, de quo agitur, non anno  uicennalium labente; sed iam elapso, dedicauit, ista doctissimi Pagii obseruatio sic satis pertinet: »Therme, templa, atque alia opera publica quinquennii initio de more inchoabantur, eoque expleto dedicabantur, ut multis exemplis liquet.---« Repleto. Preferam, expleto. Tollius.

Ita languore oppressus. Supple est, ex precedentibus. BOHERELLUS.

Per omnes deos. Id est, per omnia templa preces ad deos supplices funderentur. uide Sueton. et Plutarchum de Pompeii morbo, atque item uelleium. Eadem phrasi utitur Lactantius cap. 36: Qui et sacrificia per omnes deos suos quotidie facerent; id est, in omnibus templis. TOLLIUS.---Mihi quoque, per omnes deos, in utroque loco, et per omnia templa in isto capitis 15: Iudices per omnia templa dispersi, eodem redeunt; eiusmodi scilicet figura, qua in his Martialis uersibus:

 Quid petis a Phebo, Nummos habet arca Minerue,
   Hec sapit, hec omnes fenerat una deos.
Per omnes deos, uti magnus monuit Gronouius, intelligenda omnium deum dona, sapientia, pulchritudo, potentia, denique, quecumque alii dii dare dicuntur; et singula fenerat, id est, confert, tribuit una arca Minerue. Sic nunc igitur, imo meliori iure, omnes dii omnia sunt templa deorum. Ratio est, quod quotidie non dissimili pacto innumera Sanctorum nomina, uerbi gratia, Sanctum Ioannem, pro templo S. Ioannis; Sanctam Mariam, pro ecclesia S. Marie, et sic de reliquis; imo et in ueterum lucubrationibus , atque etiam in nouo Testamento, secundum criticos celeberrimi nominis, , pro Ecclesia Marie Deipare, et templo Iouis usurpari uideamus. Cyrillus in epistola ad Clerum populumque Alexandrinum: , ,  , »Itaque scitote, sacram Synodum in magna Ephesiorum Ecclesia, que dicitur Maria Deipara, celebratam fuisse die 28, mensis Pauni.« Act. XIu, 13: , etc. »Sacerdos autem Iouis collocati ante illorum urbem.« Ad que uerba uideantur Critici infra laudati.

Pro uita eius rogaretur. Hoc loquendi genus male reprehendi a Scioppio, hic quoque locus declarat, et Phedrum optime, aut que proxima erat optime etatis Scriptorem absoluit barbariei et plebeitatis nota, quam ei affricat, qui dixit: Damnum haut recusant, tantum pro uita rogant. Lactantius enim supra sue etatis captum castigatus est Scriptor. Quid, quod ipse Cicero sic loquitur in oratione ad Quirites de reditu suo: »Denique ipse ad extremum pro mea uos salute non rogauit solum, uerum etiam obsecrauit.«

Idibus Dec. Anni scilicet 204. PAGIUS, ad eum annum, num. 2.

 Iudicum trepidatio. Id est, terror, secundum interpretes. Malo ego de crebris illis motionibus et minoribus itionibus intelligere, que cum quis moribundus est, uel recens mortuus; et cuius mortem alias celari interest, extra illius cubiculum uideri consueuerunt. Confer que supra diximus de natiua trepitandi notione.

Tota ciuitate, etc. Sic Suetonius in Iulio Cesare, cap. 39. »Edidit spectacula uarii generis: munus gladiatorium, ludos etiam regionatim urbe tota.«

Donec Cesar. Hoc est, uersionum supplementa, sicuti decet, coniungendo, donec Maximianus Galerius Cesar. Is nempe Cesarum, propter quem, utpote Diocletiani generum, magis uerisimile erat coniecturalem illam Diocletiani mortem celari.

Kalendis Martiis. Anni nimirum 305. PAGIUS, ad an. Ch. 304, num. 2.

Prodisset. Ita capite sequenti per geminam contractionem, quesisset, redisse.

 Morte sopitus animam receperat. Quomodo morte sopitus animam recipere potest, nisi ui quadam diuina, ut Lazarus? Aut uocabulum hoc a sciolo, qui nesciebat uim uocis sopire, interpositum est perperam; aut legendum; pro mortuo sopitus: hoc est, tamquam mortuus esset, sopitus tantum fuit; cum pro mortuo haberetur, sopitus tantum erat. Pro mortuo, ut apud Cesarem, nichil pro sano loqui. Apud Iustin. uictor pro uicto fugere uisus est. Sopiti dicuntur, qui deliquio animi corporis quoque sensum ad tempus amittunt; ut pro mortuis iaceant. Liu. lib. I: »Populum Tanaquil alloquitur, iubet bono esse animo; sopitum fuisse regem subito ictu; ferrum haud alte in corpus descendisse: iam ad se redisse.« Qui locus fere Lactantii geminus est. Tarquinius dicitur sopitus fuisse ictu: sed Diocletianus ui morbi sopiebatur. Ille dicebatur, ad se redisse; hic uere recipiebat animam, quod idem est, ac ad se rediit. Idem Liuius XLII: »Ad corpus Regis primo amici, dein satellites ac serui concurrerunt, tollentes sopitum  uulnere ac nichil sentientem. uiuere tamen, ex calore et spiritu remanente in precordiis senserunt, uicturum exigua ac prope nulla spes erat.« Qui somno sopiuntur, aut uulnere, aut morbo, euigilant et ad se redeunt; qui morte sopiuntur, somnum ferreum illum dormiunt, ex quo nunquam excitantur his in terris. GRAEuIUS.

Morte sopitus, etc. Etsi uulgata, Iudic. Iu, 21, soporem non ineleganter cum morte coniunxerit in his uerbis: Qui  soporem morti socians defecit, et mortuus est; mihi certum tamen, geminam huius loci emendationem merito propositam fuisse ab eruditissimo collega. Sed quid, si interim aliquanto propius ad ueterem scripturam legerimus: Et ille idibus Decembr. morti sopitus animam receperat? Hoc est, sopitus, ut qui iamiam uideretur morti prede futurus. Fauent certe suspicioni nostre cum illi debiti morti, Sapientie XII, 20. Si enim inimicos seruorum tuorum,  et debitos morti cum tanta cruciasti attentione; tum subiecti uersus Aen.:

   Multa boum circa mactantur corpora morti .
Ipse neque aduersos dignatur sternere morti .
Quid enim, quod ad Syntaxim, imo quod ad sensum quoque attinet, differre queant morti sterni, seu sternere, morti mactari, ac morti sopiri? Accedant alie locutiones uulgati Interpretis, in quibus homines uideas modo morti destinatos, modo morti fructificantes, et que insuper huius generis.

Nec tamen totam. Elegans hoc et facetum. Sic mente et animo imminuti dicuntur, quibus integer illius usus morbo ereptus est. uide sis Suetonium in Claudio. TOLLIUS.

Demens enim factus est. , . Constantini oratio ad Sanct. Cetum, cap. 25.



CAPUT. XuIII.

 Cesar. Nempe Galerius Maximianus. PAGIUS. Item uersio anglica.

Non ut patri gratularetur. Id est, sicut optime Maucroixius, non ut socero gratularetur de restitutione ualetudinis. Diocletianus enim socer tantum erat Galerii Maximiani, quem sibi generum Diocletianus asciuerat, uti noster supra, capite 9, locutus est. Unde idem paulo post: Socer quoque eum metuebat acerrime. Potestque adeo hic locus, ubi qui mere socer erat, in historica narratione pater uocatur, soluendis uariis Scripture sacre difficultatibus commode adhiberi, de quibus alias ex professo, Deo dante, agemus.

Iam conflixerat nuper Maximiano, etc. Sine dubio legendum, cum Maximiano. Neque enim Lactantium pro genio seculi sui, ac tam barbare locutum esse, existimandum est. TOLLIUS.---Si, quod puto, prima manus extitit, iam conflixerat nuper Maximiano seni, elegantia fuit Latinorum a Grecis desumpta. Greci  enim non raro inter alia, ad uerbum, contendere aliquid alicui, pro contendere cum aliquo de aliqua re, dixerunt. Atque ita apud Propertium, lib. I, Eleg. 13:

Non tamen ista meo ualeant contendere amori,
pro cum meo amore contendere; plane ut Ouidius in Metam.:

. . . . Antigonem ausam contendere quondam
Cum magni consorte Iouis.

Eumque terruerat iniecto armorum ciuilium metu. Simili metu, quemadmodum supra ex Aurelio uictore audiuimus, Diocletianum quoque imperium posuisse plures olim uoluerunt. Immo, que diserta Aurelii uictoris sententia est:  imminentium scrutator, ubi fato intestinas clades, et quasi fragorem quemdam impendere comperit status Romani, celebrato regni uicesimo anno, ualentior curam reipublice abiecit; quod ea, que hic et infra a nostro  narrantur, non leuiter firmat. Aliam abdicationis utriusque Augusti rationem, sed eam sane parum uerisimilem, affert Theod. Metochita in historia sua Romana, libro fere extremo.

Iam senem esse dicens, iam minus ualidum, et administrande reipublice inhabilem. Saturninus apud uopiscum: Adde quod omnis etas in imperio reprehenditur. Senex est quispiam? Inhabilis uidetur, etc. Reliqua, que hic monenda sint, superius diximus.

Exemplum Nerue proferebat, qui imperium Traiano tradidisset. Neruam Traiano imperium tradidisse, conuenit omnino inter eruditos. Sed utrum id Nerua semet prorsus abdicando fecerit, an imperium dumtaxat communicando cum Traiano, haud pariter consentiunt uiri magne doctrine Dodwellus, Pagius atque alii. Abdicauit tunc cum Traianum fecit , inquit Dodwellus in appendice ad dissertationes Cyprianicas, num. 40, et hoc loco clarissimi interpretes:  Il lui allégua l'exemple de Nerua, qui se déchargea de l'empire sur Traian. MAUCROIX.---He set before him Nerua's example, who resigned the Empire to Traian. Anglica uersio. Contra uero, non abdicauit, ait Pagius ad an. Ch. 97, num. 3. Immo, ex Plinio Neruam non abdicasse liquet, et omnia que uictor de Nerua scripsit, portentosa sunt; et Lactantius non dixit, Neruam imperium deposuisse, pergit idem Pagius, num. 4 et 5, quamquam, quod notabile, uictor exerte scripserit in Cesaribus: Ubi  prospexit imperium nisi a superioribus robustioribusque corpore animoque geri non posse, mense sexto ac decimo semet eo abdicauit; et noster itidem hoc capite: Simul et exemplum Nerue proferebat, qui imperium Traiano tradidisset. Ille uero aiebat . . . Neruam . . . cum pondus et curam tantarum rerum, uel etate, uel insolentia ferre non quiret, abiecisse gubernaculum reipublice, atque ad priuatam uitam redisse, in qua consenuerat.

Mihi nulla ratione uidetur melius dirimi posse ista controuersia, quam si hinc imperium, id est, ipsissimam  reipublice administrationem, sedulo distinxerimus ab Augusti nomine, ab imperatorii corporis protectoribus, ab habitandi usu imperatorum in Palatiis, et si que similia sunt; illinc uero Neruam diuerso sensu abdicasse et non abdicasse posuerimus: abdicasse nempe, quantum ad reipublice gubernationem, totum illius gubernaculum committendo Traiano, redeundoque eatenus ad uitam priuatam; quo allata modo uictoris uerba pertineant semet eo abdicauit: non abdicasse autem quantum ad imperatoris nomen, quia illud, uel post memoratam imperii depositionem, seruauerit, istum Pliniani panegyrici locum ad eam rem inter alia referendo: Priuatus tibi  uidebaris quamdiu imperator et alius esset, Nerua nempe etiamnum imperatoris nomen gerens, neque rursus quantum ad uite genus imperatorim, imperatorium, quia illo uti Nerua perrexerit post eamdem Traiani adoptionem ad imperium, uiuendo puta cum Traiano in Augustorum palatiis, ob istud alterius uictoris in  Epitome: Nerua Traianum in liberi locum, inque partem imperii adoptauit: cum quo tribus uixit mensibus.

Sed, obiiciet forsan clarissimus Pagius, si Nerua Traianum in partem tantum imperii adoptauit, quinam dici poterit Nerua sese toto imperio, hoc est, tota rei publice gubernatione, abdicasse? Quoniam, inquio ego, nolebat, uerbi gratia, purpura exui, neque imperatoris nomen amittere, eapropter cum de Traiani adoptione ageretur, professus est Traianum a se in partem solum imperii adoptari; etsi integrum reipublice pondus in Traiani humeros deponere postea decreuisset, et reuera post adoptionem deposuerit: in eo proinde a Diocletiano discrepans, quod non omnia simul et semel, quemadmodum deinceps Diocletianus, deposuerit, imperii scilicet administrationem, purpuram, imperatoris nomen, palatia, et reliqua id genus, sed solas imperii curas et sollicitudines, honoribus retentis. Et uero Diocletianum imperatorum  purpure, palatiis, et ceteris eiusmodi prerogatiuis, iam inde a prima die abdicationis in perpetuum ualedixisse, testes sunt, primo noster capite 19, his uerbis: Huic purpuram Diocletianus iniecit suam, qua se exuit, et Diocles iterum factus est; tum Eutropius, l. IX, in fine: Diocletianus priuatus in uilla, que haud procul a Salonis est, preclaro otio senuit; inusitata uirtute usus, ut solus omnium post conditum romanum imperium, ex tanto fastigio sponte ad priuate uite statum ciuilitatemque remearet. Contigit igitur ei, quod nulli post natos homines, ut cum priuatus obisset, inter Diuos tamen referretur. Relatus certe Nerua quoque inter diuos, ut constat uel e solo Plinii panegyrico. Sed quia Nerua cum imperatoris titulo et statu, non similiter priuatus, obierat; idcirco Eutropius: Contigit igitur  quod nulli post natos homines, ut cum priuatus obisset, inter diuos tamen referretur. Unde et quecumque hactenus ad istam distinctionem diximus, Neruam diuerso sensu  abdicasse, et non abdicasse, ualidissime confirmantur. Sed de his rursum in sequentibus. Aut sic loca scriptorum in concordiam redigenda sunt, ut tu scite facis, aut fatendum est, illorum sententias sic discrepare, ut alterutri sint hallucinati. GRAEu.

Ille uero aiebat, etc. Nempe Diocletianus. PAGIUS, ad an Chr. 297, num. 3. Item interpretes.

Aiebat ei indecens esse. Fallor an potius noster scripserat, aiebat et indecens futurum esse. Ita iam certe correxit ante nos ex parte Columbus.

Sublimis fastigii. De fastigio principum ac regum extat insignis locus apud Suetonium in Caligula, capite 22: Nec multum abfuit qui statim diadema sumeret, speciemque principatus in regni formam conuerteret. uerum admonitus, et principum et regum se excessisse fastigium, diuinam ex eo maiestatem asserere sibi cepit. Ubi principum et Regum excessisse fastigium, est supra altissimam illam regum dignitatem esse euectum. Sic et apud Curtium, humanum fastigium exceditis, est, supra summum illum uerticem humane  dignitatis estis elati; et apud Liuium eiusdem ciues fastigii sunt, qui in eadem alta dignitate sunt constituti. Fastigium itaque in his rebus dignitas est, , , et alia huiusmodi. Trebellius Pollio in loco, quem ante laudauimus, summam romanorum imperatorum potestatem sublimeque fastigium simili uoce maximum in terris culmen uocabat. Noster supra Decii ad principale fastigium, hoc est Augusteum, prouecti meminit; et idem paulo post, hoc capite, Constantini, tamquam Cesareo fastigio dignissimi, mentionem faciet. Ab eiusmodi porro fastigiis occurrunt duo fastigatissimi consulares apud Sidonium, libro I, epistola 9, quasi fastigiatissimi; id est, ex optima Cangii interpretatione, ad suprema dignitatum fastigia educti; et fastigatissima felicitas apud eumdem Sidonium, libro II, epistola Iu, pro suprema.

Minus tutum quod, etc. Non incelebria sunt Sylle et Augusti consilia et exempla. Adi et infra, capite 20, extremum. TOLLIUS.---Quamuis, ut hic, sepius periculosum  fuerit purpuram deponere, etiam tamen quandoque minus tutum fuit non sumere. Flauius uopiscus de Saturnino: Cum cogitare cepisset, tutum sibi non esse si priuatus uiueret, deposita purpura ex simulacro ueneris, cyclade uxoria militibus circumstantibus amictus et adoratus est. Ubi deposita, pro dempta et detracta.

In tam longo imperio. Annorum nempe uiginti, et amplius.

Quesisset. Id est, acquisiuisset. Simplex pro composito; ut uel ex eo certum, quod nemo sibi ultro multorum odia conciliet, sed inuitus semper sustineat. Confer que supra diximus ad caput I.

Nerua uero uno anno imperante. Neruam amplius quam uno anno imperasse, ad quemcumque duorum uictorum calculum respiciamus, indubium est. Imperauit enim Nerua menses tredecim, dies decem, ait iunior in Epitome. Senior uero de Cesaribus, uti sane iamdiu codices editi et mss. ferunt: Quid Nerua Cretensi  prudentius, magisque moderatum? Qui cum extrema etate ad Sequanos . . . imperium arbitrio legionum cepisset, ubi prospexit, nisi a superioribus robustioribusque corpore animoque geri non posse, mense sexto ac decimo semet eo abdicauit. Sed, ne multis, posteriore loco scripserat uictor:  mense XIu semet eo abdicauit. Librarius uero, nota numerali loco mutata, posuit mense XuI tandemque progressu temporis note numerales omisse, scriptumque mense sexto et decimo, sicut totidem uerbis monuit nonnuper doctissimus Pagius, ambos uictores secum eo pacto felicissime concilians. Et deinde, licet iam Nerua ex utroque uictorum loco menses ut minimum, tredecim imperauerit, et decem dies, potuit tamen Diocletianus, quo suum melius generum refelleret, unius tantum anni, numerum rotundando, mentionem facere. Preterquam quod, cum locus in quo nunc uersamur mendo manifeste laboret, nil obsit quominus auctoris  manus fuerit: Neruam nonnisi fere uno anno imperasse, et cum pondus, etc.

Nerua uero uno anno imperante. Lego Neruam uero uno anno imperantem. Litteram m sepe omissam fuisse obseruare est. BOHERELLUS.---Nerua . . . imperante. Recte qui Neruam imperantem preferunt. TOLLIUS.---Malim equidem, si nulla sit opus maiori mutatione: Neruam uero uno anno imperasse, etc. . . . . .

Quiret. pro quo cuiret alicubi apud Lucretium per c, et metri causa.

Abiecisse gubernaculum rei publice. Quantum ad curam scilicet, ac sustentationem ponderis tantarum rerum, de quibus noster proxime ante; non uero quantum ad nomen et sedem gubernatoris, prout nos in superioribus.

Ad priuatam uitam redisse. Quatenus nempe rem publicam non curabat amplius. Alioquin enim adeo ista curarum depositione priuatus factus non est, ut neutiquam priuatus obierit, sed imperator, sicut ex uictoris Epitome ostendimus.

 Si nomen imperatoris cuperet adipisci. Quod necdum igitur Galerius Maximianus adeptus erat, quemadmodum ante colligimus, pluribusque adstruximus.

Augusti nuncuparentur. Quidni potius imperatores nuncuparentur? Haud alio enim oratio uidebatur abitura: uerum, si nomen Imperatoris cuperet adipisci, impedimento nichil esse quominus omnes Imperatores nuncuparentur. Respondet duobus uerbis Maucroixius ad marginem sue editionis Augustum et Imperatorem idem esse, uertente preterea eam ob causam uiro clarissimo si nomen imperatoris, etc., tanquam auctoris uerba sint, si nomen Augusti cuperet adipisci; similiterque tralatione anglica quominus omnes Augusti nuncuparentur, ac si noster, quominus omnes imperatores nuncuparentur, scripserit. Non negandum quin in codice sexcente huiusmodi prefationes legibus anteeant: Impp. Diocl. et Maxim. AA.---Impp. Carus Carinus et Numerianus AAA.---Imp. Constantinus Aug. Sed id ipsum, quod in illis prefationibus  seu inscriptionibus Diocletianus, uerbi gratia, et Maximianus non simpliciter imperatores, sed imperatores primum, deinde etiam honoris causa Augusti appellati sunt, maximo mihi argumento est scriptum olim fuisse ab hoc auctore: uerum si nomen Imperatoris cuperet adipisci, impedimento nichil esse, quominus omnes et Augusti nuncuparentur, quasi dixisset Diocletianus: Non modo per me non stat quominus uel Cesaribus imperatoris nomen tribuatur, sed non obstat etiam quominus iidem Augusti quoque dicantur.

Iam ipse inhiauerat. Malo: Iam spe inhiauerat. GALE.---Ex coniectura inhiauerat uiri docti hic posuere, cum testantur in ms. fuisse Iam ipse inuenerat; a quibus minus longe recesseris, si scribas Iam spe inuaserat. Pro ipse Lactantium spe scripsisse, ut Columbus uidit, persuasissimum habeo. Sic enim perpetuo loquuntur scriptores, spe imperium affectare, inuadere. Ipse sane quid hic sibi uelit nemo dixerit. Friget minimum. GRAEuIUS.---Legendum Iam spe inuaserat. uossius,  et, ex eius indicatione, editio Ox. an. 1680, p. 108, in emendationibus que serius occurrerant. Pretulerim, fateor, partim ob ueterum scripturam, partim ob commodiorem, ut uidetur, sensum, Iam spe inuenerat. Proponebatur nempe Galerio merum imperatoris nomen adipiscendum: uerum si nomen Imperatoris cuperet adipisci, etc.; at ille iam totum orbem spe inuenerat, hoc est, sperabat iam se totius orbis imperium inuenisse, seu malis, uiam qua totius orbis compos fieret. Sic initio capitis 20: »Maximianus, postquam senibus expulsis, quod uoluit effecit, se iam solum totius orbis dominum esse ferebat. Nam Constantium, quamuis priorem nominari esset necesse, contemnebat, quod et natura mitis esset et ualetudine corporis impeditus. Hunc sperabat breui obiturum; et, si non obisset, uel inuitum exuere facile uidebatur.«

Cum inde sibi aut nichil preter nomen, aut multum,  etc. Postulat sensus ut legatur: aut non multum. Editio Oxon. et Cant.---Ita quoque Tollius et Allixius. uossius uero, Colomesio teste: Cum inde sibi aut nichil, aut preter nomen haud multum uidebat accedere. Galeus denique, uti partim oculis cernere, partim animo coniicere est, cum inde sibi nichil preter nomen et tumultum, queque postea. Primam ego correctionem, ut omnium simplicissimam, ceteris preferendam censeo, ni et hanc tamen potius, cum inde aut sibi nichil preter nomen, aut haud multum . . .

uidebat. Lege uideret. TOLLIUS.---Imo uidebat sat bene habet, sicut iam dictum est.

Ipsius dispositionem, etc. Id est, ipsius formam regende rei publice. Edit. Oxon. et Cant.

Ut duo sint in re publica maiores. Hoc est, sicut rotunde uersio Anglica, duo imperatores, iidemque Augusti: maiores autem cum maiusculo M exarari uolebat Gal.

Item duo minores. Id est, ut nunc sine circuitione Maucroixius, duo Cesares; addente preterea uiro  docto in margine, si non Spartiani uerbis, saltem secundum Spartiani, sententiam in Aelio uero: Cesares fuere designati Auguste maiestatis heredes. Les Césars étaient les présomptifs héritiers de l'empire; quod et ante ad caput 9 monuerat.

Inter duos. Supple ex sequentibus pares: Inter duos pares facile posse concordiam seruari; de duobus proprie paribus imperatoribus intelligendo: cum Diocletianus Galerio proposuisset ut in posterum quatuor pares Augusti existerent, Galerius uero socerum super ea re confutaret.

Ne amplius minor et extremus esset. Hoc est, sicut precedentia ostendunt, non modo ne amplius minor et extremus minorum foret, uerum ne amplius Cesar et extremus Cesarum: unus quippe non e maioribus, qui imperatores, sed e minoribus, qui Cesares erant; atque horum etiam non primus, sed secundus quartusque adeo illorum quos tunc temporis Orbis Romanus in principali fastigio constitutos uidebat.  uis testem locupletissimum? Eusebius libro uIII Historie Ecclesiastice, capite 5 edicti quod Nicomedie, iubente Diocletiano Augusto, auctore uero Galerio Cesare, propositum fuit, mentionem faciens: Simul ac, inquit, edictum contra Ecclesias propositum est, uir quidam minime obscurus . . . Edictum illud . . . tanquam impium ac scelestum manibus suis discerpsit. , , , id est, duobus regibus in eadem urbe commorantibus, quorum alter, aliorum respectu, antiquissimus erat, nimirum Diocletianus, alter autem quartum ab illo Imperii gradum obtinebat, nempe Galerius.

Iam fluxisse annos quindecim in Illyrico uel ad ripam, etc. Hec Baluzii emendatio in hac secunda illius editione. ueteris enim codicis, ut uir clarissimus monuit, lectio est: Iam fluxisse annos quindecim Illyricum uel ad ripam . . . Quare ita merito excusum in editionibus Paris., Oxon., Cantabrig. et Abensi,  licet locus utique eiusmodi sit, ut medica manu egeat, quam sic eruditi uarie adhibuerunt.---Iam fluxisse annos quindecim quibus in Illyricum Cuperus, Gale, Allix. Iam fluxisse . . . ex quo in Illyricum, Boherellus, Dodwellus. Iam fluxisse . . . eum in Illyricum, Boherellus, Gale, Allix. Iam fluxisse . . . . in Illyrico, Baluz. Iam fluxisse . . . in Illyrico, id est . . . idem Baluz. Iam fluxisse . . . . in Illyrico, eum . . . . . Sparkius. Et he porro rationes, quas quidam ex illis de suis emendationibus reddiderunt.

Scribendum in Illyrico cum ad ripam Danubii. Scribit Baluzius in Illyrico, id est, ad ripam, non adeo liquida, ut uidetur, uerborum structura; neque enim, uti prius dicit noster, conflixerat Maximiano sene, ita illud sustineri potest, luctaret gentibus barbaris. Siquidem particula cum aut iterato usurpanda est, quod nos facimus, aut preponenda saltem uoci relegatus si semel. SPARKIUS in editione Oxon. et  Cant.---Annos quindecim in Illyricum. Corrige annos quindecim cum in Illyricum: que particula ob precedentem syllabam exciderat. TOLLIUS.

Danuuii. Quomodo supra Transdanuuiana. Atque ita prima omnium editio, et Abensis: relique, Danubii. uide Cuperum, ad Romulam matrem.

Luctaret. Potius luctaretur. TOLLIUS.---Sane sic capite 11, prope finem, reluctari, ut omnes loquuntur, non reluctare, quo nemo unquam usus, quod sciam.

Scribentis quecumque locutus fuisset. Nimis concise, ut quod res est dicam, pro scribentis quecumque sibi Galerius locutus fuisset, aut aliquid tale; in eo nempe sermonis conflictu, de quo noster sub initium huius capitis: apud quem alibi non pauca sunt uestigia uitiose breuitatis quam noto.

Ab eo. Hoc est, a Galerio Maximiano, ut in Anglica uersione licet legere, et uel modo dicta suggerere poterant.

 Lacrymabundus. Et hic ego tantam Lactantio fidem habeo, quantam qui minimam, uel omnino nullam. Totus enim in eo est ut Diocletianum nobis tanquam feminam meticulosam describat aut effingat. Sed unde hanc scenam accepit? Miror ego esse tam credulum quemquam, atque Lactantius mendax est. Neque enim uerosimile hec in publica acta relata esse, que soli inter se imperatores agebant. Tum, si intra secretos cubiculi parietes hec acta sunt, quis lacrymantem uidit Diocletianum? quis hunc mirificum, qui sequitur, dialogum audiuit? Credo ego post tapetes Lactantium latuisse, atque ita in pugillares, que audiebat, retulisse. Nisi quis eum a seruulo hec accepisse semi-christiano stulte uelit suspicari. TOLLIUS.---Bona uerba, queso. Que tunc Diocletianus imperator et Galerius Cesar inter se agebant non egerunt soli, uti placuit uiro docto ponere: sed siue intra secretos cubiculi parietes acta sint, siue non, coram aliquot testibus contigerunt,  Constantino certe et Daia, sicut patebit e sequentibus. Atqui illi uel procul distabant tum temporis a Diocletiano et Galerio, uel prope aderant. Si prope aderant, cur petit Tollius: »Quis lacrymantem uiderit Diocletianum, et mirificum huius capitis dialogum audiuerit?« uiderunt enim duo illi Diocletianum lacrymabundum, et eius cum Galerio colloquium audiuerunt; et uterque exinde, uel alteruter, que uiderant et audiuerant, plus minus narrarunt. Sin autem  procul distabant, nichilominus tamen, cum intra cubiculum fuerint, potuerunt Diocletiani lacrymas conspicere. Et ut denique rerum omnium que a nostro commemorantur, ne quidem uiderint, uel audiuerint, Tollium rogo, annon soleant, quibus semel talia facinora successerunt, gloriari et profiteri, saltem apud necessarios, quid admiserint, imo singula ad minutias usque narrare? Omnino non rarum est. Apud nostrum, exempli gratia, capite 30, Maximianus Herculius spadone, quem Constantinum  esse putabat, obtruncato, prosiliit gloriabundus, ac profitetur quod admiserit. Quare ad hunc modum  cum Galerius imperium tandem ab inuito socero suis artibus extorsisset, amicis, ut illo senem emunxisset, narrauit suauiter ridens, et utramque agens personam, unde postea tota res ad nostrum perlata. De reliquo, Diocletianum reuera meticulosum fuisse ostendimus alibi suis locis.

Supererat, ut communi consilio omnium Cesares legerentur. Post illud, quod proxime precessit et annuentis egre Diocletiani est, Fiat, si hoc placet, perrexerat uno spiritu, quemadmodum sequentia monent, Diocletianus, si non totidem uerbis, saltem similibus: »Supererit, ut de communi omnium, id est, tam mei et Herculi Maximiani, quam tui quoque, et Constantii Chlori sententia, filius Herculii Maxentius, et Constantii filius Constantinus, hic presens,  Cesares legantur;« id est, eligantur. Ibique continuo Galerius: »Quid opus est consilio, cum sit necesse illis duobus placere quidquid nos fecerimus? Ita plane. Nam illorum filios nuncupari necesse est.« Atque ad eam statim responsionem Diocletianus: »Quid ergo fiet?« Galerius uero sine mora, et nominatum primo loco Maxentium intelligens: »Ille, inquit, dignus non est. Qui enim me priuatus contempsit,« et que postea. Hec enim germana, integra, nec interrupta series colloquii, cuius partem hactenus uidisti, lector, et relique deinceps succedent. Sed noster, ut melius intelligeretur, quos Diocletianus Cesares eligendos proposuisset, primum omnium longiusculam illam Diocletiani de nouorum Cesarum delectu propositionem in pauca contraxit, suisque potius quam Diocletiani uerbis attingendam putauit, cum si uere Diocletianea essent, ita forent: Supererit, ut communi consilio omnium Cesares legantur; quod contra, Supererat, inquit noster, ut communi consilio omnium Cesares legerentur. Tum paulo post quinam intus et  in cute propositi essent hac multorum uersuum obseruatione illustrauit: Erat autem Maximiano filius Maxentius, etc., ita quidem semel atque iterum huius dialogi seriem inopinato, atque etiam, ne diffitear, parum commode intercidens. Sed quid facias? Rem ita esse manifestum est; idque, scio, non negabunt, qui alio, quo se expediant, confugere uoluerint. Adde quod non desunt exempla, cum eiusmodi transitionum ab oratione directa ad indirectam, uel uice uersa, tum similium quasi , elucidandis quidem rebus sepissime inseruientium, sed et nonnunquam satis incommodarum. Ordo, qui obseruatur super iis, qui a Saracenis ad Christianorum fidem se conuertunt: »Tu ille, qui a Saracenis hodie ad Christianorum fidem accedis, non ui aliqua, uel necessitate, neque dolo, aut simulatione, sed toto animo, corde puro ac sedulo, Christum Christique fidem amante: Renuntio toti Saracenorum religioni, anathematizoque Mohamedem.« Genes. Iu, 25: Cognouit  autem Adam adhuc uxorem suam, et peperit filium, uocauitque nomen eius Seth: Quia reposuit mihi Dominus semen alterum pro Hebel, quem occidit Cain;« nec aliter capite XLI, 51 et 52, ac rursum I Sam. Iu., 20, et sic de aliis.

Supererat, etc. uidetur omnino Maucroixius quo pacto suam huius loci uersionem instituit, ex prima uoce Supererat, Supererit fecisse, et ex ultima legerentur, legantur, in hunc modum: Supererit, ut communi consilio omnium Cesares legantur. Sed multiplici illa correctione pretermissa, si ita simpliciter perrexit Diocletianus, hoc est, absque uel minima Maxentii et Constantini designatione, Maxentii nempe, quoniam filius erat Herculii, Constantini uero, quoniam filius erat Constantii Chlori, quomodo potuit illico Galerius regerere: »Quid opus est consilio, cum necesse sit, illis duobus placere, quicquid nos fecerimus? Ita plane. Nam illorum filios nuncupari necesse est?« Hec enim euidenter innuunt Diocletiani de nouorum Cesarum delectu mentionem minime  uagam fuisse et generalem: sed certos certorum hominum filios indigitatos fuisse Galerio, eosque precise qui iam a nobis plus semel suis nominibus appellati sunt, et a primo etiam editore nobiscum, sicut suo loco obseruabimus. Sit itaque huius lectio, quod et reuerendissimo episcopo Sarisberiensi uisa est, integra: spectetur uero locus ipse, non tanquam pars responsionis Diocletiani ad Galerium, sed tanquam huius auctoris uerba Diocletianeam illam propositionem suo modo representantis. Preter quam quod admodum possibile sit, ut proxime post istam periodum: Supererat, ut communi consilio omnium Cesares legerentur, subnexum quondam fuerit a nostro: »Id enim continenter tetigerat Diocletianus; quin et memoratis in eam rem Maxentio filio Herculii, atque Constantino filio Constantii. Sed alter repente: Quid opus est consilio, cum sit necesse, etc.« Deficiunt certe haud raro in manuscriptis codicibus  non uoces solum, sed quandoque uersus, interdumque plures, uelut docti norunt.

Communi consilio omnium. Firmantur que iam ad has uoces diximus, uersione Anglica, by the concurring aduices of all the four, communi illorum quatuor consensu; cum non alios palam intellexerit eius auctor, quam quos Diocletianum, Herculium, Constantium et Galerium uocitauimus. Confer Eusebii locum de martyribus Palestine, in quo Procopius a preside iussus libare quatuor regibus, , illi ipsi quaternioni libare iubetur.

Quid opus est consilio, etc. Galerii uerba Diocletiani propositionem respuentis, sicut clarissimi interpretes plus minus explanare non obliti sunt.---Legendum: Quid opus est, inquit, consilio?.. GALE.

Illis duobus. Maximiano Herculio et Constantio. TOLLIUS.---Item uersiones, aliis uerbis.

Ita plane. Nam illorum filios nuncupari necesse est. Sequitur ergo perspicue  propositum fuisse a Diocletiano, ut filius Herculii Maxentius, et Constantii filius Constantinus fierent Cesares, ne principum filii priuati uiuerent. Et manifestum quoque non esse igitur ea uerba Diocletiani, sicut credidit Maucroixius, uel huius Scriptoris, quod alter celeberrimus interpres censebat, sed Galerii Diocletianeum illud consilium deridentis. Et uero nonne, ut Diocletiano possent tribui, oporteret, uerbi gratia, precessisse: »Quid opus est consilio, cum futurum sit illis duobus gratissimum quicquid nos fecerimus?« Et nonne rursus, ut huic auctori cum aliqua ueri similitudine tribui possent, sic saltem esse deberent: Atque sane illorum filios nuncupari necesse erat; cum uerbo, inquam, temporis imperfecti, quod historico suum de re preterita iudicium interponenti conueniret. At habemus e contrario per presens: Ita plane. Nam illorum filios nuncupari necesse est: quod iam nulla ratione iudicantis  historici queat esse, sed euidenter hominis alterum cum sannis excipientis sermo est.

Erat antem Maximiano, etc. Seni nempe, ut recte interpretes suppleuerunt.

Maxentius. Ferus audit apud Aurelium uictorem, et inhumanus, nulli carus, ne patri aut socero quidem Galerio. Edition. Oxon. et Cant.

Huius ipsius Maximiani gener. Hoc est, huius gener ipsius Maximiani Cesaris, de cuius cum Diocletiano conflictione nunc agitur, ait tacite noster Cecilius. Qui quanto tamen melius scripsisset: Erat autem Maximiano seni filius Maxentius, iunioris Maximiani gener; que uis anglice uersionis. uel, Erat autem Maximiano seni filius Maxentius, Galerii gener, quomodo Maucroixius interpretatus est.

Solitus sit adorare. Id est, uertente Maucroixio, honorare. Quam interpretationem, etsi nostrarum partium hominibus non inutilem, qui similem nimirum iamdiu et merito in multis ueterum locis, proposuerunt, et contra aduersarios defenderunt, hic  tamen nullo modo possumus admittere, ob delatum olim aliquot imperatoribus adorationis honorem proprie dicte. Aurelius uictor in Cesaribus: »Diocletianus primus omnium Caligulam post Domitianumque Dominum dici passus, et adorari se appellarique uti Deum« uopiscus in Saturnino: »Cum cogitare cepisset, tutum sibi non esse, si priuatus uiueret, deposita purpura ex simulacro ueneris, cyclade uxoria militibus circumstantibus amictus et adoratus est;« ea uice scilicet, cum Diocletianus uoluerit perpetuo adorari. Adde tralationem anglicam: he would not pay the wonted respect of adoration. Dubitaui aliquando, annon uulgate lectioni solitus sit, preferri deberet hec altera, solitus esset, eaque facile ex us et sit eruenda. Iudicent docti.

Constantinus, sanctissimus, etc. Elogium longe Christianismo antiquius. Cicero Philipp. XIII: »Ignorans  quecumque falso diceret in sanctissimum  adolescentem , ea uere recidere in memoriam pueritie sue.« Idem pro Flacco: »Quem uos modestissimum adolescentem, prouincie maxime sanctissimum uirum . . . cognouerunt.« Et ibidem rursus: »Homines sunt tota ex Asia frugalissimi, sanctissimi, a Grecorum luxuria et leuitate remotissimi.« Que postrema exempla ideo magis afferenda mihi uisa sunt, quod cum illa, quid per sanctissimum seu uirum, seu adolescentem intelligere oporteat, non obscure moneant, hominem nempe singulari uirtute preditum, quod et proprie sonat uersio anglica in nostro loco, in eodem tamen Maucroixius diuersissima notione adolescentem magne spei uerterit.

Illo fastigio dignissimus. Id est, alto illo Cesaree dignitatis gradu, in quem nouos homines promoueri opus erat.

A priuatis et optaretur. Imo potius, a priuatis exoptaretur. GALE.---Quod et ego iam pridem legendum conieceram.

 Eratque tunc presens. Clare audiat Tollius. Nam non soli ergo agebant inter se imperatores que in ea Galerii aggressione tractarunt. Scio, secundum utramque tralationem, Constantinum fuisse duntaxat alicubi presentem in aula Diocletiani; hoc est, inter aulicos, in loco plus minus distante ab eo, ubi de istis socer ac gener disceptabant, non uero in eodem cum illis. Sed quorsum hac aut illa uerborum adiectione absentem facere Constantinum a colloquii loco, cum ex auctore nostro, si ut extat sumatur, fuerit manifeste in eo ipso presens, neque ulla etiam afferri possit ratio, cur non eque presens extiterit ibi loci, ac Daia, quem mox Galerius indigitabit suo socero?

Quid ergo fiet? Diocletiani uerba; nostro nempe, sicut ante monui, redeunte nunc ad reliquam cepte disputationis seriem, post prolixam satis digressionem, in qua curiose explicandum credidit, quos breuiter Cesares Diocletianus Galerio nominasset de  communi omnium sententia legendos.

Ille, inquit, dignus non est. Hec iam uerba Galerii, per illum, de quo loquitur, Maxentium intelligentis. Ille . . . dignus non est. Scilicet Maxentius. TOLLIUS.---Recte; optimeque etiam interpretes, qui pronominis loco, nomen ipsum substituerunt. Quod cur Galerius itidem non fecerit, si quis roget, responsio est, non fuisse pariter necesse, quoniam cum directa Diocletiani propositio, quam noster partim suppressit, partim in indirectam mutauit, hec propemodum fuisset: »Supererit, ut communi omnium consilio Herculii filius Maxentius, et Constantii filius Constantinus Cesares legantur:« potuit paulo post Galerius super Maxentio sine ulla sermonis obscuritate, Ille dignus non est, regerere, quia qui primus nominatus fuerat a Diocletiano Maxentius erat.

Hic uero et amabilis est, etc. Responsio Diocletiani pugnantis iam tantum pro Constantino, quem Diocletianus, quo tempore Hic uero et reliqua reponebat,  digito monstrabat, presentem quippe, siue propius adstaret, siue non. De illo certe Diocletianus ut presente loquebatur, si non simul Constantinus ostendebatur. Quare nollem, interpretes Constantinum nominare maluissent, quam uim pronominis seruare et exhibere.

Ut patre suo melior et clementior iudicetur. Id est ut uel suo patre melior, etc., quod optime explicatum a Maucroixio. Nam reuera Constantini pater Constantius bonus fuit princeps ac mitis. Noster capite 20: »Constantium, quamuis priorem nominari esset necesse, contemnebat, quod . . . natura mitis esset, etc.«

Illumne saltatorem, temulentum, etc. Inuidiosissima hec et a scena petita. Ita Clitipho apud Terentium Heautontim. extremo. TOLLIUS.

Fideliter prebuit. Leg. prefuit. Editio Oxon. an. 1680, p. 108, in emendationibus, que serius occurrerant.  Item Gale, Allix. Aliter Cuperus, Columbus.

Misi ad Maximianum. Subaudi Herculium, uel senem, cum interpretibus.

Ut ab eo induatur. Iuuenalis, Dictatorem induit uxor. GALE.---Cetera, que hic opus sunt, petenda e Baluzio, Cupero et Columbo.

Ostendens Daiam. Qui tunc igitur ipse quoque presens erat, et sub eorum oculis, si non manibus.

Daiam. Aurelius uictor: »Sorore Armentarii genitus, ueroque nomine ante imperium Daza dictus.« Edit. Oxon. et Cant. Adde Baluzium et Columbum.

Adolescentem quemdam semibarbarum. Inclinat multum animus, ut credam, scriptum potius fuisse a nostro: »Adulescentem quemdam semibarbatum.« Noti barbatuli iuuenes Ciceronis in epistolis ad Atticum, et distinctio barbatorum a barbatulis apud eumdem in oratione pro Celio. Adulescens autem pro adolescens, occurrit sepius in ueterum monumentis.

 Maximinum. uide Baluzium, ad iusserat Maximinum; item ad ostendens Daiam.

Iam et ipsi. Legendum: Nam et ipsi. GALE.---Item reuerendissimus episcopus Sarisberiensis, ut ex hac illius uersione apparet, For Diocletian, etc. ad uerbum: Nam et ipsi Diocletianus.

Nomen ex parte mutauerat hominis causa. Legendum: ominis causa. Edit. Oxon. et Cant., quas secutus est Galeus.---Loco horum uerborum, hominis causa, legendum cum editione anglicana, ominis causa. Quare ex hac emendatione ,que certissima est, discimus, Diocletianum, quando Galerium Armentarium hoc anno 292 Cesarem renuntiauit, ei nomen ex parte mutasse, eumque Galerium Maximianum fausto, ut sibi uidebatur, omine uocari precepisse, quia Maximiani cognomento Herculii erga se fides nunquam defecerat. Quo exemplo motus Galerius Maximianus anno 305, quo Daiam Cesarem dixit, huic ex toto nomen mutauit, eumque de  suo nomine Galerium Maximinum appellari uoluit. Galerius enim Maximinus sorore Armentarii progenitus, uero nomine ante imperium Daza dictus, inquit uictor in Epitome. Indeque factum, ut nec Armentarii, nec Daze nomina in nummis, inscriptionibus, ceterisue monumentis publicis unquam legantur. PAGIUS, ad annum Christi 292, num. 2, et 304, num. 3.

Quia Maximianus. Nempe Herculius. PAGIUS, ad annum Christi 304, num. 3.---Quia Maximianus. Forte, quia Maximiano, etc. BOHERELLUS.

Tu uideris. Formula improbantium aliquid. Nil frequentius apud Tertullianum et huius seculi scriptores. TOLLIUS.

Accesserit. Potius, acciderit. GALE.



CAPUT XIX.

Proceditur, etc. Hoc est, cum magna pompa, et quales, uerbi gratia, in consulum processibus spectari solebant, exierunt Nicomedia Diocletianus et  Galerius Maximianus prima die maii, uersus locum, de quo mox noster post paucula. Confer Cuperum, ad procederet consul. Proceditur, pro procedunt; principes nempe modo nominati cum suis. Sic in sequentibus, Eo pergitur, pro eo pergunt, simili sensu; et sub finem capitis, Tum descenditur, pro Tum descendunt: quibus alia multa possent adiici.---Tout étant arrêté, le premier de mai l'on en uint à l'exécution. MAUCROIX. Quasi dicas, quod ita constituerant, kalendis maiis ad rem contulerunt.---All things being thus concerted in secret, on the first of may this great affair came to be declared. uersio anglica. Ac si nunc latina sint, que cum ea ratione secreto constituta fuissent, kalendis maiis aperte ac palam facta sunt. Quorum sensuum uereor ualde ut alteruter possit placere.

Constantinum omnes intuebantur. In ipso nempe processu, hoc est, dum iter adhuc haberetur in locum  proxime describendum, sparso in uulgus rumore, nouos ea die Cesares creatum iri. Atque omnes hic, ut alibi sepius, sunt plerique omnes: nisi quod nunc intelliguntur plerique omnes eorum qui comitabantur principes, et illos eo, quo pergebant, deducebant.

Nulla erat dubitatio. Quin scilicet Constantinus fieret Cesar; quod nouum nimie breuitatis exemplum in hoc scriptore, recteque adeo uitatum ab interpretibus. Personne ne doutait de son éléuation. MAUCROIX.---Not doubting but the nomination must fall on him. Tralatio anglica.

Priores militum. Imo, primores militum, ut capite 21, primores etiam ciuitatum, etc. Gale et Columbus.

Extra ciuitatem. Extra Nicomediam. Maucroixii uersio. Quod Pagius firmat.

In cuius summo Maximianus ipse purpuram sumpserat. Id est, Maximianus Herculius, qui usque ad annum 286, Cesar fuerat, et eo anno, rerum publicarum necessitate exigente, Augustus dictus, et  tribunitia potestate exornatus, ut ex antiquis lapidibus constat. Facta ea nuncupatio die kalendis aprilis, ut in Fastis Idacii legitur, idque Nicomedie extra ciuitatem ad millia fere tria, ut nos docet Lactantius, libro de Mortibus Persecutor. capite 19, ubi de abdicatione Diocletiani et eiusdem Herculii loquens, ait: »Erat locus altus extra ciuitatem ad millia fere tria, in cuius summo Maximianus ipse purpuram sumpserat, etc.« Prope Nicomediam itaque ea nuncupatio facta, ut, antequam liber de Mortibus Persecutorum lucem uidisset, collegerat clarissimus Norisius ex l. 6, De fide instrum. dat. Nicomedie 13 kalendas februarias Maximo II, et Aquilino: hoc nempe anno 286 quo Maximianum kalendas aprilis Diocletianus Nicomedie in Hibernis morans, ac bellum aduersus Persas ibidem adornans Augustum renuntiauit. PAGIUS, ad an. Chr. 286, num. 2.

Maximianus ipse. Id est, Armentarius. Edit. Oxon.  et Cant. Que proinde non Maximianum Herculium cum Pagio et Norisio, sed Galerium cum Maucroixio intellexerunt. uide, ut nostri breuiloquentia eruditos in contrarias partes egerit; quamque adeo uere scripserit Horatius: Breuis esse laboro; obscurus fio. In Maucroixii reuera tralatione ne nomen quidem Maximiani cernitur, uerum unica Galerii appellatio. Au haut de laquelle Galérius auait été honoré de la pourpre.

Purpuram. Adiicit uersio anglica, imperatoriam; the imperial purple, siue eo tantum consilio, ut hic loci de Herculio Maximiano imperatore sermonem esse sciamus, non de Galerio Maximiano Cesare; siue simul aliquid discriminis ponendo inter imperatorum purpuram, et purpuram Cesarum.

Cum Iouis signo. Id est, cum Iouis statua. Ambo interpretes, a quibus merito non alius abit Cuperus.

Concio militum conuocatur, inquit senex, etc. Locus indubie mendosus, et cuius correctio multiplici ratione a uiris doctis tentata, ut nostro modo exhibemus:

 Concio militum conuocatur. In qua senex cum lacrymis alloquitur milites. Edit. Abensis.---Conuocatur. Recipit senex cum lacrymis. Alloquitur. Anonymus ad Col.---Conuocatur. Consurgit senex cum lacrymis; alloquitur. TOLLIUS.---Conuocetur, inquit senex cum lacrymis. Alloquitur. GALE.

Inquit senex. Alii  in qua senex, scilicet concione: sed uerbum asyndeton desideratur, uti narratio postulat. Lege igitur, consurgit senex. TOLLIUS.---Qui aliter, credo, pronuntiasset, si ultimam coniecturam uidisset.

Alloquitur milites se, etc. Potius, alloquitur milites, se inualidum esse . . . GALE.---Posita ceteroqui, quam nunc representabamus, distinctione post lacrymis.

Requiem post labores petere. Elegantius, puto, fuisset, se requiem, etc. Mirumque ni se a postrema precedentis uocis syllaba fuerit absorptum.

 Summa omnium expectatio quid, etc. Distinguit editio Abensis, Summa omnium expectatio, quid afferret; quo et pacto interpungebat clar. Galeus.

Pronuntiat Seuerum et Maximianum Cesares. Seuerus et Maximinus anno CCCu Cesares nuncupati sunt, non uero anno currenti , ut ex iis, que anno 304, diximus, certum redditur. Preterea ea creatio non in Italia, ut perperam Socrates, quem Baronius sequitur, sed Nicomedie facta, ut ibidem ex Lactantio lib. de Mortibus Persecutorum ostendi. Una itaque eademque die, scilicet kalendis maiis anni 305 Diocletianus et Herculius abdicarunt, et Galerius ac Constantius Augusti, Seuerus uero ac Maximinus Cesares appellati, ut eo in loco demonstratum. Errarunt tam Socrates et Theophanes, quam Eutropius, qui scribunt, Galerium utrumque non creasse, nisi postquam in Italiam aduentauit. Errat et Idacius in Chronico, dum abdicationem anno 304, kalendis aprilis factam dicit, que omnia  ex iis, que iam in medium attulimus, certa sunt. PAGIUS, ad an. Ch. 306, num. 4.---Adde eumdem ad an. 304, num. 5 et 6, itemque Baluz.

Obstupefiunt omnes in tribunali. Constantinus astabat susum. Mea sententia, longe melius cum Columbo atque anglica uersione post omnes, simul uero nobiscum post astabat distinxeris, in hunc modum: Obstupefiunt omnes. In tribunali Constantinus astabat. Sus . . . . . Ratio prioris distinctionis uideri ex parte potest apud Columb., ex parte autem, huius capitis initio his uerbis: Constantinum omnes intuebantur . . . . . Milites qui aderant, et priores militum electi et acciti ex legionibus, in hunc unum intenti gaudebant, etc. Posterioris rationem proxime subiicimus.

Susum. In superiori parte. Susum ueteres dicebant, pro sursum. Edit. Ox. et Cant. post Baluzium ex Dufresnio.---Susum. An sursum? Id probabile. ALLIX.---Susum. Ita ueteres, pro sursum. PAGIUS.---Mihi neque astabat susum, neque astabat sursum legi posse  uidetur. Quoniam si alterutrum, legeretur, adstitisset ergo Constantinus in superiori parte tribunalis, uti explicant. At quomodo potuisset ibi obstaculo esse, ne Daia, qui Galerio Maximiano a tergo erat, in medium protraheretur? Repelli enim oportuit Constantinum, quo id fieret, pergente mox nostro: In conspectu omnium Maximianus manum retrorsum extendens protraxit a tergo Daiam, Constantino repulso, etc. . . . . constituit in medium. Patet omnino, Constantinum nequaquam in superiori parte tribunalis, ut uiri docti per suum susum uel sursum intelligunt, adstitisse: sed adstitisse proprie, id est, dextrum uel sinistrum Maximiani nostri latus clausisse; adeo ut Daia, qui a tergo aderat, non posset commode in medium protrahi, nisi repulso prius Constantino. Preter quam quod, cum superiorem tribunalis partem memorant, planissime innuunt tribunale fuisse decliue, seu deuexum, et in anteriori portione Diocletianum sedisse uel stetisse cum Galerio, a tergo uero Daiam. Que hypothesis non allatam  tantum difficultatem plurimum auget, sed inde prorsus improbabilis est, quod, ut res sunt, palam sit, Diocletianum non alibi purpuram deposuisse, quam ubi Maximianus ipse sumpserat, de quocumque tandem Maximiano uolueris intelligere. At, quod iam uidimus, sumpserat illam alteruter Maximianus in summo loci alti, tribus millibus a ciuitate distantis; eodemque, ut noui Cesares pronuntiarentur, perrectum est: ibidemque adeo tribunale non decliue sane constructum, sed pro situ loci rectum planumque, absque omni parte superiori uel inferiori. Debet ergo susum schede ueteris connecti, quale est, cum sequentibus, si quis ex illo sensus confici possit, quod non credo; uel in aliquid aliud mutari, secundum exempla que mox, et post pauca iterum, subiiciemus.---Susum. Lego confusus, ut sit, Constantinus astabat confusus. GALE.

Sciscitari, uel hesitare, etc. Legendum, instare.  uOSSIUS.---Sciscitari est a coniectura uiri doctissimi . Ms. stare, et in margine hesitare. Scripturam que in margine habetur, non damnem. Est enim hesitare Latinis dubitare. Cum inter se, hoc est apud se, in animis dubitarent. Sciscitari nimis longe a uestigiis ueteris codicis abest. GRAEuIUS.---Sciscitari. Rectius illud, quod eruditissimus Baluzius in margine codicis reperit, hesitare. uix enim hic sciscitationi locus est ob principum reuerentiam silentium imperantem. Puto autem excidisse uoculam illi, ut fuerit: Hesitare illi intra se. TOLLIUS.---De sciscitatione quid uir doctissimus dicat, audio, nec contra hisco. Sed si ob principum reuerentiam nullus erat locus sciscitationi, erat certe susurrationi. Quare iamdiu ex duabus uocibus susum stare conficiendum credimus susurrare. Tunc repente pronuntiat Seuerum et Maximinum Cesares. Obstupefiunt omnes. In tribunali Constantinus astabat. Susurrare inter se, num Constantini immutatum nomen esset. Quasi aliis uerbis noster scripsisset, concionem totam  miris modis ad Seueri et Maximini nomina obstupuisse: cum uidelicet non Constantinum, in quem unum paulo ante intenti gaudebant, optabant, et uota faciebant, renuntiari Cesarem audiuissent, sed Seuerum, et nescio quem Maximinum; continenter uero, eo ipso quod neminem, qui Maximinus appellaretur, cognoscerent, et Constantinum ad alterutrum latus Galerii adstantem uiderent, in suspicionem uenisse de mutato forsan Constantini nomine in Maximinum, simulque susurrasse inter se: »Num Constantini nomen mutatum est, et ille deinceps Maximinus uocandus?« Fauet egregie uersio Anglica. All people were amassed; and since Constantine was standing by, some began to ask whether he had changed his name into Maximin.

Protraxit a tergo. Non dissimiliter Liuius, libro uIII, de Bello Punico: Nudi in medium protrahebantur. Sunt enim proprie in istis exemplis protrahere et protrahi, antrorsum trahere et trahi; tirer en auant, inquiunt  quotidie nostrates. Nec alia uis eiusdem prepositionis in progredi apud Ciceronem, ubi post Quintum Fabium Labeonem, seu quem alium, dicit, »ut regredi, quam progredi mallent;« uel inferius apud nostrum capite 11 in promoti: »Ac ne impetu populi de carnificum manibus raperentur, promoti militari modo, etc.« Locum uide et notas.

Et exutum uestem priuatam. Ita hodie Baluzius, pro, et exuto uestem priuatam, que ueteris codicis lectio, eaque prima uice a uiro clarissimo representata, et post illum a reliquis editoribus. Hinc nate que sequuntur emendationes cum adiunctis notulis.---Lege, Exutum. Hoc enim refertur ad Maximinum, BALUZIUS, ad calcem edit. Paris.---Lege, Exutum. Refertur quippe ad Maximinum sororis Galerii filium. Editio Ox. an 1630. Item Cant. an. 1685.---Lege, Exutum ueste priuata; refertur quippe, etc., ut modo. Sparkius, in edit. Oxon. 1684.---Sparkium omnium melius emendasse, indicant proxima ista, purpuram . . . qua se exuit.

 Constituit in medium. Quidni potius constituit in medio, sicut tot locis apud Ciceronem, et alios, ponere in medio, proponere in medio, et sexcenta id genus? uidetur sane ultima littera uocis medium originem suam prime littere sequentis uocabuli debere, quod mirari est.

Huic purpuram Diocletianus iniecit suam, qua se exuit. Purpuram Nicomedie deposuit Diocletianus ipsis kalendis maiis anni 305, teste Lactantio, cui etiam consentit sui oblitus Eusebius . . . Quanquam autem instar omnium unus sit habendus Lactantius, sunt tamen et alia, que fidem eius hac in causa commendant. DODWELLUS, dissert. Cypr. XI, num. 73.---Unde tu, quenam alia intelligat et afferat, debes petere: longiora quippe, quam ut huc transcribantur.

Huic purpuram, etc. Purpuram diximus deposuisse Diocletianum A. D. 305 aprilis 1, si Idatium, maii 1, si Lactantium audiemus. Eodem illo die factus est  Cesar Maximinus. Eadem enim purpura, qua se exuit, illum induit Diocletianus; quod factum etiam innuit Lactantius in alio Cesare Seuero a Maximiano Herculio. Et tamen alium illi ab utrisque natalem tribuit Eusebius Nouembris 20 eumdem scilicet, quem Diocletiano Lactantius; nisi forte quid mysterii illis uerbis subesse suspicemur, , quasi diceretur duntaxat, non item uere fuisset eius natalis . . . . . Certum e Lactantio, uno eodemque non anno modo, sed et die deposuisse Diocletianum, suscepisse Maximinum. DODWELLUS eadem dissert. Cyp. XI, num. 78.

Diocles iterum factus est. Redeundo nempe ad uitam priuatam, quam ante imperium, et cum adhuc Diocles uocaretur, duxerat. Sed simulne Diocletianus, ut in anglica uersione traditur, ad antiquum nomen rediit adeo ut nollet amplius nisi Diocles appellari? Aut num etiam post imperii abdicationem a se uel ab aliis Diocletianus, ut in isto Hieronymi loco, uocatus est: Diocletianus haud procul a Salonis in  uilla sua Spalato moritur? Digna res certe, in quam penitissime inquirat clarissimus episcopus Meldensis, Bossuetus, qui uno loco, fatalem numerum bestie Apocalyptice in Diocletiani nomine reperiri posuit, alibi uero, eumdem ex numeralibus litteris Diocles Augustus eduxit, atque oculis subiecit in hunc modum, DIoCLes Augustus, DCLXuI. Mihi constat, nullum unquam fuisse proprium nomen Diocletiano, siue dum adhuc foret priuatus, siue postquam imperio potitus est, siue denique post imperii abdicationem, in quo, si ad numerales Latinorum litteras e celeberrimi presulis methodo respiciatur, fatalis, quem uocat, numerus inueniatur. Et uero ante imperium, ut noster supra ponebat, uocabatur DIoCLes: in qua uoce numerales littere, quas ideo maiusculas excudi curauimus, conficiunt duntaxat DCLI. Post imperium autem, hoc est, imperium adeptus, haud amplius Diocles, sed Diocletianus, ut omnes norunt, appellabatur: cuius rei uel hic scriptor eximius testis,  apud quem quoties de rebus ad imperium Diocletiani pertinentibus agitur, Diocletianus ubique nuncupatur, nuspiam Diocles. uide capita 7, 9, 12, 14, 17, 18, et hoc ipsum paulo ante. Sed iam ex nomine DIoCLetIanus nullo pacto numerus DCLXuI, uerum hic tantummodo DCLuII, emergere potest. Ac denique post depositam a Diocletiano purpuram, uel is iterum prisco more Diocles, uel adhuc secundum recentiorem appellationem, Diocletianus nominabatur; que ambo, sicut apparet e precedentibus, nunquam erunt explendo bestie numero sufficientia.

Scio, si ex integris Meldensis episcopi hypothesibus  addita semel fuerit priuato nomini. DIoCLes dignitatis uox augustus, appariturum repente, sicut loquitur, numerum DCLXuI. Sed ne multa, quis in hoc argumento ferre possit dignitatis uocem augusus aliter coniungi et representari litteratis hominibus, quam sit ex omnibus ueterum monumentis copulanda et exhibenda, in quibus scilicet nuspiam, contra quam  falso innuit uir doctissimus, inuenias de Diocle imperium adepto, Diocles Augustus, sed uel Diocletianus Augustus, ut apud Spartianum: In animo mihi est, DIOCLETIANE AUGUSTE, tot principum maxime, etc. Quibus paria apud Capitolinum in fine ueri et Macrini inuenies, uel imperator Diocletianus Augustus, quomodo semper in codice tituli legum, quas Diocletianus,  siue solus, siue cum Maximiano Herculio promulgauit. Codicis, uerbi gratia, libro uIII, titulo 7: Imperator Diocletianus Augustus Camerio. Inuitus agere uel accusare nemo cogatur. Et titulo 11, libro I: Imperatores Diocletianus et Maximianus Augusti. Sicque alibi mille locis. Atqui numerus, qui Latinis ex DIoCLetIanus augustus oritur, adeo non est DCLXuI, ut sit DCLXXII, et qui pariter apud est eosdem ex IMperator DIoCLetIanus augustus, consurgit, adeo rursum non est Apocalypticus, ut sit fere triplo maior, hoc est, MDCLXXIII. Fallit ergo, falliturque uir clarissimus. Actumque hoc ipso de toto ferme illius Commentario in Apocalypsin, qui confutata nunc hypothesi potissimum nititur  .

Tum descenditur. An e monte, sicut addidit Maucroixius? Preferam e tribunali. Proxima quippe mentio tribunalis est. Multoque uerisimilius magnas illas, quas in ea scena uidimus, personas, Diocletianum, Galerium, Daiam, precipue intelligi, quam  easdem cum cunctis insuper spectatoribus, quod uidetur Maucroixius innuisse: On descend de la montagne . . .

Per ciuitatem. Et hic quoque Maucroixii uersio pro appellatiua uoce ciuitatis, proprium Nicomedie nomen posuit; et ad eius imitationem Anglica, thro Nicomedia.

ueteranus rex. Utpote qui per uiginti annos regnauerat. Ex hoc capite constat, que Diocletiano fuerit causa imperio se abdicandi, cuius historie arcana primus aperuit Lactantius. Siquidem consilium illud ceperit post persecutionem commotam, reditum a Roma, et peracta uicennalia, cum illum difficilis morbus mentis sue statu demouerit. Edit. Oxon. et Cant.

Statim Scutarius. Glossaria Labbei, Scutarius, . uox itaque gemine significationis, modo scutorum fabricotorem denotans, quod huic loco conuenit, modo hominem  militari dignitate preditum, et quem sine dubio eedem Glosse paulo post Scutigerulum, Grece , nominant; quod iam ab hoc loco non alienum interpretes de gregario milite acceperunt. uerum contra alibi eadem Glossaria, Scutarium, .

Protector. Glosse Basilice, , , . Est autem protector, stipator imperatoris. Institutus est hic ordo a Gordiano iuniore. SPARKIUS, in edit. Oxon. anni 1684, idque, ut ipsemet adiecit, ex Suicero.---Protector. Glosse Basilice, , , . Primoscutarii, defensores, qui nunc dicuntur protectores. Dicti autem sunt protectores, eo quod principis latus protegerent. Institutus est hic ordo a Gordiano Iuniore. uide Gloss. Meursii; et uales. Not. in Amm. Marcel. p. 34 edit. Parisiensis 1681. Anonymus auctor editionis Cantabr.

uideant uero lectores , an quod ita  uiri docti post Cedrenum ponunt, protectorum ordinem institutum fuisse a Gordiano Iuniore (habet enim inter alia Suiceri locus: Instituti sunt a Gordiano Iuniore, ut auctor est Cedrenus, p. 211: , , . Post hunc, nempe Pupienum, imperauit Iunior menses tres. Is primus instituit candidatos et protectores, non una sit ex iis rebus, quarum causa Casaubonus de Gordianis agens exclamauerit: Cedrenus uero quas nugas blaterat in historia Gordianorum? Spartianus enim in Caracallo, qui ante Iuniorem Gordianum imperauit, protectores Caracallo tribuit. uerba sunt: Per Thracias cum pref. pret. iter feci. Inde cum in Asiam traiiceret, naufragii periculum adiit, antemna fracta,  ita ut in scapham cum protectoribus descenderet.

Protector. Garde du corps. MAUCROIX.---Qui ita propriam uim uocis nostratibus accurate expressit.

Accepit Orientem calcandum. Possint hec et similia plura iuuentuti uelut exempla inuidie concitande proponi. TOLLIUS.---Simile apud Ciceronem Philipp. 2: In eodem uero tribunatu, cum Cesar in Hispaniam proficiscens, huic conculcandam Italiam tradidisset, que fuit eius peragratio itinerum?

Iam non pecorum, sed militum pastor. Ita fere Christus discipulos allocutus est Petrum et Andream, Matth. Iu, 19, , inquiens, . TOLLIUS.



CAPUT XX.

Maximianus. Pro quo Galerius apud Maucroixium, ne qua, ut apparet, errandi foret occasio ex equiuoco nomine Maximiani.

Postquam senibus expulsis. Id est, explicante eodem  Maucroixio, post abdicationem Diocletiani et senis Maximiani.

Quod uoluit et fecit. Maximian hauing now effected which he had proiected. Tralatio anglica. Unde uel in eorum oculis, qui anglice nesciunt, stabilitur optima Columbi emendatio, et fecit in effecit mutantis.

Se iam solum totius orbis, etc. Hoc est, totius imperii Romani, secundum anglicam uersionem, quam Maucroixiane preferendam esse sequentia ostendunt.

Esse ferebat. uix credam ita primo fuisse exaratum. Malim esse rebatur: quod et uideri possit Maucroixius legisse: Galerius se crut maître de l'uniuers.

Quod et natura mitis esset. Elogium, quo mirum sane foret Constantium Chlorum, hic loci cohonestatum esse, si, ut nuperrime a clarissimo Apocalypseos interprete, Meldensi episcopo, ita ab hoc scriptore is Constantius inter maiores Ecclesie persecutores fuisset putatus. Quid enim minus procliue, imo magis  preter naturam, quam ut eum, quem sese in per sequendis fidelibus nobilitasse credas, natura mitem fuisse cum laude memores? Potius igitur, quoniam nunc noster Constantio Chloro eiusmodi naturam non sine elogio tribuit, et diserte alibi eumdem dissimilem fuisse Diocletiani amborumque Maximianorum posuit, quin et dignum qui solus orbem teneret, quare et ille uerum Dei templum, quod est in hominibus, incolume seruauerit, neque tandem misere, ut reliqui omnes Dei aduersarii, perierit, sed in lecto suo requiem uite, sicut optabat, acceperit: potius, inquam, uisus sit ob ista omnia huic auctori unus esse ex Ecclesie nutritiis et defensoribus, quam propter nescio quas uanissimas exceptiones, censeatur unus e Christianorum hostibus ac persecutoribus.

ualitudine. Sic capite 22 ualitudinis. Cetere editiones, ualetudine. Qua de re consulendus Dausquius in orthographicis, uoc. ualetudo, ualitudo.

Exuere. Supple, purpura, quomodo concise antea capite 18; ut ab eo induatur: ad quem locum pluribus  quod oportuit notatum est.

Si a tribus. Suis scilicet imperii collegis.

Ipse. Id est, explanante merito uersione Anglica, Maximianus: cum non iam noster de Constantio, sed de Galerio Maximiano, ut sequentia ostendunt, loquatur.

Ad omnia regenda. Mihi, pro regenda, non displiceret uicina uox gerenda. Neque aliter, credo, apud Orosium, libro uII, capite 4, pro regi, emendandum geri, id est fieri, his uerbis: »Itaque paulatim immutata est illa Tiberii Cesaris laudatissima modestia, in penam contradictoris Senatus. Nam regi, quecumque uoluntate faciebat, uoluptas erat.« Confer Ciceronis locum ex Officiis, ubi cum alii: Ego autem quamdiu respublica per eos regebatur, legant; alii contra, inter quos uir grauissimi iudicii Greuius: Ego autem quamdiu respublica per eos gerebatur, malunt.

Ne filium nominaret, ut postea, etc. Preferam, ne  filium nominaret, et ut postea in Constantii locum nuncuparet Augustum atque fratrem.

Ac substituto Cesare filio suo, etc. Locus nimia breuitate obscurus. uult certe noster dicere, consilium fuisse Galerio Maximiano, postquam illam semel uicennalium celebrationem absoluisset, Seuerum ante omnia ex Cesareo gradu ad Augusteum promouere; tum filium suum Candidianum, sic enim mox appellabitur, Cesarem substituere, hoc est, Cesarea Seueri dignitate donare; denique, his peractis, imperium, Diocletiani exemplo, deponere. Nondum enim Candidianus, cum hec Galerius proponeret, potestate uel nomine Cesaris gaudebat: sed erat olim Seuero Cesari sufficiendus; quare etiam fortassis legendum, ac substituto Cesari filio suo, id est, in locum unius e Cesaribus, quod eum scilicet Galerius pater, non Augustum post uicennalia, alicuius Augusti loco, sed mere Cesarem facere cogitaret.

Filio suo. E concubina nato. Nam ex ualeria, utpote sterili, nullum suscepit. Edit. Oxon. et Cant.--- Filio suo. Uxor Galerii Maximiani erat ualeria Diocletiani filia . . . Nullum ex ea Galerius Maximianus filium suscepit; sterilis enim fuit, ut docet Lactantius, capite 50. Loquitur itaque hic de Candidiano, qui paulo post nominatur. PAGIUS, ad an. Ch. 304, num. 6. et 311, num. 12.

Qui tunc erat nouennis. Scilicet futurus. Ergo eadem tunc etate erat Candidianus, qua Maximini filius, capite 1, nempe annorum octo: siquidem ante uicennalia Maximianus diem suum obiit, capite 35. TOLLIUS.---Melius sine dubio interpretes, uti et simplicius, qui tunc annos tantum nouem natus erat.

Et ipse deponeret, ita cum, etc. Distingue, et ipse deponeret. Ita cum, etc. GALE.---Primeua, opinor, scriptura fuerat, et ipse deponeret, et ita . . . hoc sensu, etiam ipse deponeret, ac deinde, cum Imperii summam, et que postea.

Secundum Cesarum nomen. Quia nempe alterum primariumque erat; quod etiamnum imperatores, ad  exemplum, uerbi gratia imperatoris Octauii Augusti Cesaris, in edictorum titulis usurpabant, ut ex hoc edicto, quod Galerius Maximianus anno Christi 311, emisit, manifestum est: Imperator Cesar Galerius ualerius Maximianus . . . Augustus . . . Et Imperator Cesar Flauius ualerius Constantinus . . . Augustus . . . Et imperator Cesar ualerius Licinianus . . . Augustus, etc. Ideo autem inter alia Cesarum nomen, quando illud sibi sumebant imperatores, primarium dixi, quia non solitarium sumebant: sed, sicut allatus titulus ostendit, disertis Imperatoris et Augusti appellationibus coniungebant, utpote maiores illi qui summam rerum tenerent; cum iidem e contrario, quando ad duos minores, qui e Diocletiani dispositione, maioribus adiumento esse debebant, litteras dabant, solitarium Cesaris nomen epistolis suis inscribebant: unde noster supra capite 9: »In tantos namque fastus post hanc uictoriam eleuatus est , ut iam detrectaret Cesaris nomen. Quod cum in litteris ad se datis audisset, truci uultu ac uoce terribili exclamabat:  Quousque Cesar?« Atque hinc ergo in presentia secundum Cesarum nomen, cum notione quadam minus nobili et secundaria. Ad primariam uero isthec Theodori Metochite obseruatio non male pertineat a Iulio Cesare, omnes Romanorum imperatores dictos esse Cesares . . . , , , , .

Hoc consilia ei ostendebant. Sic sane Lactantius non scripsit: ne rure quidem sic loquebantur olim, qui latine loquebantur. Manus Lactantii fuit: Huc consilia eius tendebant. Ultima syllaba in eius a priore uitio scribe auulsa adhesit uoci sequenti tendebant, ut primo scriptum fuerit ei ustendebant; inde ostendebant natum. GRAEuIUS.



CAPUT XXI.


Adeptus igitur maximam potestatem. Nempe quia Augusteam assecutus, que iamdiu omnium maxima erat inter humanas. Athenagoras, uerbi gratia, initio Apologie, quam Christianorum nomine imperatoribus M. Aurelio et L. uero, an Chr. 166, obtulit, inscripsitque  , . , , . . . Hoc est, interpretante Gesnero, Imperatoribus, M. Aurelio, etc. Qui uestrum imperium, maximi reges, longe lateque per orbem terrarum agnoscunt. uel potius ob sequentia, Imperatoribus M. Aurelio Antonino et L. Aurelio Commodo . . . Qua parte, maximi regum, orbis uester est: legendo scilicet, non simpliciter cum aspero, sed cum circumflexo insuper, et subscripto. Adeatur locus. Imo, quo tempore is, de quo hic agitur, Maximianus e Cesare Augustus factus est , tunc, inquam, Augustorum potestas Cesaream ex Diocletiani dispositione tantopere superabat, ut duo Augusti, secundum nostrum, capite 18, summam rerum tenerent, Cesares uero solum essent adiumento: utque deinde, si quando Augusti et Cesares communi uocabulo , id est, Reges uocarentur, quemadmodum, exempli causa, in istis Eusebii de Procopio martyre , Cum uero quatuor regibus libare iuberetur ea demum locutio, quatenus ad Augustos pertinebat intelligendos relinqueret, hoc est, reges perfectissimos, seu summos; at nonnisi imperfectos et inferioris ordinis, quatenus spectabat ad Cesares. Qui istam nobis suppeditauit distinctionem, Eusebius est in Historia ecclesiastica, libro uIII, cap. 13, ubi narrans quomodo Constantinus Magnus per milites post patris obitum e Cesaris loco, quem prius  occupabat, ad superiorem fuerit promotus, dicit, illum renuntiatum fuisse ab eis , Regem perfectissimum et Augustum. . . . . . . . , . . . . .

Ad uexandum orbem quem sibi patefecerat animum intendit. Locus, mea sententia deteriori modo affectus, quam ut satis sit illum cum Abensi editione, nec non Pagio et Galeo, in hunc modum distinguere, ad uexandum orbem, quem sibi patefecerat, animum intendit. Interpunges ergo unaque, si mihi credes, emendabis, ad uexandum orbem, quem ipsi patefecerat, animum intendit. Hoc est, eum animum, quem toti orbi, Persarum scilicet consuetudinem, de qua mox, iam inde a reportata de illis uictoria, palam et ubique laudando ita patefecerat, ut nullum esset dubium, quin, cunctos olim uellet uexare, ad orbem reapse uexandum applicuit et contendit. Propera  que sequuntur legere.

In seruitium se addicant. Seruitium nonnunquam, et frequentius seruitia, in numero multitudinis, sunt serui ipsi. Cicero uerrina 7, cum interrogasset: »Nulline motus in Sicilia seruorum uerre pretore?« Paulo post subdidit: »Et tamen ceptum esse in Sicilia moueri aliquot locis seruitium suspicor.« Idem contra Catilinam, orat. 4: »Ad euertenda fundamenta reipublice Gallos accersiuit, seruitia conciliauit, Catilinam euocauit.« Alibi rursum: »Sollicitantur Allobroges, seruitia excitantur, Catilina accersitur.« Nunc malim per seruitium, seruitutem intelligere, ob hunc Liuii locum: »Rapique in uincula egentem iure libertatis, qui liberum corpus in seruitutem addixisset.« Ubi nempe, quod noster addicere se in seruitium dixit, interpretante Liuio est, liberum corpus addicere in seruitutem.

Tanquam familia. Quin hic per familiam serui proprie  intelligendi sint, dubitare non sinunt cum precedentia uerba, ut regibus suis in seruitium se addicant, tum que ante ad ista capitis 14, notauimus, quippe cum familiam Cesaris nemo torqueret.

Ex illo tempore uictorie. Ad exemplum Alexandri M. post deuictos Persas adorari se more regum persarum iubentis, in quorum mores desciuerat. TOLLIUS.---Ante et post ex illo temporere uictorie, distingui non immerito uolebat Galeus.

Sic agebat. An potius satagebat? GALE.---Non credam ego. Nam ut alibi uidimus et monuiamus, haud nostro insolens est, ut duo ista uerba agere et facere neutraliter, ac pro eo ipso, quod quotidie Gallica lingua dicimus agir, usurpet. Capite 9, uerbi gratia, Exinde insolentissime agere cepit. Ad quem locum, hunc ipsum obiter explicuimus. Addo nunc, confirmationis ergo, simillimum e Cypriani epistolis: »Et in Actis Apostolorum legamus: Turba autem eorum qui crediderant, anima ac mente una agebant.« Denique anglica etiam huius loci uersio oro nobis facit,  yet he behaued himself so as etc.

Ut et ipse. Repone, ut et ipsam. TOLLIUS.---Miror qui istud uiro docto factu necessarium uisum fuerit, cum uulgata lectio sensum planiorem commodioremque suppeditet: ut et ipse, hoc est, ut ipse quoque, Persicorum regum exemplo, etc.

Torquebantur ab eo non modo Decuriones. Etsi postea Constantinus legem tulerit, ut liceret Decuriones torqueri in crimine falsi. Editiones Oxon. et Cant.---Post Baluzium, ut inquiunt, ex Baronio: uerum, ut ipse quod res est dicam, nimis concise, et uix ad rem, ni cetera, que ille preterierunt, e Baluzio adiungantur.

Egregii ac perfectissimi uiri. Quas dignitates honorarias fuisse liquet ex codice Theodos. lib. uI, tit. 37, Spectabilium ordinem a Constantino additum olim diximus ad Zozimi lib. II. Huic tamen loco precipue lucem dabit geminus alter Lactantii locus l. u Instit. cap. 14: »Nemo Deo pauper, nisi qui iustitia indiget;  nemo diues, nisi qui uirtutibus plenus est; nemo egregius, nisi qui bonus et innocens fuerit; nemo clarissimus, nisi qui opera misericordie largiter fecerit; nemo perfectissimus, nisi qui omnes gradus uirtutis impleuerit.« Ut nemini possit in dubium uenire, quin Lactantius has uoces usurpauerit communi tunc sensu et uulgo recepto. Edit. Oxon. et Cant.

Perfectissimi uiri. Quos credendum sane fuisse per ea tempora, de quibus noster loquitur, ex primoribus ciuitatum, sicut idem diserte ponit, primores etiam ciuitatum egregii ac perfectissimi uiri. Sed aduerte, queso, ex subiecto codicis titulo De perfectissimatus dignitate, ut postea uel pistores, et eiusmodi homines, Perfectissimatus codicillos impetrauerint, et edicendum propterea fuerit, ne fruerentur. »Imp. Constantinus A. ad Paternum ualerianum. Codicillis perfectissimatus fruantur, qui impetrauerint, si abhorreant a conditione seruili, uel fisco aut curia obnoxii non  sint, uel si pistores non fuerint, uel non in aliquo negotio constiterint, nec sibi honorem uenali suffragio emerint, nec rem alicuius administrauerint.

Et quidem in causis leuibus atque ciuilibus, etc. Locus ab antecedentibus magis quam debuit separatus, nec melius coniunctus cum sequentibus. Quanam enim ratione in causis leuibus egregii illi et perfectissimi uiri uideri morte digni potuerunt? Torti ergo potius in causis leuibus atque ciuilibus. In grauioribus autem et criminalibus, si morte digni uiderentur, cruces stabant. Compedes uero parati, si penam morte minorem promeriti fuisse putarentur. Refingenda ergo omnia in hunc modum, tametsi receptam distinctionem ambe tralationes secute sint: »Torquebantur ab eo, non modo Decuriones, sed primores etiam ciuitatum egregii ac perfectissimi uiri; et quidem in causis leuibus atque ciuilibus. Si morte digni uiderentur, cruces stabant. Sin minus, etc.« Statque  pro nobis, ne nescias, et in singulis fere clarissimus Gale.

Sin minus. Pour le moins. MAUCROIX. Quasi noster scripserit: »Si morte digni uiderentur, cruces stabant, aut saltem compedes parati.« Sed cur saltem compedes, si morte digni? Cur non, inquam, semper cruces? Manifesto itaque non refertur Sin minus ad uerba proxime precedentia, ut sensus sit, Sin minus stabant cruces: uerum, prout ante tetigimus, refertur ad remotiora ista, Si morte digni uiderentur, sensusque est: Sin uero penam aliquam, que morte minor esset, crederentur meriti. Neque aliud indubie uolebat reuerendissimus episcopus Sarisberiensis, cum uerteret, and for lesser transgressions he put them in Irons. Et propter minores culpas in catenas, uel compedes coniiciebat.

In Gyneceum. Gynecea ex ui uocis loca significare muliebribus destinata operibus, extra controuersiam est. Sed hic potius indigitari crediderim infame illud libidinis seruitium, quale etiamnum in publico suo  lupanari a feminis exigit Ottomannorum imperator. Neque alia inibi opera prestari, que statim sequuntur de Maximiani libidine, satis indicant. Edit. Oxon. et Cantab.---Ego uero, cum illa ne intra trigesimum quidem caput inuenire potuerim, que statim sequi dicuntur de Galerii imperatoris libidine, uideamque alias propositum proprie huic Auctori capite nostro ostendere, quo pacto Galerius, Augusti semel potestatem adeptus, orbem terrarum uexauerit, et libertatem hominibus abstulerit, longe probabilius censuerim Gyneceum, de quo nunc agitur, et in quod noster matresfamilias ingenuas ac nobiles raptas esse memorat, textrinum fuisse aliquod publicum, quale iam nobis describet Du Cangius, quam publicum Galerii lupanar, ut laudate editiones locute sunt, seu, ut anglica, his Seraglio. Du Cangius itaque, inter cetera, uoce Gyneceum, cum diphthongo in secunda syllaba, que sine dubio melior ratio scribendi: »Sub imperatoribus Romanis, extitere Gynecea, seu textrina  publica in quibus, Gyneciarii, opifices ita dicti, uestibus texendis operam dabant, obnoxie ceteroquin conditionis: adeo ut uice pena in ea interdum loca noxii ac rei amandarentur; quod de uiris testatur Sozomenus, lib. I, cap. 8, de feminis uero Ioannes Chrysost. in epistola ad Iuniorem uiduam, t. uI, pag. 300.« Maucroixio, ut in sue uersionis margine annotauit, »Gyneceum locus fuit in quem ad penam et ignominiam mulieres concludebantur.«

In stabulo. Preferam, in sabulo. GALE.

Ad quos nullus unquam seruus distendi solebat. Id est, ex Maucroixii uersione, ad quos ne ullus quidem seruus distendebatur, quoiqu'on n'y attachât pas même les esclaues. Ob sequentia forsitan, ex quibus uidetur seruorum pena, quod nullam haberent dignitatem, fuisse ignis. Malebat amicus noster Dauid Martinus, uir reuerendus: ad quos nullus unquam, nisi seruus, etc., quod nolim damnasse.

Lusorium. Amphitheatra, ubi publici ludi edebantur. Edit. Oxon. et Cantab. Theatrum seu amphitheatrum,  ubi ludi publici edebantur. PAGIUS.---Lusorium. Lusorium hic non est amphitheatrum, in quo ferarum pugne edebantur: sed locus in palatio domesticus, animi uoluptati destinatus, et cenationi, seu triclinio Maximiani subiectus. Sequitur enim: nec unquam sine humano cruore cenabat. Neminem ferme fugit abominabilis illa et fera Romanorum uoluptas gladiatorum sanguine conuiuas pascentium; de qua plura Lipsius in Saturnalibus. Maximianus autem pro his ursorum semet immanitate oblectauit: unde et delicias eius hanc humani sanguinis effusionem noster appellat. Forte an et ipsum triclinium inductis ursis obiecti damnati; quod hic Lactantius diasyrtice Lusorium uocet. TOLL.

Habebat ursos, etc. uin' scire cur pedes bestie, quam Ioannes Apocal. XIII, 1, 2, recitat se uidisse, fuerint ut pedes ursi? Quoniam Galerius Maximianus, narrante nostro, habebat ursos ferocie ac magnitudinis  sue simillimos, inquit ad dictum Ioannis locum clarissimus Bossuetus; nisi quod et istum in rem suam e superioribus adducit: Erat etiam Galerio corpus moribus congruens, statu celsus, caro ingens, et in horrendam magnitudinem diffusa et inflata. Imo, si qua fides presuli, hic libellus quasi perpetuus Commentarius est Apocalypseos.

Habebat ursos, etc. uide Ammianum Marcellinum XXIX, 3. GALE.---Ad ea proculdubio uerba respiciens, que extant apud Columbum.

Elegerat. Quid si aluerat? GALE.---Pauci, credo, admittent. Ursi toto imperii tempore electi, sunt ursi, non simpliciter undique per longum temporis spatium conquisiti ac comparati, sed plurimis aliis corpulentiores et immaniores, ideoque egregie ab huiusmodi ferarum amatore delecti.

Afferri nominatim iubebat. Non debere adducendi et afferendi uerba temere, uel promiscue adhiberi, ostendit liquido Plautinus locus, an iocus dicam, ubi Calidorus de Pseudolo, quem ad Charinum adducit,  Attuli hunc. Pseudolus uero statim reprehendens, et succensens, Quid? attulisti. Tum Calidorus sese corrigens, atque hominem placans: Adduxi, uolui dicere. Quod cum utique constare debeat, spontaneum fuisse errorem Calidori, eumque malitiosum, et facetie ergo usurpatum, questio iam esse possit, quo animo usurpauerit; hoc est, utrum Calidorus, non dicendo prima uice adduxi hunc, sed attuli hunc, iocari uellet de Pseudolo tamquam de puero; an potius, uerbi gratia, tamquam de uitulo, cum uituli et eiusmodi pecudes afferri soleant humeris quadrupedes constricte. Nobis sane in posteriorem partem inclinat animus. Sed, utcumque sit, ea erat ferocia et magnitudo ursorum Galerii, ipsius quippe ferocie et magnitudinis, quemadmodum paucis ante uersibus ponebatur, simillimorum, ut nequaquam probabile sit uoluisse Galerium ita ad se ursos quadrupedes constrictos afferri. An ergo afferri apud nostrum, pro adduci, sicut hodie non paucarum linguarum idiotismus  facile pateretur? Haud crediderim: sed potius iussisse Galerium, ut, quo pacto, maiorum nostrorum memoria, Tamerlanes Baiazetem ferree cauee inclusum circumducebat: ita rursus hic, aut ille nominatim in cauea lignea, uel ferrea apportaretur sibi. Tatianus certe de Alexandro Magno in oratione ad Grecos disserens: , inquit, , , . Qui prorsus Aristotelice amicum nolentem eum adorare, tamquam ursum aut pantheram inclusam circumferebat. Bene itaque Maucroixius ad uerbum, Quand il uoulait passer le temps, il ordonnait qu'on en apportât quelqu'un.

His homines, etc. Ita ad hunc locum disputat Ruinartus, p. 61 prefationis, quam sinceris suis Actis martyrum prefixit, quasi qui nunc homines dicuntur Galerianis ursis obiecti fuisse absorbendi, nunquam ex Gentilium sinu, sed singulis uicibus e Christianorum cetu sumpti sint; idque tam frequenter, ut nulla  die sine humano fidelium cruore seuissimus imperator cenaret; et quasi iterum Dodwelli in de Paucitate martyrum sententia sit, agere quidem nostrum hac pericope de solis Christianis, sed paucissimis. Et uero, postquam semel Ruinartus hec nostri uerba suo modo in medium attulit: »Quoties delectari  libuerat, horum  aliquem afferri nominatim iubebat. His homines non plane comedendi, sed absorbendi obiectabantur, quorum artus cum dissiparentur, ridebat suauissime,« de suo statim subiicit uir doctus: »Nec id raro fiebat, aut diebus tantummodo festis, ut contendit Dodwellus.« Proxime autem ex nostri uerbis: »Nec enim unquam sine humano cruore  cenabat.«

At primo, Dodwellum nonnisi Christianos intelligi uoluisse per huius loci homines, nuspiam inuenias in tota Dodwelli dissertatione de Paucitate martyrum, in qua ne tantillulum quidem uir clarissimus  fuerintne ii homines Gentiles, an Christiani, discussit uel attigit. Et deinde, quod ipsos tantum Christianos fuisse Ruinartus non simpliciter innuit, sed euidenter affirmat, hoc adeo ex auctore nostro liquidum certumue non est, ut contra constare possit ex iis, que paulo ante sub huius capitis initium traduntur, fuisse illos multo uerisimilius Gentiles, quam Christianos. Quinam enim ibi loci ii homines, erga quos sic egisse dicitur Galerius, ut et ipse libertatem hominibus auferret? Num unice, uel precipue Christiani? Nequaquam: sed Romane terre habitatores, proindeque, uniuerse et uerius loquendo, Pagani: »Nam,« narrante nostro, »post deuictos Persas, quorum hic ritus, hic mos est, ut regibus suis in seruitium se addicant, et reges populo suo tamquam familia utantur, hunc morem nefarius homo in romanam terram uoluit inducere, quem ex illo tempore uictorie sine pudore laudabat. Et quia id aperte iubere non poterat, sic agebat, ut et ipse libertatem hominibus auferret. In primis honores ademit,«  queque postea. Nec proprie igitur Christiani, sed uerius, uti dixi, Gentiles fuere ii homines, quibus ita sub Galerii principatu libertas et honores adempti. Aut si qui etiam forsitan Christiani eiusmodi uexationes experti sunt, non certe quatenus Christiani, sed quatenus Romani soli incole, sicut et Pagani. Atqui ob id ipsum Gentiles pariter potissimum censendi ueniunt homines, quos iam noster recitat obiectos fuisse Galerianis ursis absorbendos. Quare uideat Ruinartus, cuius iudicio Dodwellus non parua ueterum manu pro sua Martyrum paucitate ex partium studio abusus est, an non ipse quoque presenti loco contra Dodwellum ex simili studio sit abusus? Eodem certe nos non duci ostendere possunt, que in superioribus plus semel aduersus doctissimum Anglum, diuque antequam laudata Ruinarti prefatio lucem uidisset, obseruauimus. Sed omnino, in ista, si quid uideo, de paucitate martyrum controuersia, intra muros peccatur et extra, ut ille aiebat; dumque  minus, quam oporteat, admittit Dodwellus, plures equo uicissim Ruinartus ingerit.

Obsorbendi. Editio Abensis, et nouissime quoque Ruinartus, absorbendi. De qua emendatione uidendus amplissimus Cuperus.

Obiectabantur . Noster, c. 24: Sub obtentu exercitii ac lusus feris illum obiecerat; quo et modo Fragmentum de Constantio Chloro: Hunc  Galerius obiecit ante pluribus periculis. uerumenimuero ipsius etiam frequentatiui, quod uocant, in simili argumento adhibiti exempla non rara sunt. uirgilius libro Iu Georg.:

      Et corpora bello
   Obiectant.

Idem lib. II Aeneid.:

   Et rursus caput obiectare periclis.
 Plura afferre breuitatis causa supersedeo.

Quorum artus cum dissiparentur. Locutio Lactantiana. Lib. u Inst. c. 1: »Nemo huius tante bellue immanitatem potest pro merito describere, que . . . . dentibus ferreis . . . . non tantum artus hominum dissipat, sed, etc.«

Dignitatem non habentibus pena ignis fuit, et exilii primo aduersus Christianos permiserat, datis legibus. Nisi rescribatur, permissa, quid de huius loci sensu futurum sit, nescio. Edit. Oxon. et Cant.---Male locum hunc affectum esse, nemo non uidet. Sed post fuit, legendum est, ut quoque uidit Nicolaus Heinsius, Id exitii primo aduersus Christianos. Docet sequentis capitis initium, hanc penam primum in Christianos, dein in alios exercuisse: »Que igitur in Christianis excruciandis didicerat, consuetudine ipsa in omnes exercebat.« Sed nondum est perpurgatus locus. Quis enim disertissimum Latinorum Ecclesie prisce doctorum scripsisse credat, permisit id exitii aduersus  Christianos? Nec legibus datis, sed latis; et pro permiserat, Lactantium exarasse crediderim prompserat. Totus itaque locus sic uidetur refingendus esse: »Dignitatem non habentibus pena ignis fuit. Id extii primo aduersus Christianos prompserat, latis legibus, ut post tormenta damnati lentis ignibus torrerentur.« Promere exitium, ut seuissima promere, Tacito XII Annal. 59: At Claudius seuissima queque promere adigebatur eiusdem Agrippine artibus. Et Annal. Iu, 57: Seuitiam et libidinem cum factis promeret, locis occultantem. GRAEuIUS.

Dignitatem non habentibus, etc. An potius »Dignitatem non habentibus pena ignis fuit  datis legibus,« queque postea? Aut num uero, »Dignitatem non habentibus pena ignis fuit, non exilium , etc.?« Malim: »Dignitatem non habentibus pena ignis fuit  datis legibus,« et que sequuntur. GALE.  ---Dignitatem non habentibus, etc. Interpungendum, Dignitatem non habentibus pena ignis fuit, et exilii. Primo aduersus Christianos . . . ALLIX.

Et exilii primo aduersus Christianos permiserat. Nullus hic exilio locus. Lego: et exemplum primo aduersus Christianos premiserat. Hec confirmantur primis uerbis sectionis 22. Que interiacent, debent omnia de Christianis intelligi. BOHERELLUS.---Et exilii. Emendatius, et illam, legas, nempe penam ignis; neque enim hic exilio locus, quod e principio capitis sequentis facile probari potest. TOLLIUS.---Preferam ego: »Dignitatem non habentibus pena ignis fuit. Et ex illis, primo aduersus Christianos permiserat, latis legibus, etc.,« hoc sensu: Atque hactenus de eorum penis, qui dignitate aliqua eminebant. Qui uero nullam habebant, omnes pariter, quando puniendi erant, comburebantur; nisi quod cum istorum ignobilium due essent classes, una nimirum e Christianis constans, altera autem e Gentilibus,  Christiani primi fuerint, in quos Galerius ceperit igne animaduertere. »uidetur uelle dicere, Galerium penam ignis primo aduersus Christianos permisisse,« inquit ad hunc locum amplissimus Cuperus; quod quid aliud, quam ea ipsa ponere, que ponimus? Confer initium capitis proxime sequentis. Aliter porro Columbus, et Dodwellus in dissertatione Cyprianica XI, n. 74, sed quorum coniecture nondum nobis, ut ex dictis apparet, probate sunt.

Et extincte. Quantum scilicet ad flammantia prius lumina, haud uero quantum ad calorem, cum non alia de causa faces ille accenderentur et extinguerentur, quam ut continuo post extinctionem flagrantes singulis membris igne lento urendis admouerentur; quod quidem in uersione anglica optime explicatum, uti contra pessime suppressum in Maucroixiana.

Quod postremo accidebat. Tunc per multum diem, etc. Legendum: Quod postremo accidebat, cum per multum diem. Pagius ad annum Christi 305, n. 7, et ante eum editiones Oxoniensis et Cantabrigiensis.  Abensis, quod postremo accidebat, cum per multum diem, decocta omni cute, uis ignis, etc., que melius, credo distinxisset, cum per multum diem decocta omni cute, uis ignis ad intima uiscera penetrasset.---Quod postremo accidebat, cum per multum diem . . . Ruinarti prefatio in Acta martyrum, pag. 61.---Lego: Quos postremo occidebat, cum . . . GALE.

Hinc rogo facto cremabatur. Corpora iam cremata, lecta ossa, etc. Legendum: Hinc rogo facto cremabantur. Corpore iam cremato, lecta ossa. Editio Oxon. anni 1684, item Cantabr. necnon, monente me clarissimo Greuio, Nicolaus Heinsius, denique Gale.

Corpora iam. Desideratur uox ubi, uel postquam. TOLLIUS.---Assentirer, ni longe probabilius foret, scriptum olim fuisse a nostro singulari elegantia: Hinc rogo facto cremabantur corpora iam cremata. Id est, cremabantur acerrimis et amplissimis ignibus corpora, que iam lento igne carnifices cremauerant. Precessit namque proxime: »Quod postremo accidebat,  cum per multum diem, decocta omni cute, uis ignis ad intima uiscera penetrasset;« paulo superius: »Datis, uel latis legibus, ut post tormenta damnati lentis ignibus urerentur. Qui cum deligati fuissent, subdebatur primo pedibus lenis flamma tamdiu, donec callum solorum contractum igni ab ossibus reuelleretur.«

Scio, nullam disertam preire mentionem de corporibus iam crematis, et esse alias, rigide loquendo, aliquid differentie inter uri et cremari, prout ista Minutii Felicis uerba indicant: Quot ex nostris non dexteram solum, sed totum corpus uri, cremari sine ullis eiulatibus pertulerunt? Sed primo non perpetuam esse rigidam illam inter uri et cremari differentiam, abunde, credo, testantur Glossaria Labbei, ubi pag. 45, col. 1 et pag. 197, col. 4, legere est, cremo, cremat, uro, . . . hoc est, ubi quantopere interdum synonyma sint cremare et urere, declarant grece interpretationes, utriusque latine uocis communes, , . Et deinde, etsi nulla  diserta fiat mentio apud nostrum in antecedentibus de corporibus iam crematis, fit certe de corporibus, ad quorum ima uiscera uis ignis penetrauerat; et ita uri, non simpliciter uri est: sed, inter alia, cremari. Nam aliud quoque est cremari sine addito, et cremari, ut cum Plinio loquar, in cineres; quod maioribus illis, uerbi gratia, noxiis accidit, qui, rogo facto, cremantur, et quorum eapropter tota corpora, exceptis uulgo paucis ossibus, in cineres abeunt. Tantum igitur differunt proprie in hoc auctore cremari, rogo facto, et cremari lentis ignibus, seu, quod idem est, »ita lentis ignibus uri, ut omnis tandem decoquatur cutis, et uis ignis ad intima uiscera penetret.« Quare primum, si quid iudico, insignem loci gratiam corrupit prepostera librarii distinctio; et nunc docti cum suo corpore iam cremato multo magis corruptum eunt. Sequi porro possit deinceps per maiusculam litteram, Lecta ossa, et in puluerem comminuta, iactabantur.

In flumine ac mare. Editio Abensis, in flumina ac  mare. Item Gale.---Flumine. Forte, flumina. Editio Oxon. anni 1684, et Cantabr. ex illa.---In flumine ac mare. Rectius alii, qui, in flumina, aut mare, legunt. TOLLIUS.---Adeundus hic omnino Columbus, ad hec uerba, Cum per multum diem.



CAPUT XXII.

In omnes exercebat. Id est, in omnes sibi subiectos, secundum Maucroixii uersionem; simpliciter uero, in alios, secundum anglicam. Sed ego sane, cum propter notata ad caput precedens, tum propter mox dicenda, interpretari malim: »In Gentiles et Christianos promiscue, qui quidem puniendi essent, nec ullam haberent dignitatem, neque ex sua essent familia, uel domesticis.«

Nulla pena penes eum leuis, etc. Ex emendatione Baluzii, inquiunt editiones Oxonienses et Cantabrigiensis, cum in exemplari legatur, Nulla penis eum leuis; quod suo loco agnoscit et profitetur ipsemet  Baluzius. Sed nonne posset eque commode, imo commodius altera ista lectio ex manuscripto codice erui, Nulla e penis eorum leuis, referendo nimirum ad Christianos, de quibus proxime antea, Que igitur in Christianis excruciandis didicerat? Haud equidem possum, quin ita credam; quoniam isto pacto noster, qui sub finem precedentis capitis per occasionem tantum locutus est de Christianis dignitatem non habentibus, qui Galerii principatu combusti sunt, descenderit postea ex professo ad uniuersum Christianorum corpus, ponendo, si non totidem uerbis, saltem equipollentibus, non debere quemquam, ideo quod nonnisi de grauissimo certorum Christianorum supplicio mentio iniecta sit, colligere, actum longe aliter fuisse cum ceteris, ac si, puta, reliqui solummodo ad insulas relegati sint, uel in carceres coniecti, aut ad metalla damnati; nam nullam e penis eorum fuisse leuem, non insulas, non carceres, non metalla,  sed ignem, cruces, feras. Que cum dici quidem uerissime potuerint ab hoc scriptore de Christianis specialiter consideratis, nequit e contrario uerum esse de Christianis et Gentilibus simul sumptis, nulla in ipsos leui pena animaduersum fuisse a Galerio. Sunt quippe compedes et carceres ex minorum penarum genere; et noster precedenti capite, de primoribus ciuitatum, quos nemo Christianos uulgo fuisse contenderit, uerba faciens: Si morte, inquit, digni uiderentur, cruces stabant. Sin minus, compedes parati; que pena certe leuissima est.

Addo, ne cui iam uideatur oratio ad illos nullius dignitatis homines redire, de quibus ante breuiter, Dignitatem non habentibus pena ignis fuit, eorum penam, ut uel inde patet, ignem fuisse: nostrum uero in presentia ad eiusmodi homines uenire, in quos non solo igne seuitum fuerit a Galerio, sed his tribus, igne, crucibus, feris. Melius itaque, quantum iudico, narratio de toto Christianorum corpore processerit, quam de aliis quibusuis; quod si uerum, tum  palam etiam melius fuerit legere: Nulla e penis eorum leuis, quam, ut uulgo, Nulla pena penes eum leuis. Iuuat maxime, quod cum, ut de petis taceam, haud raro prisci solute orationis Scriptores Deum, uerbi gratia, pro Deorum, et Ianuarium, pro Ianuariorum, et fere perpetuo nummum, pro nummorum usurpauerint: ita etiam facile potuerint librarii compendiose eum, pro eorum scribere. Mamertinus in panegyrico Maximiani Herculii: Bona uenia Deum dixerim, ne Iupiter quidem ipse, etc. Ammianus Marcellinus lib. XXII: Allapso itaque calendorum Ianuarium die, etc.

Leuis. Ruinarti prefatio ad Acta martyrum lenis; siue ita contra ipsius mentem fuerit excusum, siue certo consilio, ut alia alibi. Nolim nimis damnasse. Nec placet tamen, quia cum noster paulo post, Iam hec illis leuia fuerunt, scripserit, clare apparet, precessisse potius pena leuis, quam lenis. De quo nos iterum aliquid suo loco.

 Non insule, non carceres, non metalla, etc. Hoc est, sicuti iam post uersionem anglicam tetigimus, non relegatio in insulas, non coniectio in carceres, non damnatio ad metalla, sed ad ignem, ad crucem, ad feras.

Non metalla. Id est, Metalli fodine, in quas relegati malefici, uti ab Dionysio tyranno in lautumias. TOLLIUS.

In illo erant quotidiana. Precessit paulo ante, in omnes exercebat. Atque ego libens simili modo scriptum primitus crediderim hic loci, in illos erant quotidiana. Hoc est, in Christianos, et cum puncto post quotidiana; cuius rei ratio proxime sequitur.

Et facilia. Quo bono sensu potuerit noster dicere, feras, uerbi gratia, fuisse in illo, id est, in Galerio Augusto, res faciles, fateor mihi non liquere. Imo, ne quidem legendo, ignis, crux, fere, in illos erant quotidiana et facilia, concoquendum magis censeam, feras inter alia dictas fuisse faciles in Christianos. Quamobrem, et quoniam mentio insuper leuiorum  aliquot penarum de Galerii domesticis sumptarum mox occurret, legendum puto: Ex familia, domestici, etc., ut ita noster ab exterorum suppliciis ad domesticorum penas et emendationes transiuerit. Cogitaui etiam de ista correctione, in illos erant quotidiana et familiaria. Sed uidetur paulo longius a ueteri libro abesse.

Administratores. Glossarie Labbei, Administrator, administro, , administratio, . Quare hic facile economi et huiusmodi ministri intelligi possint, ses officiers. MAUCROIX.---De iis uero, quibus negotia sua Galerius procuranda committebat, maluit accipere clarissimus Burnetus.

Lancea emendabantur. Supple, in causis, que capitis non erant, et quando nil nisi mores corrigere opus erat. Sequitur enim: In causa capitis, etc.

Quasi beneficii loco deferebatur. Propius ad ueterem  scripturam emendaueris, Quasi beneficium deferebatur. GALE.---Recte. Est enim loco Baluzii supplementum.

Iam illa his leuia fuerant. Malim, Iam illa hic, etc. BOHERELLUS.---Emendo, Iam illa pre his. GALE.---uitium ego non in his, sed in fuerant latitare arbitror; pro quo adeo rescribendum credam, fuerunt. Iam illa his leuia fuerunt, hoc sensu. Ita graues erant pene, quibus Galerius Maximianus in omnes cum Gentiles, tum Christianos, extra suam familiam censendos, et reapse censitos animaduertebat, ut quas de domesticis suis lancea emendando, siue etiam caput amputando sumebat, leues ab illis domesticis haberentur. Fauent que proxime precesserunt: »Animaduersio gladii admodum paucis quasi beneficium deferebatur.« Estque preterea, quod ante tetigi, palpabilis oppositio inter superiorem istam ueteris schede lectionem, quocumque tandem modo sit corrigenda, Nulla penis eum leuis; et presentem locum, Iam illa his leuia fuerant. Ce que ie m'en uais dire  n'est rien au prix. MAUCROIX.---Ac si auctoris uerba sint, Iam uero hec pre illis leuia sunt. Eloquentia extincta, etc. Yet all these were small matters. uersio anglica. Quasi nunc nostri manus fuerit, Iam illa leuia fuerunt, absque pronomine his.

Iureconsulti. Id est, ex anglica uersione: Iurisperiti; All that were learned in the law.

Littere autem inter malas artes, etc. Adeundus iterum, ubi iam dixi, Cuperus.

Execrati. Passiue, ut mox metiebantur; et supra, dominabantur. TOLLIUS.---Poterant et ex aliis, meliorisque note, Scriptoribus exempla bene multa afferri. Cicero, uerbi gratia, in Antonium: Attuleras domo meditatum . . . scelus. Horatius, libro I Carm. Od. 1: Bellaque matribus detestata; Iustinus, libro uII, capite 3, executo regis imperio.

Iudices militares, etc. Hoc est, fuere autem ii iudices, non togati, et legum periti; sed, contra omnem usum ac rationem, homines militaris ordinis,  qui ne quidem scirent quid humaniores essent littere. Quod istos Ennii uersus in animum mihi inter alia reuocat:

Pellitur e medio sapientia, ui geritur res.
Spernitur orator bonus, horridus miles amatur.
Haud doctis dictis certantes, sed maledictis,
Miscent inter sese inimicitias agitantes
Non ex iure manu consertum, sed mage ferro
Rem repetunt, regnumque petunt, uadunt solida ui.



CAPUT XXIII.

Omnium fuit. Preferam, initium fuit. GALE.---Quod mihi ualde placet.

Census in prouincias, etc. Tertullianus libro De Fuga in Persec. capite 12: »Tanta quotidie erario augendo prospiciuntur remedia censuum, uectigalium, collationum, stipendiorum:« ubi licet quid is per singula intellexerit non clare uideas, uides tamen cum quibus noluerit census proprie dictos confundi. Maucroixius ad marginem sue uersionis: Une imposition  sur les personnes, sur les bêtes, sur les terres labourables, arbres fruitiers, uignes. Quasi dicas: Impositum quidpiam hominibus, pecudibus, aruis, frugiferis arboribus, uineis.

Semel missus. Imo, simul missus. GALE.---Quod iterum maxime probo, uel ob precedentia ista: Illud publice calamitatis et communis luctus fuit; ut si nunc cum editione Abensi, aut etiam aliquanto plus quam illa, post missus distinguas, habiturus sis locum, mea sententia, preclare constitutum, hoc pacto: »At uero illud publice calamitatis et communis luctus initium fuit, census in prouincias et ciuitates simul missus.« Tum, Censitoribus, etc. Fauet autem in singulis fere uersio anglica: »He also took care to inuolue the whole Empire into a general calamity, and under a common grieuance, by the new Tax that he laid both on the Cities and Prouinces.«

Censitoribus, etc. Ulpianus, ne quos alibi sepissime nominatos Censores uidere est, tu nunc mireris a  nostro Censitores uocari, Ulpianus, dico, ipse, quoque nostri uocabulum, ab antiquo uerbo Censio deriuatum, non semel duntaxat, sed iterum iterumque usurpans, »Illam, ait, equitatem debet admittere Censitor, ut officio eius congruat releuari eum, qui in publicis tabulis delato modo frui certis ex causis non possit. Quare etsi agri portio chasmate perierit, debebit per Censitorem releuari. Si uites mortue sint, uel arbores aruerint, iniquum, eum numerum inseri censui. Quod si exciderit arbores, uel uites, nichilominus eum numerum profiteri iubetur, qui fuit census tempore; nisi causam excidendi Censitori probabit.« Quem nos locum, ut ut longiusculum, eo magis huc transferendum duximus, quod alio nomine ad sequentium intelligentiam futurus sit utilis.

Hostilis tumultus et captiuitatis horrende species erant. Sensus facile esse possit, tunc uno eodemque tempore due diuerse rerum imagines sese oculis per totum imperium Romanum ingerebant: una scilicet hostilis tumultus, id est belli, sicut ante tetigimus  ad hec uerba, ut erat in omni tumultu meticulosus; altera autem horrende captiuitatis. uideat nichilominus eruditus lector, an non fortassis epithetum horrende pertineat potius ad nominatiuum pluralem species, quam ad genitiuum captiuitatis, hoc ordine, erant horrende species hostilis tumultus et captiuitatis. Quidquid placuerit, noster rursum capite 24: »Cum statuisset censibus institutis orbem terre deuorare, ad hanc usque prosiliuit insaniam, ut ab hac captiuitate ne populum quidem Romanum fieri uellet immunem.«

Agri glebatim metiebantur. Quid sit agros glebatim metiri, neminem uideo qui dixerit. Imo interpretum uersio ita est, ac si uox glebatim hinc prorsus abesset; quam tamen in ms. codice extare non modo certum est, sed plurimum etiam ad enormitatem Galeriani census hoc aut illo pacto representandam facere. Quid ergo sunt, uel uerisimilius esse queant agri glebatim mensi? Nam primo sane res ipsa factu impossibilis, neque omnino qualis illa, cuius mentio apud  iurisconsultum Paulum his uerbis: »Quod autem diximus, et corpore et animo acquirere nos debere possessionem, non utique ita accipiendum est, ut qui fundum possidere uelit, omnes glebas circumambulet: sed sufficit, quamlibet partem eius fundi introire, dum mente et cogitatione hac sit, uti totum fundum usque ad terminum uelit possidere.« Facillimum certe cuiuis, qui uel amplissimum fundum cupiat emere, omnes illius glebas simul ac semel, in nullam fundi partem intreundo, sed per totum circuitum spatiando, circumambulare. At quis unquam singulas cunctorum imperii Romani agrorum glebas potuit metiri? que diserta uis huius loci, Agri glebatim metiebantur. Profecto nemo. Et iam, si quis id inuidiosissima hyperbole scriptum fuisse existimet, simili igitur hyperbole subiecerit noster, uites et arbores numerabantur, cum hec ultima tam hyperbolen sapiant, quam priora. uerum in his ultimis nullam penitus esse hyperbolen, ostendit forma censuatis, iam  inde ab Ulpiani temporibus inuenta et prescripta, qua, qui uineas aut oliuarum iugera habebant, tenebantur quot in unaquaque uinea uites haberent profiteri, itemque quot in singulis oliuarum iugeribus arbores. »Forma censuali cauetur, ut agri sic in censum referantur; nomen fundi cuiusque, et in qua ciuitate et quo pago sit, et quos duos uicinos proximos habeat, et id aruum quod id decem annos proximos satum erit, quot iugerum sit; uinea quot uites habeat, oliua quot iugerum, et quot arbores habeat.« Dig., libro L, titulo 15, num. 4, § 1. Ne hic iterum que paulo ante ex eodem Ulpiano descripta sunt, afferantur. Quocirca nec magis uidetur noster potuisse in presenti loco per hyperbolen, Agri glebatim metiebantur scripsisse; sed historice potius id quod res erat narrasse; qua de re ipsa ego nunc sic coniicio.

Genus illud pensitationis, quod olim Senatores suarum possessionum causa Principi prestabant, glebe nomine inter cetera uocabatur; et gleba Senatoria;  itemque aurum glebale, et aurum oblatitium quia non canonis uel indictionis, sed quodam oblationis genere a Senatoribus exigeretur, sicut partim ex utroque iuris codice, partim autem e Symmachi et Synesii epistolis certissimum. Atque ego propterea facile ante omnia crediderim, agros, pro quibus ita Senatores glebam pendebant, glebatorum, uel glebaticorum, aut fortassis etiam glebatiorum cognomen esse sortitos. Eosdem porro, quia dicta Senatorum gleba sub oblatitii auri nomine, id est, quasi ultro in erarium inferebatur, nequaquam obnoxios fuisse mensure in pristinis censibus: sed in illo demum Galerii cessasse ueterem immunitatem, ut in posterum scilicet senatores pro cuiusque fundi quantitate et modo suam glebam soluere cogerentur; huncque tandem Scriptorem ob ea cuncta simul sumpta, specialiter uero ut, quam dixi, census enormitatem in quibuscumque posset, notaret, scripsisse quondam una littera minus quam uulgo, eaque ualde uerisimiliter prognata lapsu temporis ex initio sequentis uocabuli,  Agri glebati metiebantur. Ni et forsan potius, Agri glebatici, aut glebatitii. Utcumque sit, tam bene glebatus a gleba, et a glebatus glebaticus seu glebatitius esse possint, quam a barba barbatus, et ab oblatus, oblatitius; ab adscriptus, adscriptitius. Aurum enim oblatitium iam ante in hoc ipso argumento habuimus; et serui glebe adscriptitii omnibus noti sunt. Quid? quod ipsummet adiectiuum glebaticus in testamento Perpetui Turonensis episcopi, qui seculo quinto exeunte mortuus est, reperitur; ubi loci seruitutis glebatice et transmissibilis mentionem fecit: ut si nunc proinde uice agri glebatim, agri glebatici legere uolueris non futura sit ultima uox sine exemplo. Hecque mea de hoc loco symbola, interim dum meliores a uiris doctis expectamus. Primi enim scrupulum de recepta lectione mouimus.

Metiebantur. Passiue, aiebat supra Tollius; quod sequentia exempla confirmabunt. Arnobius: Orbe si sol amplior, an pedis unius latitudine metiatur? Cato,  capite 146: Modio oleario mensum dato unguinis pondo X. Curtius, libro III: Ex pecunia deinde Babylonie . . . ducenis  pedestrium stipendium mensum est.

uites et arbores numerabantur. A censitoribus nempe, contra ueterem formam censualem, qua, sicut qui quidpiam possidebant, ipsi pro iure res suas, puta uites et arbores estimabant deferendo , ita eorumdem erat suas quoque uites et arbores professionis gratia numerare, et numerum deinde profiteri, ut e sequentibus istis cognoscitur: Quod si exciderit arbores, uel uites, nichilominus eum numerum profiteri iubetur qui fuit census tempore. Confer uerba Forme censualis precedente pagina allata.

Hominum capita notabantur, in ciuitatibus urbane, etc. Malim, hominum capita notabantur, in ciuitatibus, cum duobus punctis. Tum, urbane ac rustice plebes adunate. GALE.---Possit omnino uterque legendi modus suos inuenire amatores ac defensores. Et primus quidem, quoniam recepta distinctio eum ultro  sensum suggerit, quem ampliss. Cuperus sequitur ad hec uerba: Censitoribus ubique diffusis: altera uero, ob istam uicissim editionum, que Oxonii et Cantabrigie prodierunt, annotationem: »Hic Lactantii locus confirmat Gothofredi coniecturam, qui ex libro II Cod. Theod. de Censu collegit, mutationem aliquam a Galerio factam esse per Lyciam et Pamphiliam, nimirum urbanam plebem capitationi subiectam.« uides enim, ut ea obseruatio priori membro Galeane distinctioni faueat, hominum capita notabantur in ciuitatibus. Dicam aliquid amplius. Precessit in ipso huius Sectionis initio: Census in prouincias et ciuitates semel missus: que ipsa quoque pericope non leuiter secundam Galei distinctionem stabilit, urbane ac rustice plebes adunate. Et uulgatam tamen sequi malumus cum Cupero, quam Galeanam, propter dicenda nota proxima in fine.

Adunate. Tamquam unum ac diuersum corpus  eodem modo censite. TOLLIUS.---Adunate. Emendo, adequate. GALE.---Quasi sententia sit, olim quidem eiusmodi discrimen inter urbanas ac rusticas plebes intercessisse, ut agricole censerentur, non urbium ciues, sed id tandem discriminis, cum in ipsis etiam ciuitatibus hominum capita notarentur, cessasse, et utrasque pari modo fuisse habitas; quod memorata distinctionis mutatione prorsus niti, nemo non uidet. uerum, uel nil mutando, diuersus ab isto sensus commodusque confici potest. Adunari quippe apud idoneos auctores dicuntur proprie res et persone, que prius sparse, in unum postea fasciculum uel locum coguntur. Plinius, libro XIX, capite 2: »uulsum  fascibus in aceruo adunatum biduo, tertio resolutum, spargitur in sole siccaturque, et rursus in fascibus redit sub tecta.« Iustinus, libro u, capite 9: »Repletur Grecia Atheniensium exulibus: quod etiam ipsum auxilium cum miseris eriperetur . . . . omnes se Argos et Thebas contulere . . . Thrasybulus . . . . adunatis exulibus, castellum  Phylen . . . occupat.« Denique noster in fine capitis 15: »Sparsi enim milites per diuersas regiones fuerant, et adunari omnes angustie temporis non sinebant.« Quo fit ut facile noster, et ex optimo latinitatis usu, tam de plebeiis urbium incolis, quam de immensa rusticorum multitudine, que a prisco tempore per campos sparsa, in urbes census causa uenerat, potuerit dicere, urbanas ac rusticas plebes adunatas fuisse in ciuitatibus; hoc est, coactas. Presertim, cum proxime alia loca nominentur, ubi per id tempus ruricole cum oppidanis miserrimo modo adunati sint: fora nempe omnia.

Foras omnia. Edito Abensis, fora omnia: que et Galei emendatio, nostraque. Adde Col., c. 413, in c. 23.

Gregibus familiarum. Non iam quomodo noster antea familiam pro seruis ponebat hac pericope : Nihil usquam reperiebatur, quippe cum familiam Cesaris nemo torqueret; atque alibi : Hic mos  est, ut Regibus suis in seruitium se addicant,  et Reges populo suo tamquam familia utantur: sed quomodo nonnunquam apud ueteres uox familie una patrumfamilias, sobolem et seruos complectitur, quod sequentia ista clarissime ostendunt: Unusquisque cum liberis, cum seruis aderant.

Fidelissimi quique serui contra dominos uexab. Contra regulam iuris, que uetat seruos in dominorum caput interrogari. Edit. Oxon. et Cant.

Si omnia defecerant, etc. Locus obscurus et ambiguus. Aut uult enim noster dicere: Quod si hec omnia  nullam tandem extorserant confessionem, tunc ipsi contra se, quoniam cetera frustra fuerant, torquebantur. uel, ut malim, sensus est: Si qui essent contra quos, quia iam uxoribus, liberis, seruis carerent, aut quod nunquam istorum quidpiam habuissent, nec uxores, nec liberi, nec serui possent torqueri, ipsi tunc contra sese adhibebantur, et grauissimis urgebantur tormentis.

 Adscribebantur que non habebantur. Id est, in tabulas census referebantur etiam illa, que tormentis coacti possidere se profitebantur, licet ea reuera non haberent. Unde mox. »Et duplicabatur semper, illis non inuenientibus, sed, ut libuit, addentibus, ne frustra missi uiderentur.« TOLLIUS.

Que non habebantur. Preferam, que non fatebantur. GALE.

Sensui, quem nunc Tollius ex uulgata lectione eruebat, fauet apertissime Maucroixius, qui uerterit: Et quand la douleur auait arraché quelque aueu de leur bouche, il passait pour uéritable. Nec, ut ingenue dicam, uideo cur debeat displicere.

Nulla etatis, ualitudinis excusatio. uidetur semel excidisse culpa Librariorum nulla, et Lactantii manus fuisse: Nulla etatis, nulla ualetudinis excusatio. Malebat Nicolaus Heinsius: Nulla etatis aut ualetudinis excusatio. GRAEuIUS.

 Nulla etatis, ualitudinis excus. Elegantius: Nulla etatis, ualetudinis nulla excus. Sic autem loqui noster amat, ut cap. 16, quem nullus hostis expugnet, nullus laqueus induat. Et simili fere ratione, capite 21, quorum hic ritus, hic mos est. TOLLIUS.

ualitudinis. Et hic rursum alie omnes editiones, ualetudinis. Quod cum ita pergant facere, ac si qui illas curarunt, crediderint scripturam ueteris Codicis nullo pacto posse defendi, ecce contra quam supra constitueramus, quid in eam rem notatum sit a Dausquio in Orthographicis: »Promunt, inquit, ex Horatio, dura ualetudo. Amplector. At cum prope infinita uarient in Orthographia, cum Genitrix scribatur per i, ac per e, Genetrix, cur non etiam ualitudo? Certe supinum est ualitum, unde ualiturus Liuio, libro XXXu, ne quod aliud per somnium nobis obiiciant. Et obseruaui, uulcanium edere semper in Apuleio ualitudo per i, Lipsium scribere, itaque esse correctissime Iustini editioni Parisine.« Hactenus Dausquius qui, si hodie uiueret, sane nosset alterum scribendi  modum scientissimo Latinitatis Greuio magis placere; quem et ideo preferimus, nec dubitaret certe Dausquius ipse Lipsiano et uulcaniano usui anteponere.

Aegri et debiles deferebantur. In sellis puta, aut lectulis, sicut ii de quibus, act. u, 15: . . . . , . Beza: . . . adeo ut in plateas efferrent egrotos, et ponerent in lectis ac grabbatis.

Paruulis adiciebantur anni, senibus detrahebantur. En tibi utriusque rei causam ex Ulpiano, de Censibus , ubi ille: »Aetatem, ait, in censendo significare necesse est; quia quibusdam etas tribuit, ne tributo onerentur. ueluti in Syriis a quatuordecim annis masculi, a duodecim femine usque ad sexagesimum quintum annum tributo capitis obligantur. Aetas autem spectatur censendi tempore.«---Adiciebantur anni. Ita iam rursus e ueteri membrana Baluzius, qui ex eadem quoque in fine capitis  35, ut eum de secundo loco reiceret in quartum. Relique omnes editiones, adiiciebantur, et reiiceret, suis locis. Secunda in his uerbis , per duo ii non per unum scribenda est, inquit Gellius, libro Iu, c. 17. Sed lapidum et auctorum tenor non unus, ait uicissim Dausquius in Orthographicis, u. adiicio.---Imo, adicere antiqua scriptio, pro adiicere, quam in omnibus optime note libris inuentam uiri docti testantur, ait anonymus auctor Notarum ad Dictyn Cretensem.

Que uictores aduersus uictos iure belli fecerant, ea ille, etc. Sic hodie Baluzius. Idem antea cum ms. codice: Que ueteres aduersus uictos iure belli fecerant, et ille . . . Neque aliter sane ceteri editores, etsi, quod iam proxime uidebitur, neutra emendatio sit recens.---Que ueteres. Lege, que uictores. Prima Baluzii editio in addendis. Item Oxoniensis, an. 1680, ad calcem.---Et ille. Legendum, ea ille. Edit. Oxon. et Cant.

Quem Traianus Daciis. Sub quo scilicet post duas  expeditiones  in prouinciam redacta est, et proinde uectigalis facta. Edit. Oxon. et Cant.

Pene gratia uictor imposuit. Recte ergo paulo antea uocabulum uictores, pro ueteres, quod in ms. legitur, uiri docti substituerunt.

Et merces pro uita dabatur. Quis hec, ut sonant, intelligat? Corrige meo periculo: Et merces pro uita dabantur. Merces nempe a merx, mercis, non merces, mercedis. Sensus est: Et quia tanta erat capitatio, ut quidquid pecunie habebant pro capitibus penderent, cogebantur illi, quoties ad uictum necessaria comparanda erant, suas merces pro cibis dare. Merces itaque uox pluralis est, non singularis. Et quod ad uitam, pro uictu seu alimento, exemplum tibi, si requiras suppeditabit Terentius in Phormione  his uersibus:

Pauper, cui opera uita erat, ruri fere
Se continebat.
 Unde merito nouissimus Paraphrastes, Pauper, qui labore rustico atque opera uictum querebat. Qua in re palam Latinorum uita Grecorum , qui uitam et uictum promiscue notat, respondet. Maucroixius, si ipsum sequi malueris: La liberté de respirer s'achetait à prix d'argent. Ad uerbum, respirandi libertas argento redimebatur. uersio autem anglica, si et ipsa forsan tibi magis placitura sit: After that all men were thus listed, then so much money was laid upon euery man's head, as if he had been to pay so much for his life. Id est, postquam ita omnes descripti sunt, tanta uis pecunie in cuiusque caput fuit imposita, quanta si uel de redimenda cuiusque uita fuisset actum.

Hisdem censitoribus. Sic capite 31, super hisdem hominibus; et capite 34, ut hisdem erat libitum; et capite 48, cum hisdem a nobis indultum esse peruideas: imo, postremo illo capite, hisdem Christianis, ter. Quod non obseruarem, nisi ita hic Auctor et Ennianum isdem, et Ciceronianum eisdem, et aliorum rursus iisdem, uideretur equaliter damnasse, atque omnibus  hisdem, ut , pretulisse; cuius tamen uocis nulla mentio apud Ciceronem in Oratore, quo ipse loco iudicium suum de tribus prioribus loquendi modis interponens, sic habet: »In templis isdem probauit Ennius  : at eisdem, erat uerius; nec tamen eisdem opimius: male sonabat iisdem. Impetratum est a consuetudine, ut peccare suauitatis causa liceret.«

Et duplicabatur semper, etc. Nullo sensu, confidenter dicam, nisi sic distinxeris: »Et duplicabatur semper, illis, non inuenientibus, sed ut libuit, addentibus, ne frustra missi uiderentur.« Hoc est: Et illi quidem tributa, et huiusmodi alia, sedulo semper duplicabant; non quod sane plura, ob que pendenda essent, inuenirent, sed quod plura pro libitu adderent, ne uiderentur incassum missi. Precessit quippe proxime, alii super alios mittebantur tamquam PLURA inuenturi. Unde mox non inuenientibus breuiter dictum, pro non plura inuenientibus, et  mox rursum, sed, ut libuit, addentibus, pro sed plura, uti libuit, adiicientibus, eodem pacto.

Et nichil minus soluebantur. Et nichilominus. Editio Abensis. Item Gale.

Nec mori saltim gratis. Editio Cantabr. saltem: de quo scribendi discrimine consulendus Dausquius in Orthographicis. Distinguebat porro non male totum hunc locum Abensis, hoc modo, ut nec uiuere iam, nec mori, saltim gratis liceret.

Ab omni genere iniurie tutos. ueteris schede lectio est: »Ab omni genere iniuria et atis.« Ex quibus ultimis cum in prima editione Baluzius iniurietatis, non sine uocis defensione, fecisset, sequentes omnes ad hanc usque similiter excuderunt. Idem tamen paulo post legendum esse, iniurie tutos, monuerat in Addendis, delendamque priorem suam notam ad hunc locum: quare nec illam notam supra uideas, sed aliam pro ea, col. 338, sicut nec hic amplius uocabulum iniurietatis, sed iniurie tutos.

 Iniurietatis. Insolens hoc uerbum iuris Latini facere uoluit Baluzius exemplorum aliquot auctoritate, sed uano conatu, uti et ipse fatetur, qui in emendationibus, quas ad calcem sui operis adiecit, fide indubitata legendum asserat, iniurie tutos. Edit. Oxon. et Cant.

Atquin homo impius. Acerbius erit, si ironice legas, atquin homo pius; et sic Lactantium scripsisse arbitror. TOLLIUS.---Nolim negasse, quanquam mox non misericordem, sed immisericordem legendum esse sim coniecturus.

Misertus est illis. Locutio hec illorum temporum est. TOLLIUS.---Nicolaus Heinsins emendabat: miseratus est illos. GRAEuIUS.---Distinguunt post illis  Abensis editio, et Galeus.

Ut non egerent. Mirum, ni sensus sit, ut nichil, hoc est, ut nulla re indigerent; quomodo nempe uulgata in priore ad Corinth. XI, 22: Pudefacitis eos qui non habent, pro, qui nichil habent.

Adeo hominem misericordem. Malim: uideo hominem misericordem. GALE.---Sensus postulat, ut legamus, O hominem misericordem! Alias apud Terentium est, Adeone hominem esse inuenustum et infelicem, etc. Sed ea ratio loquendi locum hic non habet. TOLLIUS.---Melius, meo iudicio, emendaueris: At, o hominem immisericordem, qui, etc. Firmat precedens lectio, homo impius, si sit seruanda, nec repugnat homo pius Tollii, si sit, ut credo, admittendus, quia postquam noster Galerium ironice hominem pium appellauerit, eumdem deinceps suo uero nomine, et quasi se castigans, uocauerit immisericordem.

Ita dum cauit. Lege: Ita dum cauet; quod et clarissimus Columbus uidit. Alias subterfugeret, pro subterfugiat, reponendum. TOLLIUS.---Putabam preterea,  distinctione opus esse post Ita, in hunc modum: Ita, dum cauet ne . . .

uirorum miserorum. Quid? Nullene tunc temporis misere erant inter miseros, ut noster tantumodo miserorum uirorum fecerit mentionem? aut num uero miseris mulieribus pepercit Galerius, cum miseris uiris non parceret? Sed nil istis opus est. Fuerat indubie auctoris manus: »Ita, dum cauet, ne quis simulatione mendicitatis censum subterfugiat, multitudinem uerorum miserorum contra omne ius humanitatis occidit.« Opponendo scilicet ueros miseros miseris illis simulate mendicitatis, e quibus nolebat Galerius ut quisquam censum effugeret.



CAPUT XXIu.

Iam propinquauit. uerbum, quod etsi noster iterum capite 46 adhibuerit, nec non uulgata quinquies suis locis , ideo tamen  libentius crediderim, magis peticum fuisse ab origine prima, quam solute orationis, quia unum, uerbi gratia, exemplum in Plauti Truculento  occurrit, et apud uirgilium quatuordecim: nullum uero e contrario apud Ciceronem, uel Suetonium, aut Iustinum.

Iam propinquauit. Lege: Iam propinquabat. TOLLIUS.

Male, credo, cum proxime denuo per preteritum perfectum subiiciatur: secutumque tempus est. Maucroixius interim cum Tollio, ne cui sim fraudi: Mais le temps de la iustice diuine approchait.

Res eius dilabi ac fluere. uirgillius II Aen:.

Ex illo fluere, ac retro sublapsa referri
Spes Danaum.
GALE.

Dum est occupatus. Quidni potius: Dum esset occupatus? Nam hec certe male inuicem uidentur coherere: Nondum animum intenderat, dum est . . . Sed omnino nondum animum intenderat, dum esset, id  est, quando, uel interim dum esset, etc., eiusmodi est quale apud uirgilium initio Aeneidos:

Multa quoque et bello passus, dum conderet urbem.

Et expectabat obitum eius. Elegans in eo uocabulo iocus est apud Quintilianum, ubi, cum filius parricidii cogitati reus dixisset, se non expectare patris mortem, pater facete simul et seuere respondit: Imo malo expectes. TOLLIUS.

Qui cum grauiter laboraret. Hoc est, sicut optime uersio anglica, cum grauiter egrotaret Constantius. Atque ita Cicero II Tuscul., Artus uehementer laborant, pro, pessime habent, ualde egri sunt.

Frustra repetierat. Hec uerba in ueteri codice non occurrere testatur Baluzius: sed quoniam sensus imperfectus fuisset citra aliquod supplementum, commodius nullum addi potuit, quam quod prebuit Fragmentum de Constantio Chloro, in quo ita legitur:  »Constantinus obses apud Diocletianum et Galerium sub iisdem fortiter in Asia militauit, quem post depositum imperium Diocletiani et Herculii Constantius a Galerio repetiit. Sed hunc Galerius obiecit ante plurimis periculis. Edit. Oxon. et Cant.

Nam et in insidiis sepe iuuenem appetiuerat. Dele in, quemadmodum alibi quoque. BOHERELLUS.

Iuuenem. Atqui prius adolescens dictus est. Capite enim XuIII: Constantio quoque filius erat Constantinus, sanctissimus adolescens; et idem rursum capite 29, adolescentis uoce significabitur: Credit adolescens  ut perito ac seni. Recte. Sed nostro, quod nec apud alios rarum est, iuuenis et adolescens synonyma sunt. Et, quod magis notandum, iuuenem iam annos 35 natum intelligit, aut ad minimum, triginta quatuor plus minus completos. Constantinus quippe anno Christi 272 natus, sicut ante nos Pagius obseruauit . Et, ex Cyprianicis Dodwelli Dissertationibus , anno Christi  306, Constantinum iuuenem appellat in nostro capite Lactantius. Quod si uerum, uti certe uerum est, tum profecto etiam non solum constat annorum numerus, quem diximus: sed possit preterea ex hoc loco magna lux multis Historie difficultatibus affulgere.

Ne contra se arma ciuilia, et, quod maxime uerebatur, odia militum concitaret. Nemo igitur, sicut ante diximus, aliter sibi aliorum odia querit, quam ingratiis acquirendo, prout ibidem diuersis uerbis explicuimus. Hic ceteroquin, ne id nescias, opere pretium merito duxerunt uiri clarissimi Galeus ac Pagius , et ante utrumque Editor Abensis, distinguere post ciuilia, in hunc modum: »Ne contra se arma ciuilia, et, quod maxime uerebatur,« queque postea.

Sub obtentu exercitii. uide Sallustium in Iugurthino, de Micipsa uite Iugurthe imminente. Deest autem hic copula et a precedente syllaba absorpta; quare lege: et sub obtentu exercitii. TOLLIUS.---Postulant omnino  que antecedunt, ut ita legamus. Precessit quippe: Nam et insidiis; post que uerba alterum et sequi necesse est. Iamque alibi duobus locis nos ipsi eamdem copulam simili modo absorptam fuisse suspicati sumus, et pro uirili restituimus.

Feris illum obiecerat. Il auait exposé Constantin à un lion. MAUCROIXIUS.---Quasi noster non feris, sed leoni, uel fere singulari numero scripserit; cum contra multitudinis numerum adhibuerit, et inde admodum probabile sit, Galerium, qui non semel, sed sepe Constantinum humanis insidiis appetiuit, eumdem quoque non semel, sed sepius obiecisse feris. Anglica uersio nobiscum, he had engaged him to encounter with Wild Beasts.

In ipso cardine. uirgilius, Aen. I:

Haud tanto cessabit cardine rerum.
GAL.

---In ipso cardine, id est in ipso articulo, uel in ipsa liberationis opportunitate. Seruius ad preced. uirg. uersum: Aut dixit, ne in tantum quidem, hoc est,  breui occasione cessabit. Aut simpliciter intelligendum est, Non poterit in tanta rerum opportunitate cessare; ut sit de prouerbio tractum, de quo dicitur: Res in cardine est; hoc est, in articulo. uersio anglica per quam significanter: In the last and critical moment; ad uerbum fere, in ultimo et decretorio momento.

Namque sepius. Deest aliquod uocabulum post sepius; uerbi gratia, rogatus aut sollicitatus si fides Boherello, repetenti si Tollio credatur.---Namque sepius. Sepius corruptum est. Non enim sepe, sed semel tantum sigillum dedit. Legendum: Namque serius. GRAEuIUS, item GALE.---Cum bona doctissimorum uirorum uenia, malebam, etiamque sepius, annectendo scilicet precedentibus, in hunc modum: qui illum de manibus eius liberauit in ipso cardine, etiamque sepius. Tum mox: Cum iam diu negare non posset; ut, uno uerbo, sicut noster posuit, Constantinum appetitum sepe fuisse Galerii, uel aliorum,  quos in eam rem prefecisset, insidiis, itemque non semel feris obiectum: ita quoque obseruauerit, Constantinum ereptum sepius fuisse Galerii manibus, cum in extremo uersaretur periculo.

Cum iam diu[tius] negare non posset. Ms. liber, atque inde quotquot hactenus editiones uulgate fuerant, cum iam diu negare non posset. Nisi quod in omnium prima rescribendum, ut in hac excusum uides, posuerat ad calcem operis Baluzius in Erratorum indice. Sequuntur doctorum iudicia de ueteris Schede lectione.

Cum iam diu necare, etc. Legendum, cum clam diu necare non posset. Hinc paulo ante tradidit, sepe insidiis appetitum eum fuisse. GRAEuIUS.---Legit, cum tamdiu negare Boherellus; emendat, cum iam denegare Galeus; mauult cum iam diutius negare Tollius.

Preferebam: Cum iam diu negare non posset: ut ordo et sensus sint, cum iam non posset diu negare, Constantinum scilicet suo patri; hacque de causa, quod antea diutius negasset quam ut posset  adhuc diu negare.

Sigillum. Acceperunt diuersa ratione interpretes. Maucroixius: Galerius lui donna son congé, et le signa de sa main. Quasi nostri uerba sint, dedit illi libellum commeatus sua manu subscriptum. Tralatio anglica: A pass, which had the seal qut to it. Hoc est, libellum commeatus, sigillo munitum.

Retentaturus. Retenturus legi uult Galeus. Quod sane planissimum, et potuisset optime a nostro adhiberi. Sed uel retentandi uoce usus est, quod illa interdum pro simplici retinere usurpetur. Cicero, libro I de Diuinat.:

Namque omnes memori portentum mente retentant.
Id est, retinent. Ammianus Marcell., lib. XXIX: nec meliora monente ullo, nec retentante; hoc est pariter, retinente. Postremo, Aurelius uictor de Cesaribus: Quoniam bellorum moles . . . acrius urgebat, quasi partito imperio, cuncta que trans Alpes Gallie sunt, Constantio commissa: Africa, Italiaque Herculio; Illyricique  ora ad usque Ponti fretum Galerio; cetera ualerius retentauit; diserte, si quisquam alius, pro retinuit. uel quod, cum iam sepius Constantinum hoc aut illo pretextu Galerius retinuisset, quedam inde oriretur necessitas utendi potius frequentatiuo uerbo, quam alio. uel quia denique ipsos etiam conatus, quibus personas a nobis abire contendentes, aut res quaslibet seruatu difficiles retinere tentamus, Latini non raro retentandi uoce exprimunt. De personis, Plautus in Asinaria, act. III, sc. 3: Cur me retentas nunc? Idem in Rudente, act. III, sc. ult.: Etiam retentas? De rebus autem, Antonii uita apud Athanasium, tom. II, pag. 450, ed. Commel.: Ad summum, illud perspicere debemus, quod etsi nostras uelimus retentare diuitias cum lege mortis ab ipsis diuellamur inuiti. Addo obiter, quamquam id ab hoc loco alienum esse non ignorem, retentare quoque apud ueteres pro simplici tenere inueniri. Spartianus in Aelio uero, initio: In animo mihi est, Diocletiane Auguste, tot principum  maxime, non solum eorum qui principem locum in hac statione quam temperas, retentarunt, etc., id est, tenuerunt.

Teneretur. Melius retineretur: sicut paulo ante, retentaturus, legitur, TOLLIUS.

Properauit exire. Ouidius, libro uI Fast . . . quamuis properabis uincere, Cesar. Sulpitius Seuerus initio Historie sacre, qui diuina compendiosa lectione cognoscere properabant.

Per mansiones multas. Quin mansiones et statiue multa habuerint communia, non potest negari. Primo enim, uerbi gratia, equi erant publici in utrisque. Noster hoc ipso loco de prioribus: Sublatisque per mansiones multas omnibus equis publicis. De statiuis uero, seu stationibus, Thomas Magister apud Du Cangium in Glossario latino, uoce MANSIO: , Du Cangius, . Deinde autem in utrisque  pariter, qui priuata de causa iter quodpiam susceperant, cibum uulgo sumebant. Et postremo, uti iam e Lampridio constabit, in ipsis etiam expeditionibus bellicis Mansiones et statiue per certa itinerum interualla disposite, excipiendis reficiendisque copiis inseruiebant. Sed eedem alias, contra quam uidetur sensisse uir clarissimus Du Cangius, a se inuicem differebant. Lampridius in Alexandro Seuero: »Expeditiones bellicas habuit . . . Tacebantur secreta bellorum: itinerum autem dies publice proponebantur; ita ut edictum penderet ante menses duos, in quo scriptum esset: Illa die, illa hora ab urbe sum exiturus, et, si dii uoluerint, in prima mansione mansurus: deinde per ordinem mansiones, deinde statiue, deinde ubi annona esset accipienda.« In statiuis itaque circa meridiem, nec per longum tempus  tam milites, quam alii quilibet, qui uel imperatorum iussu, uel proprio nomine iter facerent, subsistebant, ac cibum capiebant: in mansionibus uero  sub uesperam, et per noctem totam. Mansio, inquit optime in eam rem Du Cangius: »Latinis scriptoribus dicitur locus, ubi confecto itinere per noctem quiescebant; unde ut plurimum pro diei unius itinere sumitur.« Firmat Archelai episcopi Mesopotamie Disputatio aduersus Manicheum  in cuius fere initio: »Turbo . . . acceptam eam  huic cui a Mane preceptum fuerat, pertulit, omni itinere diebus quinque transacto . . . in quo plurimum . . . laboris ac molestie pertulit. Si quando enim ad uesperam uelut peregrinus ad hospitium peruenisset . . . Turbonem etiam ipsi hospitiis detrudebant, ne aque quidem ipsi ad bibendum facultate concessa. Que cum singula quotidie atque horum nequiora perferret ab his qui per singula loca mansionibus atque hospitiis preerant, etc.«

Cum consulto ad medium diem usque dormisset. Qui consulto, qui uolebat Constantinum persequi? inquiebat olim, testante clarissimo collega Greuio, Nicolaus Heinsius; cuius adeo sententia erat, scripsisse Lactantium  consueto. Sed liceat uicissim doctissimos Manes rogare, quinam uoluisset Galerius Constantinum persequi, qui prorsus nesciebat Constantinum abiisse? Potius itaque Galerius consulto ad medium usque diem dormiuerit, hoc est, in lecto iacuerit, et simulauerit se dormire, quia pridie preceperat Constantino, ut postridie mane acceptis mandatis proficisceretur: ita quippe dormiendo die postera ad meridiem usque, Constantinum, si non retentabat, quia pridie post cenam abierat, saltem retentare se credebat, eius ignorans profectionem, et sibi dieculam addere cogitans. Proba igitur, ni admodum fallor, uulgata lectio, et seruanda.

Ut eum retrahi faceret. Spartianus in Caracallo, fratrem in Palatio fecit occidi. Neque ferme aliter Mamert. : »Laurea illa deuictis accolentibus Syriam nationibus, et illa Rhetica, et illa Sarmatica te, Maximiane, fecerunt pio gaudio triumphare.« uulgata autem, Matt. u, 45: Ut sitis filii Patris uestri . . .  qui solem suum oriri facit super bonos et malos. Quibus similia quoque nonnulla apud Plautum in Persa, et in Epidico, occurrunt.

Nudatus ei cursus publicus nunt. Zozimus, libro II: , , , , , . Edit. Oxon. et Cant.

Nudatus. An potius Truncatus, uel, Iam datus? Gale: qui et addidit, uide Ammianum, libro XXX.

uix lacrymas tenebat. uideatur rursum, ibidemque loci amplissimus Cuperus.

Qui ei militibus commendato imperium per manus tradidit. Fallor, an sensus est: Qui Constantino  purpuram, imperatorie dignitatis insigne, tradidit ipse in manus? Possit omnino eque bene ita res esse, ac in istis Esthere: Euenit autem die tertio, ut indueretur  Esther regno  sententia est: Die autem tertio induta est Esther regalibus uestimentis, ut optime transtulit interpres uulgatus; uel , ut Septuaginta uerterunt. Nec obstant sane que ex Dodwello, col. seq., afferemus.

Imperium per manus tradidit. Nimirum Augusteum. Nec enim aliud imperii nomine solet denotare Lactantius. DODWELLUS, Diss. Cypr. XI, num. 85.---Solet quidem: uerum ut Cesareum quoque eodem uocabulo nonnunquam in hoc opere significetur. Quod non ideo dico, quasi nunc nostrum de Cesareo loqui existimem: sed quod reuera capite 18, cum de legendis duobus Cesaribus ageretur, et Constantini, tanquam illo fastigio dignissimi, iniecta fuisset mentio per Diocletianum, Galerius sine mora Cesaream illam potestatem rotunda imperii appellatione donauerit his uerbis: Dignus non est. Qui enim me priuatus contempsit, quid faciet cum imperium acceperit? Non perpetua itaque eius uocis usurpatio apud hunc scriptorem de Imperio Augusteo: sed uarius est  illius usus.

Atque ita, etc. Hoc est, atque eo pacto. Neque enim hic ita, pro deinde sicut alibi. Sed Constantius Chlorus, qui filio suo purpuram propria manu tradere summopere expetiuerat, et se, uerbi gratia, sine ullo uite desiderio, si id semel fecisset, obiturum dixerat, in lecto suo, postquam reipsa imperium Constantino per manus tradidisset, requiem uite, sicut optabat, accepit. Qui iam loquendi modus, ob id maxime quod in hoc auctore inuenitur, non parum negotii clarissimo Meldensi episcopo Constantium Chlorum inter magnos Ecclesie persecutores putanti, facessere potest et debet. Nostro quippe, sicut ultima primi capitis uerba indicant, haud mere propositum hoc opusculo de persecutionum auctoribus agere, sed precipue, quibus penis in eos celestis iudicis seueritas uindicauerit, exponere. Unde supra capite 2 de Nerone: »Nec tamen, inquit, abiit impune. Respexit enim Deus uexationem populi sui.  Deiectus itaque fastigio imperii, ac deuolutus a summo tyrannus impotens, nusquam repente comparuit, ut ne sepulture quidem locus in terra tam male bestie appareret;« et capite 3 de Domitiano: »Tutus . . . regnauit, donec impias manus aduersus Dominum tenderet. Postquam uero ad persequendum iustum populum instinctu demonum incitatus est, tunc traditus in manus inimicorum luit penas. Nec satis ad ultionem fuit quod est interfectus domi. Etiam memoria nominis eius erasa est;« et sic deinceps de reliquis. At, qui Constantium Chlorum uite requiem, sicut optauerat, accepisse ponit, quid ponit, obsecro, quod celestis iudicis seueritatem sapiat, ac non potius magnam Dei benignitatem et misericordiam? Non fuit itaque, ut palam est, Constantini pater unus ex insignioribus Ecclesie persecutoribus huic scriptori.  Sed nec magis Maucroixio, cuius nempe uersio sic habeat: Il expira doucement comme il auait souhaité; ad uerbum, Placide, prout optauerat, expirauit. Quin et longe minus Eusebio, qui Constantii mortem, , uite finem laudabilem terque beatum uocauerit. Scio, ex quinto huius libri capite, Dei aduersarios non semper dignam scelere suo recipere mercedem. Sed nec noster, nec Eusebius, Constantium uspiam inter Dei aduersarios censuerunt. Quare uideat doctissimus presul, quomodo Constantini patrem ipse melius nouerit, quam duo illi Constantii Chlori equales noscitare potuerint. Nam quod inter alia post Eusebium memorat Bossuetus, Procopium Martyrem iussum fuisse quatuor regibus, adeoque Constantio Chloro, illorum uni, libare, id, inquam, cum ceteris que pro sua persecutorum turma protulit, eque bene Eusebio, ut omnes fatebuntur, innotuerunt, atque Meldensi episcopo. Et Eusebius tamen Constantium Chlorum Persecutorum umero disertissime exemit, eidemque mortem ter  beatam tribuit. Imo uide, quod magis est, Ruinarti ad Acta Martyrum Prefationem, in qua nullum sub Constantii principatu Martyrem extitisse sat ingenue concedit, sacra tantum conuenticula, que Constantius dirui passus est, et Diocletiani edicta, que, ponente Ruinarto, sub eodem Constantio adhuc Cesare in Galliis publicata sunt, nec ab illo, postquam Augustus factus est, reuocata, aduersus Dodwellum urgens. Que Principis quidem nimium facilis, nec persecutioni, ut oportuit, obsistentis esse possunt, at non itidem persequentis. Qua de re iam antea plura diximus.

Ceterum, Constantium Chlorum anno Chr. 306, uIII Kalend. August. ut habent Idacius in Fastis et Socrates, uita functum esse, que in Dissert. Hypat. capite 2, num. 19, in medium adduxi, euincunt. Neque, ut putarunt aliqui uiri doctissimi, contrarius est Socrates in libro I, capite 1, ubi ait, eum diem obiisse primo ducentesime ac septuagesime prime Olympiadis anno, qui currenti Christi anno 306, mense Iulio absoluitur. Nam Socrates, multorum Orientalium more, qui eras omnes mense septembri auspicantur, annum  secundum Olympiadis CCLXXI mense tantum Septembri huius Christi anni inchoat, ut alibi ostendo. Nam neque Scaliger, neque Petauius, neque Caluisius hunc nodum soluere potuere. Hankius in libro de Bysantinarum rerum Scriptoribus Grecis, parte I, capite 1, num. 19 et seq. pluribus contendit, Constantium anno precedenti e uita migrasse, eodemque Constantinum imperatorem leuatum esse. Sed eius fundamenta in laudata Dissertatione a nobis euersa, licet, cum eam in lucem edidimus, librum illum non uidissemus.

Suscepto Imperio Constantinus Augustus, etc. Fecit illum Augustum Constantius pater Augustus Galerio prior. Renuntiauit etiam Augustum statim a patris decessu exercitus, cui pro eorumdem temporum more, ius renuntiandi competebat. Refragatus tamen est Augusti titulo Galerius, qui Cesaream illi duntaxat dignitatem confirmauit. Quod enim excogitatum a Galerio scribit Lactantius, ut »Seuerum Augustum  nuncupando, Constantinum, non imperatorem, sicut erat factus, sed Cesarem cum Maximino appellari iuberet, ut eum de secundo loco reiiceret in quartum,« preposito nimirum illi ipso quoque Maximino, id etiam fecisse constat e fastis Alexandrinis manuscripti Usseriani, Theone, ni fallor, Alexandrino auctore, qui illos ad annum usque Domini CCCLXXII perduxit. Ibi enim pro anni CCCuII consulibus, quos agnouit Imperium Orientale, legimus , nostrum nempe Maximinum, cuius primum consulatum reperire non potuit Baluzius; sepe enim hec nomina inter se permiscent illorum temporum scriptores. Temperauit itaque aliquantisper Augusti titulo Constantinus, ut et Panegyrico anonymi discimus ceui illorum temporum auctoris. DODWELLUS. Diss. Cyp. XI, num. 85,  ---Firmare possit egregie locus iste Eumenii in Constantini Panegyrico: »O fortunata et nunc omnibus beatior terris Britannia, que Constantinum Cesarem prima uidisti!« uerius tamen arbitror, quia ita melius tota nostri narratio coherebit, Constantinum primo creatum fuisse a patre Galliarum Imperatorem, sicut Orosius locutus est. Deinde eumdem, iam patre mortuo, renuntiatum fuisse a militibus , que Eusebii uerba sunt. Tertio, eumdem rursus, pro summa potestate, quam sibi a patre et ab exercitu delatam uidebat, sanctionem sine mora in gratiam Christianarum, qui in Galliis erant, cum prefixo Augusti titulo emisisse, qua illos publico sui Dei cultui redderet; hecque omnia, priusquam ex Anglia nuntium ullum Galerius de Constantini in patris locum successione accepisset, adeoque, antequam id, quod sequenti capite narrabitur, potuisset comminisci: sed allata demum post paucos dies laureata noui Augusti imagine ad malam bestiam, cepisse tum Galerium excogitare, ut Seuerum, qui erat etate maturior,  Augustum nominaret, atque ita de Imperatoria Constantini potestate Cesaream faceret: Constantinum autem, Galerii mente aliquanto post intellecta, ab Augusti titulo, quem prius sumpserat, abstinuisse, donec idem Galerius nomen Casarum de medio tollens, Constantinum cum tribus aliis iuberet uocari imperatores, sicut in fine capitis 32 uidebimus. Adde Toinardi notam in hunc locum.

Nihil egit prius, quam Christianos cultui ac Deo suo reddere. Quibus ergo cultum Christi publicum Constantius pater siuerat interdici, quemadmodum, supra explicuimus, et ante nos etiam uiri clarissimi Dodwellus et Pagius collegerant.

Reddere. Redderet. Galeus; item Toinardus ad hunc locum, in auctoris uerbis. Que illi proinde accipi uolunt tamquam ordo sit: »Nihil prius egit quam Christianos cultui ac Deo suo redderet.«

Sancte religionis restituta. Restitute. Editio Abensis quo et pacto emendari uolebat Boherellus.

 Sancte Religionis restituta. Quid, si potius, sancte Religioni sua restituta, uel templa restituta? GALEUS.---Nihil respuo. Sed quid, si tamen nil sit mutandum, et hic loci uox restituta substantiue restitutionem sonet, quomodo apud Apuleium editionis Raphelengiane, in hoc titulo: »Hermetis Trismegisti de natura Deorum ad Asclepium ALLOCUTA, Apuleio, ut quidam uolunt, interprete.« uox allocuta planissime allocutionem, quod et adeo uocabulum in nonnullis codicibus alterius loco legitur, significat? et quomodo iterum apud Tertullianum defensam, pro defensione, seu uindicta reperimus; et apud Cyprianum remissam, pro remissione; et apud Ioannem Gerundinensem relatam, pro relatione, ac sic de aliis. Iudicent Docti.



CAPUT XXu.

Laureata imago eius. Id est, secundum tralationem Anglicam, imago eius cum impositis imperatorie dignitatis insignibus, aut, si ad uerbum oporteat, characteribus:  His image, with the caracters of the imperial dignity upon it. Unde quid clarissimo interpreti Constantinus a moribundo patre, uel saltem ab exercitu post Constantii obitum factus fuerit, Augustusne, aut solummodo Cesar, nemo non potest colligere.

Imago eius allata est. Ex Herodiano discimus, ritum hunc ab Elagabalo profectum. TOLLIUS.

Ad malam bestiam. Galerium scilicet Maximianum. PAGIUS, qui quod suo modo interpretes illustrationis gratia separatim fecerant, ita coniunxit. Maucroixii enim uersio pro mala bestia, Galerium; Anglica uero Maximianum habet.

Deliberauit diu, an susciperet. In eo pene res fuit, ut illam, etc. Lectio quidem satis ferenda. Sed potuit tamen hec altera a nostro eque bene, ni et melius adhiberi: »Deliberauit diu, an susciperet, aut illam et ipsum, qui attulerat, exureret. In eo pene res fuit, nisi eum amici,« queque deinceps.

Amici. Ses Ministres, inquit Maucroixius; ac si noster scripsisset: Ipsius in regendo imperio administri. Recte. Nam, ut ad Iustinum I, 5, clarissimus collega  Greuius obseruauit, amici regum dicebantur olim, qui eis a consilio sunt. uide locum, ubi in eam rem plura exempla congeruntur.

Ignoti Cesares. Seuerus nimirum et Maximinus Daia; quod ex his capitis 19 certum ac perspicuum: »Tunc repente  pronuntiat Seuerum et Maximinum Cesares. Obstupefiunt onmes. Paucisque interiectis: In conspectu omnium Maximianus manum retrorsum extendens protraxit a tergo Daiam . . . et exuto uestem priuatam, constituit in medium. Mirari omnes, qui esset, unde esset,« queque postea.

Imaginem. The statue, uersio anglica; cuius auctor, cum prius eamdem uocem huius capitis initio ad uerbum reddiderit image , ostendit, aut se nullum ponere discrimen inter statuas et imagines, aut sibi saltem uideri neutro loco sermonem esse de plane picture imagine, quam Constantinus ad Galerium miserit, sed de statua, uerbi gratia, fusili. At  contra, non debere apud nostrum statuas et imagines confundi, unus et alter locus commonebant, qui huiusmodi sunt. Capite 44: »Imperator Constantinus Maximini perfidiam cognoscit, litteras deprehendit, STATUAS ET IMAGINES inuenit. Ac similiter cap. 42: Eodem tempore senis Maximiani STATUAE Constantini iussu reuellebantur, ET IMAGINES, cum quo pictus esset, detrahebantur.« Confer que ad hunc ultimum locum eruditissime pro suo more amplissimus Cuperus annotauit.

In societatem. Imperii scilicet; quemadmodum merito interpretes suppleuerunt.

Iam turbate rationes eius. Que capite 20 enarrantur. TOLLIUS.

Nec poterat alterum extra numerum nuncupare, ut uoluerat. uoluisse unquam Galerium Cesaris, uel Augusti nomen potestatemque cuiquam extra numerum conferre, non modo nuspiam uidemus apud nostrum, sed contrarium ter in antecedentibus planissime uidemus.  Nimirum capite 18 his uerbis: »Respondit  debere ipsius Diocletiani dispositionem in perpetuum conseruari, ut duo sint in republica maiores, qui summam rerum teneant, item duo minores, qui sint adiumento;« ac deinde capite 20, duobus locis, ubi scilicet, si primum de tertio Augusto extra numerum creando agatur, Galerium expectantem reliquimus, dum obiret Constantinus, ut eo semel mortuo, Licinium ueteris contubernii amicum, et a prima militia familiarem, tum et cuius consiliis ad omnia regenda utebatur, Augustum eius loco nuncuparet fratremque; et ubi rursus, si iam de tertio Cesare extra numerum faciendo questio sit, ita pariter idem Galerius a nostro relictus est cogitans de conferenda olim Cesaris dignitate in filium suum Candidianum, ut non ideo tres Cesares futuri essent tunc temporis in imperio Romano, sed duo tantum, quoniam simul Galerio consilium erat imperium deponere, et ex altero Cesarum Seuero secundum facere »Augustum,  ut cum Imperii summam tenerent Licinius ac Seuerus, et secundum Cesarum nomen Maximinus et Candidianus, inexpugnabili muro circumseptus securam et tranquillam degeret senectutem.« Que cum ita sint, et illuc uere consilia eius omnia tenderent, quid ista nunc esse queant: Nec poterat alterum extra numerum nuncupare, ut uoluerat?

uersio Maucroixii est: Il ne pouuait nommer un troisième César contre la disposition de Dioclétien; ad uerbum: Non poterat tertium Cesarem contra Diocletiani dispositionem nominare. Sed nunquam Galerium de tertio Cesare nuncupando cogitasse, ex modo dictis certum est, et ex his denuo capitis 20: » Cesarem facere noluit, ne filium nominaret, et ut postea in Constantii locum nuncuparet Augustum atque fratrem.« Preterquam quod hec duo manuscripti codicis uocabula, ut uoluerat, nuspiam in Maucroixii tralatione comparent.---Anglica fert: Nor could he now make another Emperour supernumerary; hoc est: Nec poterat alterum imperatorem extra numerum facere. At neque iam semel Galerius eiusmodi  imperatorem fecerat quod illa uersio innuit; neque is unquam ullum talem creare cogitauerat, ut proxime ostendimus; neque postremo duas uoces, ut uoluerat, eadem tralatio magis exhibet. Quid ergo? Suntne prorsus eliminande, tamquam malo fato a librariis in hunc locum intruse? Aut num potius seruande, et loci uitium alibi latet? Puto equidem alibi cubare. Meaque, uno uerbo, coniectura est, ueram olim totius loci scripturam fuisse: »Iam turbate rationes eius fuerant, nec poterat alterum se intra numerum nuncupare, ut uoluerat;« hoc est, Licinium, maximum suum amicum, quemque adeo pro altero se habebat. Decreuerat enim antea reapse Galerius, uti iam e capite XX meminimus, Licinium ueteris contubernii amicum, et a prima militia familiarem, in Constantii locum, statim atque Constantius obiisset, sufficere, atque Augustum nominare, et ita Diocletiani dispositionem per omnia seruare. Sed, cum res in eo statu  essent, Constantinus in patris locum, preter Galerii expectationem, successit. Nec proinde poterat amplius Galerius Licinium, alterum se, intra numerum nuncupare, ut uoluerat. Alterum me simili sensu, nec semel apud Ciceronem reperies in Epistolis. uerbi gratia, ad C. Cesarem: »uide, quam mihi persuaserim, te me esse alterum, non modo in iis rebus que ad me ipsum, sed etiam in iis, que ad meos pertinent; et ad Atticum: »Hic mihi ignoscas; me enim multo magis accuso, deinde te, quasi me alterum.« Rursum alibi: »Ad omnia me alterum se fore dixit:« denuoque ad Brutum: »Ad te, tamquam ad alterum me, proficiscens.« Quid? quod ubi Ciceroni in Lelio uerus amicus tamquam alter idem esse ponitur, est enim is quidem, inquit, tamquam alter idem, nil possit unquam illud alter idem sonare quam quod nos Galli quotidie dicimus, un autre soi-même. Agnosco interim, haud leuiter in presentia differre uulgatam nostri loci lectionem, alterum extra numerum, ab emendatione, quam proponimus, alterum se intra numerum. Sed  auctor secum, ut uidisti, necessario conciliandus erat; et conciliationem pro uirili ex ipsomet opere eruimus, nec meliorem, si quis habeat, recusabimus.

Ut Seuerum, qui erat etate maturior. Agebat Constantinus, quo anni tempore hec acta sunt, annum etatis trigesimum quintum. Acta enim post uIII kal. Aug., quo die Constantius Chlorus mortuus est; et Constantinus, ut antea a nobis cum Pagio positum, natus fuerat anno Christi 272, 3 kal. mart. uel, ad summum, pridie kal. apr. Coniiciat inde, qui poterit, quot iam annos illo, de quo agitur, tempore uixisset Seuerus. Certe si non plures, uix minus triginta quinque completis.

Constantinum uero non imperatorem, sicut erat factus, sed Cesarem, etc. Admodum prestat noster, ut uides, in sua sententia, Constantium filio suo Constantino imperium per manus tradidisse, et Augustum fecisse. Eamque, quo magis cogito, illorum temporum administratio probabilem reddit, qua qui primus  erat Augustorum, omnia uulgo poterat in istis. Erat autem Constantius senior Augustus, ut ex initio capitis uigesimi certum est. uerba sunt: Nam Galerius Constantium, quamuis priorem nominari esset necesse, contemnebat. Quidni ergo id, quod pro suo iure Constantius, senior Galerio Augustus, erga filium Constantinum fecerat, confestim Galerius, post Constantii mortem senior Constantino Augustus, licere sibi mutare crediderit, et illo reuera, qui iam recitatur, modo mutauerit? Aliter tamen, ne dissimulem, doctissimus Cuperus.

Addo, cum hic noster plurimum discriminis inter imperatorem et Cesarem ponat, inquiens, Constantinum, non imperatorem, sicut erat factus, sed Cesarem cum Maximino appellari iuueret, stabiliri inde ualide, que nos superius contra Pagium ex hoc ipso scriptore.

Neque uero iam contra, ex eo quod idem Constantinus, qui in fine precedentis capitis uocabatur Augustus, appellatur nunc in huius clausula imperator,  euertuntur que antea de utriusque uocabuli differentia tetigimus. Quoniam nempe, sicut quotidie christianis idem Deus diuerso sensu modo Optimus, modo Maximus, et quandoque coniunctim Optimus Maximus nuncupatur; ita olim eidem quidem homini Augusti et imperatoris appellationes tribuebantur, sed sub diuersa notione. Hic autem, ne nescias, ideo potius imperatorem quam Augustum de Constantino habemus, quia in proxime precedentibus Augustum de Seuero habuimus, et amat noster phrases et uocabula, quantum potest, uariare.

Sed Cesarem. Que uiri doctissimi de natali Constantini, ut ita dicam, Cesareo hic notarunt, sunt in promptu. Nolim de illo cum eis contendere. Hoc saltem mihi persuadere non possum, in kalendario uetere Herwarti, in quo 8 kal. ianuar. adscribitur Natalis inuicti, intelligi hunc Constantini natalem, non tantum ideo quod cum trium natalium Constantini in  illo kalendario fiat mentio, semper dicatur Natalis Constantini, non inuicti: sed in primis, quod 8 kal. ianuar. uulgo sit appellatus Natalis Solis, et Sol nouus. Chrysostomus homilia de Natiuitate Ioannis Baptiste extrema: Quod dicunt, Solis Natalem esse, et Sol iustitie, de quo Malachias propheta dicit, et que sequuntur. Credebant enim, hac die 8 kal. ianuar. quam habebant pro Christi natali, dierum lucem augeri, noctium tenebras minui, et propterea Solem ex Antichtonum hemispherio ad nos remeare incipientem quasi renasci. Eucherius Lugdunensis, siue is sit Eusebius, homilia 2 de Natiuitate: Hodie enim  Noctis damna in diei transeunt lucra. Hodie nox deficientibus tenebris minoratur, et dies additus luci  producitur ut, nascente lucis auctore, omni illa, que totum mundum operuerat et texerat, infidelitatis nocte discussa, fides nostra uelut dies luceat. Inferius: Omnium seculorum antecessor et conditor hanc diem sibi, in qua nasceretur, elegit, ut sicut proficiebat luce, proficeret  etiam dignitate. Propter quam causam hec dies quoque apud gentiles erat in magna dignitate, ut et apud nonnullos christianos, non solum propter natalem Christi, sed et Solis. Leo Magnus, sermone II de Natiuitate Christi: In fide, qua fundati estis, permanete ne idem ille tentator, cuius iam a uobis dominationem Christus exclusit, aliquibus uos iterum seducat insidiis, et hec ipsa presentis diei gaudia sue fallacie arte corrumpat, illudens simplicioribus animis, de quorumdam persuasione pestifera, quibus hec dies solennitatis nostre, non tam de Natiuitate Christi, quam de Noui, ut dicunt, Solis ortu honorabilis uidetur. Quorum corda tenebris obuoluta, et ab omni incremento uere lucis aliena sunt; imbuuntur enim adhuc stultissime gentilitatis erroribus. Dictum autem hunc diem Solem nouum, Ambrosius, sermone 16 docet; et Censoribus de Die natali, c. 21: Aliis a nouo sole, id est, bruma, etc. incipere annus naturalis uidetur. Brumam uero in hunc diem incidere multi ueterum statuerunt. Plinius,  l. LIX, c. 25: Omnes ee differentie  fiunt in octauis partibus signorum. Bruma Capricorni ad 8 kal. ian. fere. Seruius ad I uirgil. notauit, brumam finiri 8 kal. ian. Bruma, inquit, finitur 8 kal. ian. die. Hoc igitur die gentiles natalem solis, quo christiani plerique secundo et tertio seculo epoche christiane natalem Seruatoris nostri celebrabant, quod etiam nunc faciunt. Hinc in illo uetere kalendario dicitur Natalis inuicti, scilicet solis. Hoc enim perpetuum eius epitheton, ut in antiquo lapide, qui penes me est, Soli inuicto, Apollini. uide amplissimum Cuperum. GRAEuIUS.

Confer quoque Pagii Criticam in Annales Baronii, ad annum Christi 306, num. 12. Maxime uero Ioannis Harduini Antirrheticum de Nummis antiquis Coloniarum et Municip. ad Ioannem Foy-uaillant, pag. 65 et 66, rursumque sub finem, in addendis. Quin et denuo in admonitione ad Lectorem, quam in paulo recentiori opere uir clarissimus post Embolum de  Canone Turonensi subiecit.

Maximino. Maximien, Maucroix, id est, Maximiano. Quod quidem mirarer, ni id potius typothetarum errori tribuendum foret, quam consilio interpretis. Agi namque de Maximiano Daia, et ueteris schede lectio, et caput 19, atque alia plurima, partim indicant, partim euincunt.

Ut eum de secundo loco reiceret, etc. Ita iam prima Baluzii editio. Alie omnes, reiiceret.



CAPUT XXuI.

Composite ei res. Recte. Nam ex capite 26: Turbate prius rationes Galerii Maximiani fuerant; et inter alia, latinis componi res dicuntur, quando, postquam uti hic turbate sunt, cauetur ne in perturbationem incidant. Turbari enim et perturbari non minus a se inuicem, quam purgare, et perpurgare, queque reliqua id genus, differunt. Cicero l. I, Offic.: »Cauere debemus,  ne in perturbationem prius incidamus, quam animos nostros ratio componat;« et noster infra, c. 29, cum in antecedente mentionem fecisset calamitatum, quas turbata res publica sustineret, »profectus  Herculius, ad hostem filii sui Maximianum, quasi ut de componendo reipublice statu cum eo disputaret. Quibus locutionibus nec ille ueterum absimiles, ubi, siue de rebus suo loco motis et in pristinum restituendis agatur, siue de aliis, que ad hoc aut illud minus ordinate, melius olim disponende essent, componendi uerbum usurpatum uideas. De priori rerum genere uirgilius, Aen. I:

Quos ego . . . sed motos prestat COMPONERE fluctus.
De posteriori autem, noster capite 46: Pridie mane aciem COMPOSUIT. Et Liuius: »Acrior impetu atque animis, quam COMPOSITIOR ullo ordine pugna fuit.« Nisi quod ibi quidem, non simpliciter compositior, sed compositior ullo ordine habemus; nec sine magna forsitan indicio ablatiuum ordine subaudiri ubique proprio,  uel metaphorico sensu in precedentibus locis.

Illi alius terror allatus. Hoc est, alius nuntius qui illum terreret. uix siquidem noster proxime, causa, subiecerit, Maxentium Galerii generum Rome factum fuisse Imperatorem; rursumque inferius, aliis quidem uerbis, sed illius utique motus rationem reddendo, Maxentium fuisse purpura indutum, cum statim sequetur: Quo nuntio allato. Terror itaque manifeste hoc loco, pro nuntio terribili positus. Isque terror Galerio alius, id est, alter nouusque superuenit, quoniam, ut iam uidimus, prior iste ad malam bestiam cum laureata Constantini imagine apportatus fuerat, »Constantium filio suo imperium per manus tradidisse.« Merito igitur Maucroixius: On apporta à Galérius d'autres nouuelles qui le remplirent de terreur; et breuiter uersio anglica: He receiued a new alarm.

Maxentium Rome factum Imperatorem. Caue, inquit ad ista uerba clarissimus Toinardus, intelligas  hoc Imperatoris significatu Augustum, uti deinde, cap. 32, in fine, ipse Maxentius factus est, statim addens: Nam hic  nichil aliud est preter Cesarem; infra enim  legitur: Et oderat  hominem, et tres Cesares facere non poterat. Ego uero cautione, quam uir doctissimus prescribit, opus esse fateor me non uidere. Et e contrario, pauci illi milites, qui mox dicentur Maxentium Rome, non repugnante populo, purpura induisse, mihi multo magis uidentur Augustum e Maxentio, dum ita induerent, fecisse, quam Cesarem. Primo, quia cum imperium, quod sic Maxentio tradebant, eriperent Seuero, qui Augustus erat, non Cesar, consequitur inde naturaliter, Augusteam dignitatem collatam potius fuisse per eos milites in Maxentium, quam simpliciter Cesaream. Illos enim ereptam reuera uoluisse Seuero, non portionem tantum imperatorie potestatis, que exinde a Maxentio cum mero Cesaris nomine administraretur, sed postestatem integram, hec uerba, que paulo post sequuntur, indicant: »Seuerum   arcessit, hortatur ad recipiendum imperium,« quod totum igitur Seuero in Maxentii gratiam fuerat ablatum. Secundo autem, si laudati milites Maxentium solo Cesaris imperio donassent, nullo iure potuisset Maxentius patrem suum Herculium bis Augustum nominare, cum eiusmodi nuncupationes ad Augustos proprie, non ad Cesares pertinerent. Atqui, sicut iterum sequentia testantur, »Maxentius Herculio patri purpuram misit, et bis Augustum nominauit.« Postremo, ut ex capitibus 28 et 32 inter se collatis discimus, necdum Galerius Maxentium, eademque opera tres alios, uocitari omnes Imperatoris nomine iusserat, cum iam Maxentii potestas, ut ut nouissime Augusteam Herculio patri reddidisset, Augusteam illam sui patris excedebat; qui non proinde merus erat Cesar, quando eam Herculio restitueret, sed Augustus, ac quodammodo etiam plusquam Augustus.

 Totam itaque historie nostre seriem euidenter turbat Toinardus, liceat dicere, dum ex eo quod infra legimus, et oderat  hominem, et tres Cesares, computato Maxentio, facere non poterat, colligit, Maxentium nil aliud factum fuisse a memoratis militibus, quam Cesarem. Neque enim attingit noster uel tantillulum iis uerbis, quo potestatis genere donatus fuerit Rome Maxentius in illa Pretorianorum seditione: sed quid Galerio ad primum de illorum facto nuntium in mente uenerit, et nequiuerit tamen duabus de causis a seipso impetrare, ut aggrederetur uel faceret.

Ante omnia ergo, quoniam rem integram ordine recitare opere pretium est, pauci illi milites, qui Rome in castris relicti, et opportunitatem nacti, Maxentium purpura induerunt, non Cesarem, sed Augustum, cum ita induerent, fecerunt; disertusque est in eam rem Eutropius, libro X, his uerbis: »Rome interea, Pretoriani, excitato tumultu, Maxentium Herculii filium, qui haud procul ab Urbe in uia publica morabatur,  AUGUSTUM nuncupauerunt.« Neque pariter iidem Seuero solam imperii sedem, sed imperium integrum pro uirili abstulerunt. Paulo post uero, allato semel huius rei nuntio ad Galerium, cogitauit Galerius, utrum qua iam ratione de Constantino, quem Constantius Augustum moriendo creauerat, fecerat ipse pro senioris Augusti iure merum Cesarem, facturus esset similiter merum Cesarem de Maxentio, quem memorati milites Augustum constituerant. Sed istud tandem consilii post quam plus minus animo agitasset, duplici de causa repudiauit. Una, quoniam Maxentium ualde oderat, nec, pre eo odio, impetrare a se poterat, ut uel illum Cesarem nuncuparet. Altera autem, quoniam preterea per uenerandam Diocletiani dispositionem capite 18, laudatam, tres simul Cesares nequibant esse in republica. Quapropter sese alio conuertens, Seuerum arcessiuit, et hortatus ad recipiendum imperium, misit eum cum Maximiani Herculii exercitu ad expugnandum Maxentium, ut ab omni  scilicet imperio Maxentius excluderetur. Ac denique cum post illam Seueri aduersus Maxentium expeditionem, non modo non expugnatus fuisset Maxentius, sed e contra plusquam duplicate fuissent Maxentii copie, periissetque Seuerus, et Maxentii etiam potestas ipsam Herculii Augusti potestatem recenter in pristinum locum restituti superaret, tunc temporis, inquam Galerius, qui simplicem Cesaris appellationem tante potentie homini tribuere uelle, nec satis Maxentio, nec sibi ipsi sat tutum fore iudicabat, et qui insuper omnem summi imperii spem Maximino Daie uolebat adimere, se Liciniumque Augustos, Maxentium uero et Constantinum filios Augustorum, Cesarum nomen de medio tollendo, nuncupauit; concesso tamen iisdem non multo post ipso quoque Imperatoris titulo, ea occasione, que in fine huius capitis memoratur.

Maxentium Rome factum imperatorem. Maxentius, ut ex Lactantio, capite 46 , liquet, 6 kalendas Nouembris, id est, 27 Octobris, imperator  Rome appellatus est; et teste eodem Lactantio, capite 46 , Galerius Maxentium imperatorem dictum non accepit, nisi postquam Seuerum Augustum et Constantinum Cesarem appellauit. PAGIUS, ad an. Ch. 306, num. 11.

Cum statuisset. Galerius nempe Maximianus. Quorum nominum prius a Gallica Parisiensi uersione, posterius uero ab Anglica suppletum.

Orbem terre deuorare. Figuratarum locutionum , quam feliciter tralatio nouissime laudata explicuit in hunc modum: totius imperii opes exhaurire; to exhaust the wealth of the whole Empire. Possit et hic Ciceronis locus pro Domo sua uice commentarii esse: »Non enim arbitror, cum post meum discessum omnium locupletum fortunas, omnium prouinciarum fructus, et tetrarcharum ac Regum bona spe et auaritia deuorasses,« etc.

Prosiliuit. Ms. liber, prosiluit; ut quidem ex prima  Baluzii editione, quam reliqui postea editores secuti sunt, colligere est. uellemque sane id preteritum secunde uiri clarissimi cure non mutassent. Quorsum enim, cum prosiluit haud minus in usu fuerit apud Latinos, quam prosiliuit? Liuius, libro uIII Belli Punici: »Asdrubal clamore equitum excitatus . . . ex tabernaculo prosiluit.« Idem alibi: »Prope attonitus miraculo Rex cum a sede prosiluisset.« Atque ante illum uirgilius, libro u Aeneidos:

. . . . . . finibus omnes,
Haud mora, PROSILUERE suis.
Quid? quod si prosiluit nequiuisset seruari, mutandum credo, potius fuisset in prosiliit, quod infra tibi capite 30, occurret, quam in prosiliuit. Sed, uti iam dixi, ueteris membrane lectio proba est; habuitque uerbum prosilio tria simul preterita, prosilui, prosiliui, et prosilii. Confer dicenda capitibus 30 et 49.

Ab hac captiuitate. Id est, ab hoc tributo, si Maucroixii uersionem  , uel ab hac indictione, si anglicam   sequi uoluerimus. Neque certe negandum, quin apud undecimi et duodecimi seculi scriptores, captiones et capture talia indigitent. Sed preter quam quod he uoces etatis infime sunt, differunt etiam plurimum a uocabulo captiuitatis. Quare nunc quidem longe prestiterit, meo iudicio, per captiuitatem, captiuitatis signum uel notam intelligere. Non quod reuera captiuus esset populus Romanus, sed quod ut captiuus tractaretur a Galerio, noster supra, capite 23, de iisdem censibus, atque aperte que nunc de huius loci sententia dicimus, in antecessum firmans: »Census, ait, in prouincias et ciuitates semel missus, censitoribus ubique diffusis et omnia exagitantibus, hostilis tumultus et captiuitatis horrende species erant.« Possit autem, si in istis, »ad hanc usque prosiliuit insaniam, ut ab hac captiuitate ne populum quidem Romanum fieri uellet immunem,« captiuitatem recte de captiuitatis nota uel signo accipimus, aliquid inde lucis loco Pauli ad Corinthios accedere, ubi uulgo  interpretes pro potestatis indicio sumunt. Comma est, 

Eodem fere tempore castra quoque sustulerat. Locus uarie acceptus a doctis.

Id est, numerum militum pretorianorum ualde imminuerat. Maucroixii uersio, cuius uerba sunt: En même temps il auait extrêmement affaibli le nombre des soldats prétoriens.

Hoc est, aliquot priuilegia pretorianis cohortibus ademerat. Tralatio anglica, ut ex his patet: »He had also at the same time made an attempt upon some of the priuiledges of the pretorian bands.«

Sustulerat. Malim, transtulerat. GAL.---Castra . . . pretoria sustulerat. Id est, ex parte. Neque enim eos penitus dicendus sustulisse a quibus factus est imperator. Siquidem secundum Zozimum, , , .  Edit Oxon. et Cant. Quibuscum faciunt Baluzius et Cuperus.

Mea symbola est, omnia planissima fore, si pro Eodem fere tempore, etc. alio tantum ordine legerimus, Eodem tempore castra quoque pretoria fere sustulerat. Ita autem faciendum esse suadent primo que proxime sequuntur: Milites pauci qui Rome in castris relicti erant. Nam si reuera pauci milites relicti Rome fuerant in castris, fere ergo castra pretoria sustulerat Galerius, que nostra lectio est: non uero prorsus sustulerat, quod recepta uocum dispositio innuit. Et deinde, cum constet, nequaquam nostrum  numero multitudinis scripsisse in antecedentibus, Cuius motus he fuerunt causa, sed singulari numero, Cuius motus hec fuit cause, prestat certe duas res, e quibus seditio, qua de agitur, nata est, eodem precise tempore accidisse, quia ita melius quasi unica fuerit causa illius motus, quam si diuersis temporibus euenerint. Quare ob id quoque legendum potius censeam, Eodem tempore, etc., quam Eodem fere tempore.

Nancti. Ita quoque prima Baluzii editio. Cetere, nacti. uide omnino que de ea re obseruantur supra Columbo.

Occisis quibusdam iudicibus. Inter quos Abellium interfecit . Edit. Oxon et Cant. Idque quod addunt, ex Zozimo.

Quibusdam iudicibus. Iudices hi non erant ordinarii et ciuiles, sed domestici principum et militares, de quibus supra capite 22. »Iudices militares, humanitatis litterarum rudes, sine assessoribus, in prouincias missi.« Fit et eorumdem mentio, cap. XuII, ubi  de morbo agitur Diocletiani. TOLLIUS.

Qui erat concitatus. Id est, interpretante Maucroixio, qui iam contra Galerium male animatus erat; et secundum uersionem anglicam, qui erat ualde irritatus. Ego uero explicare malim, quem eo ipso tempore uidere erat concitatum turbasque facientem; ob illos nempe Censitores, quos audiuerat ordinari, ut Romam missi describerent plebem. Gallice, loquendique modo non minus proprio quam breui, souleué.

Maxentium purpuram induerant. Emendasse uidetur, Maxentium purpura induerant. GALEUS.

Turbatus est, etc. Galerius nempe, secundum Maucroixium. Maximianus scilicet, secundum tralationem anglicam. Utrumque coniungit merito Baluzius.

Nec tamen nimium territus. Locutio sic satis notanda, sed cuius uim forsan nulli melius hodie senserint, quam Galli, quibus , familiarissimum est totidem uerbis dicere, et toutefois pas trop épouuanté. Usurpamus  autem proprie, quando quis, uti hic, mediocriter turbatur, nec ineptus redditur animus ad dispiciendum quid opus sit facto. Similique dicendi genere noster infra, capite 40, non nimis Auguste proxima: ubi uide notas.

Hominem. Pro quo Maxentium in sua uersione posuit commentarii uice Maucroixius.

Et tres Cesares facere non poterat. Id est, et preterea Constantino Maximinoque Daie, quos iam ambos, licet diuersissima mente, Cesares fecerat, tertium; euehendo extra ordinem Maxentium ad eiusdem Cesaree dignitatis apicem, addere non sinebat dispositio, de qua loquuntur supra Baluzius et Cuperus.

Semel fecisse quod uoluit. Quando scilicet Constantinum Cesarem fecit inuitus: que Maucroixii interpretatio.

Hortatur ad recipiendum imperium. Suum scilicet. Est enim hic recipere, non rem, que tibi demum detur, accipere, quod anglica uersio suggerit, sed rem,  quam iam ante habueris, recuperare, sicut optime transtulit Maucroixius, et docte tibi explicabit amplissimus Cuperus. uellem tamen, ne quid dissimulem, Maucroixii tralatio, que simpliciter est: il l'exhorte à recouurer l'empire , ne uideatur nempe innuere Seuerum fuisse seniorem Augustum; quod certe non erat.

Mittit eum cum exercitu Maximiani. Herculii nimirum, seu senioris, quod postremum lucis causa suppleuit Maucroixius in sua uersione; neque id quidem, ut mox patebit, incassum, monente pariter ad sequentium intelligentiam anglica, eumdem Maximianum fuisse Maxentii patrem. Sed is porro Maxentius, ut proxima ostendent, nesciebat quid contra se Galerius Maximianus moliretur, quanto ita Seuerus ab  illo ad sese expugnandum cum patris sui Maximiani Herculii exercitu missus est.

Maxentius tanti facinoris sibi conscius. Hoc est, sumpte sine senioris Augusti consilio purpure, usurpatique simul Italie imperii, quod Galerius Seuero cum Occidente cesserat.

Licet iure hereditatis paterno milites traducere ad se posset. Sensus est, licet sibi minime impossibile uideretur paternos milites, siquidem a Seuero contra se adducerentur, in suas partes hereditatis iure traducere. Sunt autem paterni illi milites iidem, qui paucis ante uersibus exercitus Maximiani uocabantur.

Maximianus socer. Hoc est, Galerius; quod et maluit Maucroixius, illustrande narrationis gratia, suppressis auctoris uerbis, ponere.

Querebat quatenus. De ui huius aduerbii Columbum consule.

Se a periculo impendente muniret. Hanc phrasim idem uir doctus ibidemque loci, uariis tuetur exemplis.

 Patri suo. Seniori nempe Maximiano, sicut additum a Maucroixio in sua tralatione.

Post depositum imperium in campania moranti. , inquit Zozimus, . Que ita conciliat Baluzius, secessisse quidem Herculium in Lucanium cum imperium deposuerat, sed tum cum ista agebantur, in Campaniam uenisse. Edit. Oxon. et Cant.---Neque sane aliter Baluzius. Sed uero huius loci uerbis, quomodo hactenus sumpta sunt, longe aliud significari, res ipsa, et ambe clarissimorum Interpretum uersiones perspicue ostendunt. Gallica: Il enuoie présenter la pourpre à son père, le uieux Maximien qui, après son abdication, faisait son séiour dans la campagne. Anglica autem: So he sent the purple to his father, who had liued in Campania euer since his resignation of the Empire.. Quid si igitur in eo loco, ut alicubi apud Ciceronem, post, sequente commate, atque alibi aliter  mille locis, postea ualeat? et in nostro rursum, Ciceronis imitatione, qui, Ego morabor te pro Ego te expectabo, in epistolis ad Atticum usurpauit, depositum imperium in Campania moranti, pro expectanti, dictum fuerit? Tunc profecto nulla magis uidebitur superesse difficultas, quam si planissime haberemus: Patri suo postea, depositum imperium in Campania expectanti, etc. In quam scilicet Herculius, audito semel quo pacto Rome filium suum Maxentium pretoriani Augustum nuncupassent, summa quidem celeritate, nec sine magna spe recuperandi imperii aduolauerit e Lucania, ubi iam inde a deposita ingratis purpura priuatus consenescebat: sed ita tamen, ut intra Campanie limites sese tamdiu tenere uoluerit, donec utrum sibi filius resumende purpure potestatem faceret, resciuisset. Iuuatque admodum, quamuis singula minus distincte recitet, Eutropius, his uerbis: »Rome interea Pretoriani, excitato tumultu, Maxentium Herculii filium, qui haud procul ab urbe in uia publica morabatur, Augustum nuncupauerunt. Quo  nuntio Maximianus Herculius ad spem erectus resumendi fastigii, quod inuitus amiserat, Romam aduolauit e Lucania, quam sedem priuatus elegerat, in agris amenissimis consenescens.« Placet itaque, quo sic desinam, hec distinctio: »Patri suo post depositum imperium in Campania moranti, purpuram mittit.« Neque ista Ciceronis dissimilis est: Hora post, Antiochum Gabinium nescio quem, etc. condemnarunt.«

Bis Augustum nominat. Explicat hanc locutionem Toinardus suo loco.

Et qui deposuerat inuitus. Purpuram scilicet, , eoque propiore. Precessit enim et imperium, quod eque bene ratio latinitatis pateretur subaudiri. Sed remotius est.---Et qui. Lego, et quia. GALE.

Libenter arripuit. Eamdem nempe purpuram. Qua de re multo plura Baluz.

 Seuerus interim uadit. uadere nonnunquam de hostibus qui armati, preliandique animo, procedunt, dicitur. uirgilius, Aen. II:

Spoliis se quisque recentibus armat.
uadimus immixti Danais, haud numine nostro,
Multaque per cecam congressi prelia noctem
Congerimus;
et Liuius pariter, libro III: »uadunt igitur in prelium ab sua parte omissum, et locum ex quo cesserant repetunt; momentoque non restituta modo pugna, sed inclinatur etiam Sabinis cornu.« Imo quandoque etiam usupatum uideas de illis, qui sese huc aut illuc, iam preliantes, conferunt, Ennius, lib. uIII, Annal. uersibus supra laudatis:

Non ex iure manu consertum, sed mage ferro
Rem repetunt, regnumque petunt:
   uadunt solida ui;
nec dissimili ratione Liuius, libro XXuI: »Cum inopinato  in castra Romana Numide Hispanique cum elephantis irrupissent, elephanti, per media castra uadentes, stragem tabernaculorum ingenti sonitu ac fuga abrumpentium uincula iumentorum facerent.« Quare omnino possis Columbi emendatione carere.

Et se contra quem uenerant tradunt. Corrige, ei se contra quem, etc. GALE.---Ita quoque emendaueram, quia mire gaudet noster . Sed potuit etiam scripsisse, et se ei, uel illi, contra quem uenerant tradunt; aliaque id genus.

Sed occur. iam resumpto imperio Maximianus. Senior nimirum; quod non male ambobus interpretibus supplendum uisum est.---Currenti anno , Maximianus Herculius, qui post depositum Imperium in Lucania morabatur, a Maxentio filio, dum is in Campania esset, Romam uocatus est, ab eoque iterum Augustus nuncupatus, ut iam ex Lactantii capite 26, diximus: quod presenti anno factum, non tantum ex laudato Lactantii capite, sed etiam ex eius consulatu  ordinario anno sequenti , iuxta primam consulatuum Cesareorum regulam assumpto colligitur. PAGIUS, in Crit. Baron. ad An. Ch. 306, num. 13.

Cuius aduentu Rauennam confugit. Zozimus ait, occisum fuisse ad Tres Tabernas, ut captus fuerit Rauenne. GALE.

Maximiano. Illi nempe, qui mox initio capitis 27, nominabitur simpliciter Herculius, et ita simul ab alio Maximiano distinguetur. Locus est, Herculius uero cum Maximiani nosset insaniam. Iudicet hinc obiter equus lector, quam multis locis hic libellus sit non subobscurus tantum, sed obscurus, quamque satius auctori nobisque fuisset Herculium ubique, uerbi gratia, Herculium, et Galerium pariter ubique Galerium nominasse.

uestemque et purpuram eidem, a quo acceperat reddidit. Locus non una de causa notabilis. Nam quod primo supra uidimus, Seuerum missum fuisse a Galerio ad Herculium Maximianum, ut eum Herculius purpura indueret , id hinc discimus fuisse factum, adeoque Seuerum ab Herculio purpuram accepisse. Et, quod iam secundum precipuumque est, Seuerus qui ita purpuram ab Herculio acceperat, nonnisi Cesar factus fuerat, cum illam acciperet. Sed quando eamdem Herculio reddebat, recenter factus erat Augustus a Galerio, ut in fine capitis 25, traditum. Nec uidetur proinde Augustorum purpura diuersa a purpura Cesarum, cum quam Seuerus ut Cesaree potestatis insigne ab Herculio habuerat, eamdem, iam Augustus factus, Herculio a quo habuerat, reddiderit. Addo, quod eodem pertinet, Diocletianum, capite 19, cum se purpura, quam hactenus ut Augustus et senior Augustus induerat, exueret, uelletque simul conuocate militum concioni hominem, quem una cum Seuero nouum Cesarem pronuntiare tantum non desinebat, tradita in eorum oculis purpura notum facere, haud diuersam  ab illa, qua se exuit, Maximino Daie iniecisse, sed eamdem: »Huic purpuram Diocletianus iniecit suam, qua se exuit, et Diocles iterum factus est.« Nescimus porro, an ita quod satis sit ad amplissimi Cuperi questionem superius memoratam responderimus. Sed uix certe que nunc a nobis obseruata sunt, pretermitti poterant; nec quidquam meminimus in contrarium, quod ualeat preponderare.

uestemque et purpuram. Querit supra Columb. an sit . Idque negat, credens potius interiorem et exteriorem uestem intelligi. Ego contra esse existimo, eamque unice uestem significari, que simul fuerit purpurea, et exterior, ob hec nimirum auctoris nostri uerba secum collata:

Senex Maximianus . . . ut posset  fallere, deponit regiam uestem, cap. 29.

Senex Maximianus . . . cum iam Constantinum estimaret intrasse fines Barbarorum, repente purpuram sumit, eodem capite in sequent.

Sed nec manifeste alia mens fuit doctissimis interpretibus;  quorum Gallicus uestemque et purpuram simpliciter uerterit, la pourpre, ad uerbum purpuram: anglicus uero the imperial purple; imperatoriam purpuram, in hoc etiam confirmante palam ultimo, que nos modo de indiscreta Cesarum imperatorumque purpura diximus, quod imperatoriam uocauerit eam purpuram, quam Seuerus, cum ab Herculio Cesar fieret, accepit: and gaue back the imperial purple to him from whom he had receiued it. Celebre autem figure, quam hic laudamus, exemplum est, si quis aliquod requirat, uirgilianum illud:

. . . Laticis, qualem pateris libamus et auro,

pro pateris aureis, inquit Seruius; atque alibi:

uictori uelatum auro uittisque iuuencum,
pro uittis itidem aureis. Necnon in Actibus apostolicis, ex meliori doctorum sententia, , id est, uertente inter alios Beza, cum tauros uittatos, seu coronatos, ad  uestibula adduxisset.

Quo facto, nichil aliud, etc. Prestat sine dubio cum Abensi editione, et ambabus rursum uersionibus, distinctionem tollere post facto, atque uno spiritu legere in hunc modum: Quo facto nichil aliud impetrauit, nisi bonam mortem. Cette lâcheté ne put lui obtenir qu'une douce mort. MAUCROIX.---But all that he could obtain by this submission, was a gentle death. Tralatio anglica.

Bonam. Id est, lenem, ut modo Maucroixius: quod et proxime sequentia confirmant, leniter mori coactus est.

Nam uenis et incisis. Fractis laqueo ceruicibus, secundum Zozimum. Edit. Oxon., et Cant.

Ei. Malim sibi. GALE.

Leniter mori coactus est. Anno scilicet Christi 307. PAGIUS, ad An. Ch. 306, num. 10, in fine.

Ab hoc capite suos persequi. Lego, ab hoc cepit suos persequi. Cum antea scilicet seuiisset in solos Christianos. BOHERELLUS.

 Ab hoc capite suos persequi. uitio huius mendosissimi loci facile remedebimur, si cum Nicolao Heinsio legamus: Ab hoc cepit suos persequi. Ab hoc, est post hoc. In capite, pro cepit, ut multi scribebant, peccatum est litterarum, transpositione. GRAEuIUS.---Ab hoc capite suos persequi. Adde ceperunt. Sed forte plura exciderunt. TOLLIUS.---Ibi est hiatus. ALLIX.



CAPUT XXuII.

Herculius uero cum Maximiani nosset insaniam. Perioche in speciem perspicua, sed inde uere obscura, quod is primum, de quo nunc agitur, Maximianus, alius plane sit ab eo, qui hoc nomine indigitabatur in proxime precedentibus. Tum, quod idem ille antecedentium Maximianus uocetur iam inopinanter Herculius. Huicque adeo obscuritati mederi uolentes clarissimi Maucroixius et Burnetus, uerterunt, ille quidem tamquam nostri uerba sint: »Senex uero Maximianus  cum Galerii nosset insaniam.  Hic autem, ac si recepta lectio esset: »Senior uero Maximianus cum iunioris Maximiani nosset insaniam.« 

Adiuncto Maximino. Editio Oxon anni 1680, p. 108, in Emendationibus, que serius occurerant. uulgatam scripturam secutus est Maucroixius in sua uersione, correctionem Burnetus. uide tu, quid Toinardo de utraque lectione pronuntietur supra in Notis ad hunc locum, et ad caput 18.

Duplicatis copiis. Pro quo duplicatis uiribus simillimo sensu reperies in fine capitis 46.

Quibus resisti nullo modo posset. Cum puncto et commate. GALE.---Emendandum puto: Quibus cum resisti, etc. BOHERELLUS.---Placet admodum. Nisi quod potuit etiam noster scribere: »Quibus resisti nullo modo posset: urbeque munita, uel et urbe munita; « adeo ut copula absorpta sit a precedente uoce.  Sed ultimam, scio, legendi rationem teretes aures minus amabunt.

Urbe munita, et rebus ceptis inimicis diligenter instruens. Hic mendum cubat. ALLIX.---Locus deprauatus, quique uix aliter uidetur in integrum restitui posse, quam si legatur: Urbe munita, et rebus ceptis in itinere diligenter instans, uel insistens. Edit. Ox. et Cant.---Locus contaminatissimus. Qui purgari possit, incertum est. Heinsius coniiciebat: Urbe munita, et se super ceptis inimicis diligenter instruens; hoc est, diligenter rimans et inquirens quid consilii caperent inimici. GRAEuIUS.---Emenda: »Urbe munita, et rebus necessariis non minus diligenter instructa:« aut, si hoc non placet, »Et recentibus copiis non minus diligenter instructa. TOLLIUS.---Corrigo: »Urbe munita, et preceptis amicos diligenter instruens;« siue, »Et rebus contra inimicos diligenter instans, uel insistens. GALE.«---Malim ego: Urbe munita, et rebus aptis inimicis diligenter instruens; modo non  res apte inimice, sed res apte inimicis intelligantur, id est, apte ad arcendos et propulsandos a muris inimicos; des choses propres pour des ennemis, inquiunt quotidie Galli ad uerbum, qualia olim erant scorpiones, catapulte, et reliqua id genus. Hirtius lib. u: »Scorpionum, catapultarum, ceterorumque telorum, que ad defendendum solent parari, magnam copiam habebat.«

Sue minoris filie nuptiis. Maucroixii uersio, seu uerius paraphrasis est: par le mariage de sa fille Fausta; sue Filie Fauste nuptiis. Recte. Confer Baluzium, ac Toinardum insuper ad hunc locum.

Ille interea. Galerius. MAUCROIX.---Maximianus alter. Tralatio anglica.

Ad urbem accedit. Romam scilicet, quod non immerito interpretes e sequentibus, et communi latinitatis usu, simpliciter et rotunde in suis uersionibus posuerunt.

Ad circumsedenda menia. Malebat, credo, uir doctus, cuius nomen, propter rei incertum, tacebo: Ad circumdanda menia. Sed nulla mutatione opus est.  Mutinam circumsedere, Coloniam circumsedere, oppidum circumsedere, aut, ut nonnulli codices habent circumsidere, aliaque id genus, Ciceroni familiaria sunt in Philippicis, et alibi, pro obsidere, et similibus.

Aestimaretque illam. uirgilius Eclog. 1:

Illam ego huic nostre similem, Melibee, putaui,
Stultus ego, huic nostre similem, etc.
TOLLIUS.

Socer generum oppugnaret. Id est, Galerius Maximianus Maxentium; quod uel hec capitis 26 ostendere possint: »Maxentius tanti facinoris sibi conscius . . . cogitans . . . fieri posse, ut Maximianus socer . . . ipse cum suo exercitu ad se oppugnandum ueniret.« Adiice tamen que ex Tristano memorat amplissimus Cuperus.

Et quod Romani milites, Romam translatis signis. Editio Abensis, mutata, meo iudicio, distinctione optima  in pessimam: Et quod Romani milites, Romam translatis signis, imperium reliquerunt.

Imperium reliquerunt. Galerii nimirum quod Maucroixio non superuacaneum uisum est explicare: Se réuoltèrent contre Galérius.

Dimissisque animis. Prestiterit demissisque legere. BOHERELLUS, item GALE, a quibus nec diuersus abit Columbus.---Tam dimissis quam demissis, hic legi et commode exponi potest. Sed prius melius. Dimittere animos, id est, omittere et abiicere superbiam. Deiicere animum potius quam animos dicitur. TOLLIUS.--- Dimissisque animis. Nihil uerius Columbi correctione, Demissisque animis. Nam quam demisso animo prouolutus fuerit ad genua militum, sequentia docent. Dimittere animum quid sit, Latium ignorat. GRAEuIUS.

Donec promissis ingentibus flexit animos eorum. Hec ex secundis curis Baluzii. Prima namque editio, quam et cetere postea imitate sunt, manuscripti codicis lectionem ad hunc modum in auctoris uerbis representauerat: Donec promissis ingentibus felix animus,  quorum. Unde nate sequentes Eruditorum notule, aut illustrationes.

Felix animus, quorum. Hic mendum latet. ALLIX.---Facilis emendatio: Flexit animos eorum. Edit. Oxon. et Cant.---Enfin la grandeur de ses promesses en toucha quelques uns. MAUCROIX.---Ex cuius proinde coniectura scriptum olim: Donec promissis ingentibus flexit animos quorumdam uel aliquorum. Adde Baluzium, Columbum, et Toinardum.

Si cum paucis. uariant hic interpretes, quorum alter de paucis equitibus, alter uero de parua militum manu accepit. Si on eût enuoyé de la caualerie après lui. MAUCROIX.---If he had been pursued by euer so small a body. uersio anglica.

Utensilia. Res ad uictum necessarias. Edit. Oxon. et Cant. similiterque interpretes.---Utensilia sunt cibaria, copie necessarie uictui, Tacitus I Annal. 70, Pernoctauere sine utensilibus, sine igne. uide que ibi notauit uir summus, Ioannes Fridericus Gronouius.  GRAEuIUS.---Utensilia. Notabilis huius hic uocis notio. TOLLIUS.

Quo pestiferum. Lege: Qua pestiferum. TOLLIUS.

Mulieres corrupte. Nempe ui, quomodo in precedentibus: »Dedit militibus potestatem, ut dispersi quam latissime diriperent omnia, uel corrumperent.« Sequitur mox synonyma uoce de uirginibus: uirgines uiolate; ut non proinde perpetua sit differentia, quam capite 8, occurrere posse credidimus et firmauimus inter corrumpere et uiolare in consimili argumento. Women were forced, uersio anglica; quod non nisi de mulieribus ui corruptis, seu uiolatis in usu est.

Extorti parentes et mariti, ut filias, ut coniuges, ut opes suas proderent. Extorqueri uulgo, non de personis, sed de rebus usurpatur: torqueri uero de personis; ut, uno uerbo, res communiter extorqueantur, persone torqueantur. Priori pacto, extorquere pecuniam, extorquere talenta Attica 50, extorquere ferrum, extorquere auxilium, apud Ciceronem cum quam plurimis aliis eiusmodi locutionibus occurrunt. Posteriori  uero, noster supra capite 14: Iudices uniuersi, omnes denique, qui erant in palatio magistri, data potestate, torquebant; et paulo post rursum: Nihil usquam reperiebatur, quippe cum familiam Cesaris nemo torqueret. Item capite 21: Torquebantur ab eo non modo Decuriones, sed Primores etiam ciuitatum; et pariter capite 23: Si omnia defecerant, ipsi contra se torquebantur. Quare uel nunc compositum extorti pro simplici torti eadem ratione habeamus, necesse est, qua Latinis territus et exterritus, pauidus et expauidus, ceteraque huius generis promiscue fere adhibentur. uel sensus est, parentes et maritos adeo in illa occasione tortos fuisse, ut ab eis tandem, ubi loci filias, coniuges, opes abscondissent, Galeriani milites extorserint: dicente nimirum haud dissimili sententia Cicerone in Tusculanis: Quoniam extorsisti, ut faterer. Eligant docti quod maluerint.

Hoc modo se ad suas sedes recepit. C'est ainsi que  Galérius regagna les terres de son obéissance. MAUCROIX.---Hoc modo se Galerius ad ditionis sue terras recepit.

Hostiliter uniuersa uexasset. uera est ergo uorstii ad Sulpicium Seuerum, primis Christianorum persecutionibus uexationum nomen in Historie Sacre limine tribuentem, annotatio: »uexare, ut Asconius docet, ingentis calamitatis usum significat. Et passim auctores id uerbi iungunt talibus, que ingentem calamitatem utique significant, scribuntque uexare et perdere, diripere et uexare, populari et uexare, uexare et spoliare.« Nam et hic hostiliter uniuersa uexare habemus; minusque adeo necessaria emendatio, quam proponit supra Baluzius.

Cuius titulum immutari uolebat. Eumdem ibidemque uide.

Sed Daciscum. Quippe qui ipse Dacia oriundus fuerit. Edit. Oxon. anni 1580. Item Oxon. anni 1684 et Cantab. anni 1685. Nisi quod he due legi insuper iubeant, Dacicum.---Daciscum. Alii legunt, Dacicum.  Sed uulgata lectio illa Seueri apud Hist. Aug. Scriptorem in Maximinio defendi potest: Thraciscum eum compellantis. TOLLIUS.



CAPUT XXuIII.

Post huius fugam. Id est, Postquam ita reliquisset Italiam Galerius Maximianus, ut ex uariis, quas eruditi in hunc locum contulerunt, curis colligere est.---After that he had left Italy in this manner, uersio anglica.---Après la fuite de Galérius. MAUCROIX.---Huius. Nempe Galerii Maximiani. PAGIUS.

Maximianus alter. Is ergo, de quo supra capite 8: Quid . . . . Maximianus, qui est dictus Herculius? quique alibi toties senex Maximianus in hoc libello uocitatur, imo hoc ipso loco in Maucroixii uersione.

E Gallia recepisset. In Italiam nempe, unde se contra paulo ante in Galliam receperat. Cap. ult. Et ab urbe Roma tanquam Superbus alter exactus est.

Habebat imperium commune cum filio. Nempe Maxentio.  PAGIUS. Idque secundum tralationem anglicam, in that part of the empire; hoc est, in ea imperii parte, quam eadem uersio paulo ante Italiam nuncupabat, et in quam noster huius capitis initio tacite posuit Maximianum Herculium sese e Gallia recepisse, id est, rediisse.

Quippe cum prior et maior filii potestas. Subintelligi potest esset: commodius autem, et ad perspicuitatem aptius addi. TOLLIUS.---Quippe cum. Corrigo, quippe quod. GALE.---Mea coniectura est, emendandum esse, quippe tum, ut hoc temporis aduerbio Cecilius noster significauerit, fuisse olim cum Maxentii potestas, que post redditum suo patri Herculio imperium prior et maior erat sui patris potestate, non eiusmodi esset, sed inferior et minor.

Qui etiam patri reddiderat imperium. Accipio quasi noster scripserit, quam adeo exerens, uel, qua etiam usus imperium patri reddiderat, illumque bis Augustum nominauerat. Pro etiam, editio Abensis seu casu, seu cuiusuis consilio, diuisim habet, et iam. Mallem,  si quid foret immutandum, legere qua pro qui, hoc pacto, qua etiam  patri reddiderat imperium. Neque aliter forte fuerat auctoris manus.

Ut sibi sua uindicaret. Hoc est, si Maucroixii uersionem paulo liberius interpretemur, ut que sua fuerant, sibi uindicaret, et reciperet: ad uerbum autem ut antiquam suam hereditatem recuperaret: De se mettre en possession de son ancien héritage; quod mihi uel ob hunc uictoris locum, iam plus semel allatum, ualde blanditur, quasi partito imperio, cuncta que trans Alpes Gallie sunt, Constantino commissa. Africa Italiaque Herculio.

Quia milites erant, etc. Ex ueteri Herculii exercitu, quos in suas partes facile se pertracturum existimauit. Edit. Ox. et Cant.---Rectius sine dubio, amplissimi Cuperi imitatione, legeris, quia sui milites erant, qui Seuerum reliquerant, hoc sensu: quoniam eam  partem Maxentianorum militum, que paulo ab imperatore Seuero, sublatis signis, desciuerat, et sese Maxentio, contra quem uenerant, tradiderat, Herculius suam proprie esse reputabat, non filii Maxentii: adeo ut admodum uerisimile esset illos qui, quoniam olim patris fuerant, ad filium, relicto Seuero, defecerant, defecturos pariter a filio ad patrem, quamprimum daretur occasio.

Ad filium. Ad Maxentium. Maucroixii uersio.

Illum principem calamitatum. Id est, anglice uersioni: The chief occasion of all the calamities, etc. precipuam occasionem omnium calamitatum. Maucroixio auctor et princeps non diuersa hoc loco sonabant, qui ita nempe uerterit, ac si posterius uocabulum hinc prorsus abesset: l'ayant appelé l'auteur des calamités publiques, il lui arrache la pourpre. Certum est non multum differre, si modo differant. Colligo ex istis Ciceronis locutionibus: Princeps belli, princeps necis, princeps atque architectus sceleris; similiterque ex ista Cesaris: princeps sceleris, et concitator  belli: in quibus haud tantum optimo sensu auctor pro princeps possit ubique substitui, sed in quibus preterea uideas sceleris principem et sceleris architectum synonyma esse, item, principem belli et concitatorem belli.

Diripuit, etc. Propter quod seditionem et conuitia militum tulit. Eutr. libro X. Edit. Oxon. et Cant.

Purpuram. The imperial purple. uersio anglica, hoc est, imperatoriam purpuram; quod optime quidem conuenit cum initio capitis XXuI: Subito illi alius terror adlatus est, generum ipsius Maxentium Rome factum imperatorem: sed non ideo labefactant que superius, auctorem nostrum cum seipso conferentes, collegimus.

Exsutus. Ita quoque editio Abensis. Cetere, Exutus. Neque aliter supra in fine capitis 4, exutus ac nudus.---Lege, Exutus. ALLIX.

Senex. Deest importune ista uox in editione Aboana, quod propter illos moneo, qui ea utuntur.

 Tanquam Superbus alter. Scilicet Tarquinius, Romanorum rex ultimus. PAGIUS.---Comme un autre Tarquin. MAUCROIX.---Hoc est, tanquam alter Tarquinius. As Tarquin the Proud. uersio Anglica: id est, tanquam Tarquinius Superbus.

Superbus. Editio Abensis, Superbus, cum maiuscula littera ab initio: quo etiam modo rescribi uolebat Galeus.

Exactus est. Delendum hic uerbum substantiuum, utpote inficetum, et abundans. TOLLIUS.---Imo seruandum esse, neque ullum ipsi uitium inesse, que iam dicam, perspicue, credo, ostendent.



CAPUT XXIX.

Rediens rursus in Gallias. An. scilicet 307, circa mensem Augustum, ut ex libello de prefectis Urbis, a Cuspiniano primum et Onuphrio, tum a Bucherio in lucem edito, intelligitur. PAGIUS.

Ubi aliquantulum moratus est, profectus ad hostem, etc. Elegantius uerbum substantiuum post profectus  inferatur. TOLLIUS.---uel cum supplemento alterius est legere oportet, ubi aliquantulum moratus est, profectus est ad hostem: uel distinguendum, ubi aliquantulum moratus, est profectus, etc. BOHERELLUS.---Item, quod ad posteriorem distinctionem attinet. Ego, quin propter afferendas proxime rationes posterius priori longe preferendum sit, nullus dubito.

Profectus ad hostem filii sui Maximianum. Id est, ad alterum Maximianum. uersio anglica.---Hoc est, ad Galerium in Pannoniam, uti transtulit Maucroixius. Omnia admitto. Agi enim cum de Galerio Maximiano  tum de eodem degente tunc temporis Carnunti in Pannonia, et ad quem Herculius profectus sit et peruenerit e Zozimo atque aliis certissimum est. Quero tantum, quomodo potuerit Herculius, redeundo, ut fecit, ex urbe Roma in Gallias, Carnuntum proficisci? Qui enim ex Urbe in Galliam  ibant, tergum prorsus obuertebant Carnunto; Herculiusque non se tantummodo in uiam uersus Gallias dedit, adeo ut cum Mediolanum, uerbi gratia, peruenisset, susceptum iter deseruerit, ibique ceperit in Pannoniam tendere: sed rediit reapse in Gallias, quin et aliquandiu in Galliis post reditum fuit commoratus; nec nisi post eam commorationem ad Galerium filii sui hostem profectus est: »Rediens rursus in Gallias, ubi aliquantulum moratus est, profectus ad hostem filii sui Maximianum:« unde, uel si nolim, denuo rogandum, qui potuerit Herculius illo ipso tempore quo redibat ex Italia in Gallias, nec cessauit ad Gallias pergere, Carnuntum, Pannonie oppidum, cui dorsum uertebat, proficisci?

Hanc difficultatem eruditorum nemo, non dicam soluit, sed ne quidem tetigit. Soluet uero facile, opinor, recepte interpunctionis mutatio, paulo altius repetita, in hunc modum. »Quorum  ira et clamore perturbatus est senex impius, et ab urbe Roma, tamquam Superbus alter, exactus est rediens  rursus in Gallias, ubi aliquantulum moratus est, profectus ad hostem filii sui Maximianum.« Ita quippe Herculius concionem, in qua a Maxentii humeris purpuram deripuit, non in urbe Roma habuerit, sed extra urbem, et fortassis etiam procul ab urbe, et ad hoc uel illud Latii oppidum, Hernicorum puta territorii; »aduocauit enim populum ac milites,« uti superius narratum. Idemque postea, ira et clamore militum de ipsius facto grauissime indignantium perturbatus, consilium subito ceperit in Gallias per urbem Romam reuertendi. Mox autem, Roma ipsa, tamquam Superbus alter, fuerit exactus; idque, cum suum illud consilium exequeretur, hoc est, dum reapse in Gallias per urbem Romam rediret, ad quas deinde peruenerit, et a quibus denique, in illis aliquantisper moratus, contenderit in Pannoniam ad Galerium Maximianum filii sui hostem. uides, ni admodum fallor, quam paruo labore non parua historie series secum cohereat; item, quomodo contra Tollii sententiam  est post exactus non ineptum sit et redundans; postremo, uti quoque nichil necesse sit alterum est post profectus supplere, sed tantum distinguere: »ubi aliquantulum moratus, est profectus, etc.«

De componendo Reipublice statu. Locutio ualde propria, sicut ante initio capitis 26 notauimus. uide sis. Estque alias hec Sulpicii Seueri quam simillima, paulo post rebus domi compositis. Locus integer, quo melius iudices, sic habet: »Nec multo post Tirchac Rex Aethiopum regnum Assyriorum inuadit. Quo nuntio Sennacherib ad sua tuenda conuersus, fremens et clamitans uictori sibi uictoriam eripi, bellum omisit, missis ad Ezechiam litteris, cum uerborum contumeliis denuntians se paulo post, rebus domi compositis, ad excidium Iudee mature rediturum.«

Cum eo disputaret. Non quo sensu uulgo disputandi sumitur, sed illo, quem ex Cicerone stabilitum supra uideas in Cuperi Notis, et in Maucroixii Burnetique uersionibus feliciter expressum hoc pacto: Sous prétexte de conférer auec lui des affaires de l'empire.  MAUCROIX.---He pretended that he went to concert with him, etc. tralatio anglica. Que in utroque interprete latine sonant, quasi ut de imperii negotiis consilia conferrent et caperent.

Regnum eius. Id est, ut optime uersio anglica, eam imperii partem que Galerio obtigerat: his share of the empire. Regnum enim proprie dictum non fuisse certum est. Sed, ut illis temporibus Imperatores et Cesares nonnunquam regis nomine donabantur, ita quoque regni appellatione eorum ditiones.

Exclusus a suo, quocumque uenisset. Ex Aurelio uictore, quod nec noster capite 8 negabat imperii portio, quam Diocletianus administrandam Herculio commiserat, Italie atque Africe limitibus continebatur. Sed nuspiam noster, postquam semel capite XXuI resumpti ab Herculio imperii mentionem fecit, uel tantillulum Africam ut Herculii regnum, aut ut regnum ad quod fuerit profectus, et a quo undique,  etsi suo, fuerit exclusus, nominauit, uerum unice Italiam, quam sibi Herculius, ut suam, uindicare uoluerit; tum Galliam, in quam bis fugerit. Quare non dubitamus, quin regnum, a quo nunc, quocumque uenisset, exclusus fuisse dicitur, intelligere proprie oporteat de Italia: siue non alia pars prioris imperii reddita fuerit Herculio per filium, quod satis crediderim; siue simul reddita sit Africa, quod uidetur supra preferre amplissimus Cuperus, nec negaret forsitan Pagius, qui in Crit. Baron. ad annum Christi 336, num. 12, diserte ponit Felicem illum, pretorio prefectum, ad quem lex 21 Codicis Theodosiani inscripta est, ita fuisse prefectum pretorio Italie, ut in ea Africe quoque prefectura contineretur.

Quocumque uenisset. Nullum habet sensum, nisi dispescas a priori membro, et fiat initium sequentis periodi. ALLIX.---Putabam, sensum optimum sine recepte distinctionis mutatione elici posse in hunc modum: nullam fuisse urbem in Italia, ad quam se Herculius recipere tentauerit, que non ei portas  obserauerit, atque ita, quocumque ueniret, exclusum fuisse a suo regno, id est, a regno, quod sibi olim Diocletiani dispositione commissum solus rexerat, et habuerat postea commune cum filio, quasi postliminii iure.

Aderat ibi Diocles. Hoc est, apud eum Maximianum, ad quem ante dictus est Herculius fuisse profectus, proindeque apud Galerium Maximianum, seu, quod eodem redit, in aula Galerii, si cum Maucroixio ad sensum potius quam ad precedentia uocabula uolueris respicere: Galérius auait depuis peu fait uenir à sa cour Dioclès, etc.

Diocles. Hec prima occasio, que data sit nostro loquendi de Diocletiano post istam capitis 19 pericopen: »Huic purpuram Diocletianus iniecit suam, qua se exuit, et Diocles iterum factus est.« Unde, cum illum iam non Diocletianum, sed Dioclem nominari audimus, uidetur sequi Diocletianum, purpuram deponendo, ad pristinam suam Dioclis nuncupationem  rediisse. Presertim cum pariter capite 37, legamus: »Nam si quid reliqui uel Diocles, uel Maximianus reliquerunt,« et iterum capite 52: »Ubi sunt modo magnifica illa et clara per gentes Iouiorum et Herculiorum cognomina, que primum a Dioclete et Maximiano assumpta?« uide sis tamen, ne quid tale incautius colligas. Noster enim capite 41, non Dioclem, uel Diocletem, sed Diocletianum denuo appellabit his uerbis: »Augusta uero in desertas quasdam Syrie solitudines relegata, patrem suum Diocletianum per occultos gnarum calamitatis sue fecit;« et Eutropius quoque de eodem ad priuatam uitam regresso: »Diocletianus, inquit, priuatus in uilla, que haud procul a Salonis est, preclaro otio senuit.« Adde, ne nunc plures adducam, Hieronymi locum superius allatum, Maucroixius, quasi nostrum corrigens, Galérius, aut quid potius eligeret ambigens, auait depuis peu fait uenir à sa cour Dioclès, ou Dioclétien, son beau-père; ad uerbum: Galerius Dioclem, seu Diocletianum, socerum suum, recenter in  aulam suam acciuerat.

Ego sane quid potius eligendum sit diiudicasse nolim. Sed quocumque tandem nomine Diocletianus post imperii abdicationem uocandus, aut reapse uocitatus fuerit, erat certe tunc uel Diocles iterum, sine alio addito, ut cum noster supra, Diocles iterum factus est, scribebat; uel Diocles, seu Diocletianus iterum priuatus, si adiicienda sit simul mentio conditionis; uel Diocles, seu Diocletianus secundum priuatus, eo modo, quo qui olim secundum consulatum apud Romanos agebant, secundum consules dicebantur;  uel denique Diocles, seu Diocletianus bis priuatus. sicut supra Herculius, capite 26, bis Augustus nominabatur. Et iam harum omnium locutionum numerales littere nunquam magis fatalem numerum bestie Apocalyptice, si quis ea de re Meldensis episcopi exemplo cogitare uelit, conficient, quam in ceteris superius memoratis contigit; quod ideo addo, ne se forsan aliquo elabi posse crediderit uir clarissimus. uide notulas ima pagina subiectas.  .

A genero nuper accitus, ut, etc. Diocletianus, si uera essent que ab eodem episcopo ad caput 13 Apocalypseos ponuntur, ceteros omnes imperatores ad Licinium usque fecerat, fuitque cunctorum quasi pater et origo; quin et Diocli  conseruata fuit quodam modo, secundum Cl. presulem, potestas alios creandi. Hincque, pergente eodem, Diocletianum Galerius Maximianus ad se, cum uellet Augusti titulum Licinio dare, accersiuit. Sed primo, ut  liquet ex cap. 24, Constantinum, non Diocletianus, sed Constantius Chlorus Augustum nominauit, eique imperium per manus tradidit. Neque item Seuerum Diocletianus, sed Galerius Augustum nuncupauit, cap. 25, in fine. Neque pariter Maxentium Diocletianus, sed pretorianorum manus imperatorem fecit, cap. 26. Neque magis Seuerum Diocletianus, sed Galerius ad recipiendum imperium hortatus est, et reapse perpulit, ibidem. Neque iterum magis Herculium Diocletianus, sed Maxentius bis Augustum nominauit, ibidem rursus. Neque postremo in sequentibus Diocletianus, sed Galerius tres derepente iubebit imperatores, preter se et Licinium iam Augustos, sublatis Cesarum nomine priscaque simul Diocletiani dispositione, numerari, cap. 32. Imo omnia ista non modo non presente Diocletiano, sed ne quidem consulto facta esse, apparebit ex iisdem capitibus. Ne et addam, Seuerum etiam, insciente plane Diocletiano, missum fuisse a Galerio ad Herculium ante ipsam  Diocletiani abdicationem, ut ab Herculio purpura indueretur. Quare que ex laudati episcopi in Ioannis Apocalypsin obseruationibus initio huius note retulimus, mera sint oportet somnia hominis cause studio abrepti. Hacque tandem simplici et propria de causa accitus fuerit Diocletianus a Galerio, quando, presente illo, imperium Licinio dare uoluit, ut solennior esset inauguratio.

A genero. A Galerio. MAUCROIXIUS.

Imperium Licinio daret. Baluzius longam instituit hic loci disceptationem de anno, quo Licinius factus est imperator, aliis in annum 307, aliis uero in sequentem reiicientibus, quorum palmarium argumentum est, Galerium intra tam paucos menses tot terrarum spatia emetiri non potuisse; quibus tamen id reponi potest, inquietum et ferox Galerii ingenium, imperii presertim retinendi cupiditate accensum, ea cito perrupisse repagula, que animis paulo sedatioribus obicem posuissent. Edit. Oxon. et Cant.---Licinium currenti anno 307, Augustum appellatum,  recte scripsit Baronius, et nos in dissertatione Hypat. demonstrauimus. Quare errat Idacius in Fastis, ubi hanc dignitatem anno sequenti ei collatam tradit. Recte tamen uterque annotauit, eam nuncupationem Carnunti in Pannonia, idque 3 idus nouembris peractam. Sed Licinius prius Cesar, ac non multo post Augustus appellatus, ut ibidem ostendi. PAGIUS, in Critica Baron. ad an. Ch. 307, n. 14 ubi et plura in eam rem.

Substituto in Seueri loco. Recte, qui malunt, in Seueri locum. TOLLIUS.---Rectius quidem crediderim.  Nam sic, uerbi gratia, Florus lib. I, cap. 6: Ergo inter Tarquinii mortem, annitente regina, substitutus in locum regis . Sed uno uerbo, quod communiter in manum tradere, in matrimonium postulare, aliaque huius generis innumera melioris eui scriptores dicebant; noster e contrario, et Sulpicius Seuerus, et uulgatus interpres Bibliorum non raro in manu tradere, in matrimonio postulare, in matrimonio accipere, et sic de reliquis, dixerunt. Hinc inferius, capite 35, »commendatis Licinio coniuge sua et filio, atque in manu traditis;« et capite 39, »Legatis premissis, in matrimonio postulat;« et apud Sulpicium Seuerum, lib. I, cap. 9: »Iacob . . . amore uirginis conflagrabat, eamque sibi in matrimonio postulans, etc.,« ac rursum, cap. 43, »Achab . . . Iezabel  filia Baze regis ex Sidone in matrimonio accepta, Baali idolo aram lucosque constituit;« qui tamen alibi, »Moyses . . . apud Iethro . . . diuersatus, filiam eius Sephoram in matrimonium accepit;« et alibi rursum »Saul . . . filiam Malchol . . . Faltim cuidam  in matrimonium dedit;« quibus et alia apud eumdem similia, ut quoniam ita quarto Christianismi seculo politiores Patres promiscue utraque phrasi usi sunt, non debeat, meo iudicio, huius loci scriptura temere interpolari. Confer que ad capita 35, et 39, obseruabimus.

Itaque fit utroque presente. Diocletiano nimirum, et Maximiano sene, ut non male tam ex antecedentibus quam e proxime sequentibus suppleuit, uel explicuit Maucroixius. Mox enim sequitur senex Maximianus, et paulo ante precessit Diocles.

Sic uno tempore sex fuerunt. Locus sine dubio corruptus, uel mutilus. Quid hoc enim, sex fuerunt? cum nulla uox precesserit, que iam plurali numero intelligi, et, quod aiunt, subaudiri possit. Additum autem supplementi uice uocabulum Imperatores ab ambobus interpretibus. Il y eut donc alors six personnes qui portaient le nom d'empereur. MAUCROIX. And now there were all at once six emperours,  uersio anglica. Miror, non proprie sane, quod id uocabuli neutro numero in toto huius capitis initio, imo nec in toto superiori capite 28, legatur: sed quoniam qui tunc temporis rempublicam gerebant, nondum omnes imperatores erant, sed ex antiqua Diocletiani dispositione per Galerium confirmata, partim imperatores, partim Cesares. uide modo, si quid dubitas, totum caput 32. Intelliges, tantum abesse, ut, Licinio semel imperatore nuncupato, sex prefuerint reipublice imperatores, ut contra distinctio Cesarum ab imperatoribus obtinuerit adhuc aliquandiu, nec denique nomen Cesarum uere sublatum fuerit e medio, nisi postquam temporis lapsu scripsisset ad Galerium Maximinus, sese salutatum fuisse Augustum ab exercitu, et, acceptis iis litteris, iussisset demum Galerius, ut qui quatuor, preter se, hoc aut illo iure et titulo imperium Romanum administrabant, imperatores quoque in posterum nominarentur, sicut suo loco firmabimus. Que cum ita sint, quomodo horum uerborum, sic uno tempore sex fuerunt,  sensus esse posset, sic uno tempore sex fuerunt imperatores? Potius ergo, detur coniecture uenia, scripserit noster: Sic uno tempore sex prefuerunt; Reipublice nimirum, cuius mentio in antecedentibus hac perioche: »Quasi ut de componendo reipublice statu cum eo disputaret.«

Sic uno tempore sex fuerunt. Herculius scilicet, Galerius, Maximinus Daza, Constantinus, Maxentius et Licinius. Edit. Oxon. et Cant.

Impeditis consiliis senex Maximianus. Maximien frustré de son espérance. MAUCROIXIUS.---Latine, Maximianus, quem sua spes frustrata fuerat. Prestiterit sine dubio ex sequentibus Terentii uersibus explicare:

P. Ehodum, bone uir, quid ais? uiden' me consiliis tuis
Miserum impeditum esse? D. At iam expediam.
Ubi uide, si uacat, aut opus est, commentatores.

 Tertiam quoque fugam moliebatur. Locus uarie acceptus ab interpretibus. Maucroixius per presens, se prépare à une troisième fuite. Ad uerbum, tertiam fugam parat. Non male, cum in eiusmodi locutionibus uerba presentis et imperfecti temporis eleganter idem ualeant. Seruiusque alias ad illud Aen. I:

Sepe fugam Danai Troia cupiere relicta
Moliri.
Moliri, inquit, id est, parare.

uersio autem Anglica per preteritum: Fled again for the third time; se tertia uice in fugam dedit, inducto sic Herculio non fugam post plus minus temporis parante, sed iam fugiente. Suspicabar, scripsisse nostrum, Tertiam quoquo fugam moliebatur, hoc est, aliquo fugiendi certus, in quem potius locum ex multis, qui in mentem ueniebant, abiturus esset, cogitabat, et res interim, que ad fugam necessarie erant, parabat. Cicero II, de Diuin. Ita quoquo se uerterint Stoici, etc.

 Plenus male contagionis ac sceleris. Malebat Heinsius, Plenus male cogitationis ac sceleris. Contagioni hic nullum esse locum putabat. Cogitationes has malas in uerbis sequentibus prodit. GRAEuIUS.---Contagionis. Corrige meo periculo, et lege, cogitationis. Contagio sane hic locum non habet; nec iuuant allata a clarissimo Columbo, pag. 380, col. 1. TOLLIUS.---Contagionis. Cogitationis. Sic lib. u Institut., §. 12, de Iustitia. GALE.---In laudato tamen Lactantii loco, non modo nuspiam cogitationis uox ullo casu comparet in meis editionibus: sed uidetur etiam recepta lectio, purum ab omni sceleris contagione prestare, sensum habere optimum. Iudica tu. Locus integer talis est: »Adeone apud uos perit innocentia, ut ne morte quidem simplici dignam iudicetis: sed supra omnia facinora habeatur, nullum facinus admittere, pectusque purum ab omni sceleris contagione prestare?

Ut Constantinum Imperatorem. Quem necdum tamen  Galerii concessu licebat imperatorem uocari, sed tantummodo Cesarem. uerum noster plane Constantii dispositionem, de qua in fine capitis 24, antiquiorem habuit Galeriana, de qua pariter in fine capitis 25, mentio est. Hincque, sicut is supra statim a Constantii obitu, Suscepto, inquit, imperio, Constantinus Augustus, ita nunc idem post annum et amplius ab eiusdem Constantii excessu, Constantinum imperatorem uocat. Cui locutioni mox similes plures hoc ipso capite uidebis; ut ea propter potuerit quidem aliquando hic scriptor quinque, ante sublatum Cesarum nomen per Galerium, numerare imperatores, sed non sex, quia eousque Maximinus Daza mero Cesaris nomine seu titulo gaudebat.

Generum suum. Utpote qui Faustam Maximiani filiam in uxorem duxerit. Edit. Oxon. et Cant.

Generi filium. Id est, Constantii, qui, Helena repudiata, Theodoram, Herculii filiam, duxit, seu, ut alii malunt, priuignam. Edit. Oxon. et Cant.

Dolo malo. Qui bone fidei opponitur. uide Brissonii  formulas. TOLLIUS.

Dolus malus est, cum aliud agitur, aliud simulatur. Iulius Paulus lib. Sentent. receptar. tit. 9.

Regiam uestem. Que mox alio nomine purpura uocabitur. Repente purpuram sumit; et a Lactantio similiter his uerbis: Romanis indumentum purpure insigne est regie dignitatis assumpte, lib. Iu Instit., cap. 7, ut inde ualide firmentur que superius diximus.---Les ornements impériaux. Maucroixius. Ad uerbum, ornamenta imperatoria, multitudinis numero. The imperial habit. uersio angl. Id est, Imperatorium habitum, numero unitatis.

Francorum gens in armis erat. Illud Francorum bellum, de quo Lactantius loquitur, non uidetur ab eo diuersum, de quo Eusebius in uita Constantini, lib. I, cap. 25, ubi ait, Constantinum aduersus Britannicas gentes traiecisse. PAGIUS, in Critica Baron. ad annum Christi 307, num. 7.---Sed iam igitur anno  ere Christi Dionysiane 307, Franci totam Galliam peruasissent, et in Britannia Gallica consedissent, quod me nuspiam legere memini; contra uero, diuersissima apud Eginhardum et alios. Adde Baluzium, ad hec uerba, relicta militum parte; et quem sequi malim, Cuperum.

Britannia Gallica hoc nomen accepit circa annum Christi 460, cum Placidi ualentiniani tempore, Riualus Anglorum dominationem fugiens, cum magna Britannorum multitudine traiecit in Galliam, et uenetorum, et Osismiorum fines occupauit, ac de sua gente Britanniam appellauit. GRAEuIUS.

Barbaros. Francos lingua Attica ualentinianus imperator a feritate et duritia atque audacia uocari uoluit, inquit Iuo Carnotensis initio Chronici de regibus Francorum; quod hunc locum  ualde illustraret, nisi Francorum nomen utriusque ualentiniani temporibus antiquius esse, hic liber, plurimaque alia ueterum  monumenta, docerent et euincerent. Sed an ideo mollior olim huic auctori barbarorum appellatio, cum de Gallis ageret? Minime sane. Nam ita Carpos odiose capite 4, ita Persas capite 5, barbaros nuncupauit, haud alia mente alibi barbaram libidinem, barbariem naturalem, barbarum aliquem generum, barbaram seruitutem, et huiusmodi alia nominans.

Credit adolescens. Ce ieune Prince. MAUCROIXIUS---Haud male, modo non de principe admodum iuuene intelligas. Tunc enim Constantinus annum etatis agebat circiter tricesimum sextum. Confer dicta ad caput 24.

Imperatori. Constantino scilicet, quod merito maluit Burnetus, perspicuitatis gratia, repetere, quam cum nostro, uariata appellatione, obscurius loqui.

Opprimitur homo. Senex nempe Maximianus, quod ex parte interpretes declararunt, idemque adeo, qui paulo ante opprimere ipse Constantinum cogitauerat. Precessit enim: »Persuadet nichil suspicanti  ne omnem secum exercitum duceret . . . . ut  et ipse  haberet exercitum quem occuparet, et ille  opprimi posset ob militum paucitatem.

Quod ipsum precipue non deceret. Quia et ipsius Constantini socer erat, et patris fuerat Constantii, et imperator prouecte etatis, quem omni honore exceperat, adeoque patris loco, quia Augusti Cesarum patres dicebantur. TOLLIUS.

Tum subito a tergo eius porte reserantur, milites recipiuntur. Planissimo sensu, modo neutrum strictius a tergo Herculii accidisse, sed in remota urbis parte, cui tergum uertebat, intelligas, cuius obseruationis ratio et necessitas per se patent.

Adtrahitur ad imperatorem rebellis imperator. uide ut pergat noster ad aliorum potius dispositionem respicere, quam ad Galerianam. Omnino, si uel locum istum capitis 26: »Patri suo post, Herculio scilicet, depositum imperium in Campania moranti,  purpuram mittit, et bis Augustum nominat, cum hoc capitis 32, contuleris: uictus contumacia   tollit Cesarum nomen, et se Liciniumque Augustos appellat, Maxentium et Constantinum filios Augustorum,« intelliges adeo, non habitum fuisse per plus minus temporis Herculium pro imperatore a Galerio, ut in ista fere ultima Galerii dispositione nulla fiat Herculii mentio, nedum ut imperatoris.

Pater impius. Pater nempe, proprieque dictus, ratione filie Fauste, quam Constantinus uxorem duxerat: Impius autem, id est, crudelis, inhumanus, immisericors, sicut contra pius pater de patre benigno, humano et misericorde usurpatur. Cicero: Non secus in me pius, quam pater in filios: ut non proinde solam filiorum erga parentes pietatem uel impietatem Latini memorauerint, sed parentum quoque in filios. Imo, eternam Dei pietatem, hoc est misericordiam in gregem suum laudabit noster sub finem huius libri, capite 52.

 Audit scelera que fecit, etc. Hoc est, quamprimum uero ad Constantinum fuit adductus, exprobrauit illi Constantinus, quomodo non se pro patre et socero gessisset, sed scelerate, impie, perfide. Tum autem detracta ei uestis; ac denique, postquam ita fuisset increpitus, uita donatus est.

uestis. Regia scilicet. Purpuram Maucroixius, Imperatoriam purpuram Burnetus, rotunde transtulerunt.



CAPUT XXX.

Sic amisso imperatoris ac soceri honore. Id est, Herculius autem Maximianus, amisso in eum modum honore, quem ei antea Constantinus atque alii communiter ut imperatori, Constantinus uero insuper ut socero exhibebant. Firmant tam sequentia uerba, humilitatis impatiens   quam quod in precedentibus dicitur Constantinus Herculium, nullum ipsi honorem habendo, increpasse ut hominem scelestum, ut patrem impium, ut socerum perfidum.---Maximien priué du tire d'empereur et de beau-père. Maucroixius; ita simpliciter de amissis imperatoris et soceri appellationibus sermonem esse existimans.---But Maximian hauing lost both the dignity of an emperour, and the regard that was payed to him as a father in law, uersio anglica; amissum iam imperatoris honorem de imperatorie dignitatis amissione, amissum uero soceri honorem de amissa Constantini in socerum Herculium obseruantia explicans. Qui sensus a nostro minus recedit, idemque fere cum illo est.

Quia semel abiit impune. Punctum quod est ante Quia, transfer post impune. BOHERELLUS. Item Gale.---Suspicabar ego copulam et, que sepiuscule alibi a precedentibus uocibus absorpta est, absorptam pariter fuisse hic loci ante quia, ubi proinde legendum  putem: »Et quia semel abiit impune, uocat, etc.«

uocat filiam Faustam. Il flatte sa fille Fausta. MAUCROIXIUS.---Miror, cum tantum sit discriminis inter uocare  et blandimentis sollicitare, . Preter quam quod etiam ex proxime sequentibus manifestum est, blandimenta nonnisi secundam Herculii machinam fuisse, qua filiam suis partibus conciliare tentauerit. uocauit ergo primum omnium; id est, illam ad se uocari curauit, effecitque ut ueniret.

Digniorem uirum pollicetur. uideatur ibidem loci Columbus.

Petit cubiculum, etc. Paulo aliter editio Abensis: »Petit cubiculum patens relinqui, et negligentius custodiri sinat.«

Pollicetur illa facturam, et refert protinus ad maritum. , , . Recte hec de insidiis Zozimus: sed uti  olim annotauimus, confundit Herculium cum Maximino Daza, quem simplici morte apud Tarsum periisse testatur Epitome uictoris. Sed de hoc postea uiderimus. Editio Oxon. et Cant.

Refert protinus ad maritum. Ad Constantinum MAUCROIXIUS.

Qua manifesto facinus teneretur. Malim, in facinore. TOLLIUS. Quod et Maucroixio uidetur in mentem uenisse. On dispose toutes choses pour surprendre le perfide dans un attentat manifeste.---Preferrem, si quid esset emendandum, qua manifesto facinorosus teneretur. Sic enim Cicero 5. uerr. Teneo . . . furem manifesto auertentem rem frumentariam omnem. Sed quidni belle stare possit lectio recepta, cum Cicero alibi in eadem uerrina scripserit: »Tenetur igitur iam, iudices, et manifesto tenetur auaritia, cupiditas hominis, scelus, improbitas. audacia;« et alibi rursus pro Cluentio: »Exponam uobis Oppianici facinus manifesto  compertum atque deprehensum.

Supponitur quidam uilis Eunuchus, qui pro imperatore moriatur. Factum notabile, sed cuius, ut uerum dicam, equitatem necessitatemue non satis uideo. Simile tantummodo exemplum scio esse in Historia Machabeorum, lib. III, initio fere primi capitis, in hunc modum: , etc. Latine, »Theodotus autem quidam rem insidiis peragere cogitans, cum assumpsisset e commissis sibi a Ptolemeo armatis ualidissimos, contulit se ad tabernaculum Ptolemei noctu, ut eum interficeret incautum, eoque pacto finem bello imponeret. At Dositheus . . . cum hunc subduxisset, ignobilem quemdam supposuit in tabernaculo, quem pro illo mulctari contigit.

Ille. Maximianus, quem et ideo Interpretes nominare maluerunt.

Insidiis opportuna. Hoc est, insidioso suo incepto. Nimium enim simpliciter Maucroixius, à son dessein, suo consilio.

 uidisse somnium. Locutio, de qua consulendus tibi Cuperus, et in qua alias facile deesse possit se post uidisse, absorptum scilicet ab illo.

Ingreditur armatus. Haud dissimile fuit Darii facinus, patrem Artaxerxem noctu opprimere et interficere uolentis, quod sibi Aspasiam negasset, nec alius exitus. TOLLIUS.

Spadone obtruncato. Id est, ut recte interpretes, occiso. Sequitur enim paulo post: Profertur e cubiculo cadauer occisi; et Latinis obtruncare, quod proprie loquendo corpus, mutilatis, uerbi gratia, capite et brachiis, truncum reddere significat, nonnumquam etiam quomodocumque occidere est. Plautus in Aulularia, act. III, sc. 4:

Capio fustem, obtrunco gallum, furem manifestarium.
Ubi uox manifestarius propter proxime sequentia debet notari.

Prosiliit. Rectius, prosilit. TOLLIUS.

 Profitetur quod admiserit. Lege admiserat, uel, quid admiserit. Idem.

Manifestarius homicida. Confer Plauti locum modo allatum.

Dura silex, aut stet Marpesia causis. Ex uirgilio libro uI Aen. GALE. Item Paris. edit. in margine.

Cautis. Cautes. Editio Aboana, et Pagius.

Ac nodum informis leti trabe nectit ab alta. Zozimus contra, libro II Histor. . Id est, Herculius apud Tarsum morbo obiit. Sed ad ea uerba iamdudum Sylburgius: »Sigonius, inquit, ex aliis tradit Massilie strangulatum, iussu Constantini.« Confer dicta, p. prec. col. 1 et mox dicenda, col. seq.

Ac nodum informis, etc. uirgilii uersus e lib. XII, Aeneidos, quod primus monuit Baluzius ad marginem editionis Parisiensis.

Leti. Editio Aben. Lethi, cum spiritu, quem sane scribendi modum Festus olim ac uarro, aliique postea  bene multi probarunt, uoce nempe , que Latinis obliuionem sonat, deriuata. Sed Priscianus letum sine spiritu malebat exarare, et a prisco leo, pro deleo, deducebat: cuius opinionem cum uiri quoque inter recentiores magne eruditionis Manutius et Ios. Scaliger uerisimiliorem iudicauerint, non erat procul dubio, cur ueteris schede Scriptura interpolaretur.

uiginti annorum uota celebrauit. Hoc est, uicennalia. Alludit enim Lactantius ad Romanorum morem, qui in huiusmodi solemnitatibus, uota pro salute ac felicitate principis concipiebant, ut patet ex Plinii epistolis ad Traianum. In nummis quoque ueteribus, eiusmodi uota expresse leguntur, uOTIS XX. MULTIS XXX. In aliis uero nummis ita habetur, SIC X. SIC XX. Hoc est, Sic Decennalia, sic uicennalia. Anonymus Auctor editionis Cant. idque, ut addit, ex ualesio in Eusebio de uita Const. lib. Iu, cap. 47.

uiginti annorum. Deest ante hec uerba uox dominatus.  Alias enim per in post mutandum foret in precedentibus. TOLLIUS.---Faciunt omnino pro priori aut simili aliqua coniectura ambo Interpretes. Ainsi ce grand Empereur, uingt ans durant, le maître du monde. MAUCROIX.---Thus this great emperour, that in the long course of 20 years reign, Anglica uersio.

uitam destestabilem. Epithetum odiosissimum, ut hic Ciceronis locus indicat: »[Ea est] inter natos et parentes [caritas], que dirimi nisi detestabili scelere non potest. In Lelio, seu de Amicitia.«

Finiuit. Massilie, ut Eusebius in Chronico, uictor in Epitome, et Orosius in Historia docent. PAGIUS, in Crit. Baron. ad an. Chr. 307, num. 8. Confer dicta superius, pag. prec. col. 1.



CAPUT XXXI.

Ab hoc. Imperatore, an tempore? Oratio enim elliptica est; neque res per se tantum dubia ex precedentibus usuue latine lingue, sed ex huius quoque loci uersionibus, que palam alterutro supplemento  nituntur. Après que Dieu eut uengé sa religion et son peuple sur le uieux Maximien. MAUCROIXIUS.---Ad uerbum, ab hoc sene Maximiano, etc. In the next place. uersio anglica. Plane iam quasi noster scripserit: Secundum hec, uel post hoc. Prefero, cum et ita ab hoc clarissimus Greuius in fine cap. 26, explicuerit; nec insolens sit auctoribus grecis similiter, pro ponere. Ioannes, uerbi gratia, in Euangelio XIX, 12: . Ubi Beza: Ex eo tempore studebat Pilatus eum dimittere; uulgata uero una uoce: Exinde querebat Pilatus, etc.

Ad Maximianium alterum. Id est, ex Maucroixii uersione, ad Galerium. Recte, cum iam noster ad ultimos infaustosque Galerii Maximiani casus orationem conuertat, alterius ideo Maximiani, quod et imperatori, cuius modo informe lethum recitabatur, nomen fuerit Maximianus. Sed an recte pariter editio prima Oxoniensis in emendationibus, que serius occurrerant,  legendum esse monuit ad Maximianum alterum, Galerium? Suspicor uoluisse uirum doctum cui uulgata lectio displicebat, ut pro ad Maximianum alterum ad Maximianum Galerium reponatur; quod ratione quidem non caret: sed ita tamen nuspiam hic auctor locutus est; et e contrario iam ante Galerius initio capitis 9, Maximianus alter, ut ab Herculio distingueretur, fuit uocatus: quare nulla nunc mutatione opus esse credimus.

Persecutionis auctorem. Unum ergo ex illis auctoribus, de quibus supra in fine capitis 2: »Si a principio ex quo est Ecclesia constituta, qui fuerint . . . auctores . . . et quibus penis in eos celestis iudicis seueritas uindicauerit exponam.« Quo loco, quin post auctores uocem persecutionum, aut si quis malit, persecutionis supplere oporteat, non dubitamus ob plenam huiusce phrasin, persecutionis auctorem. Addatur propter alia Bal. ibidem.

Ut in eo etiam uim maiestatis ostenderet. Tale illud eiusdem capitis 2, quatenus uirtutem ac maiestatem  suam in . . . dis delendisque nominis sui hostibus Deus summus ostenderet.

Iam de agendis et ipse, etc. Quia nimirum uicennalia Diocletianus ante octo annos celebrauerat. Maucroixius: »Ce prince à l'exemple de Dioclétien.« uide caput XuII.

Qui iamdudum, etc. Sic uidetur supplenda hec lacuna, et qui iamdudum, etc., ut que promiserat redderet. Edit. Oxon. et Cant.

Ut, que promiserat redderet. Ita recte emendatum. Promissa autem hec ad milites spectant, quibus, instantibus uicennalibus, congiarium se, siue donatiuum daturum more solito promiserat. Hec ut promissa prestaret, nouis indictionibus opus erat. TOLLIUS.---Lego, et, ut qui iamdudum prouincias afflixerat, auri argentique indictionibus factis, que promiserat redderet; etiam, etc. GALE.---Malebam, et qui iamdudum prouincias afflixerat, auri argentique  indictionibus factis, is quo que promiserat redderet, etiam, et que deinde, ut is a factis, et quo a que fuerint absorpta. uel simpliciter: et qui iamdudum prouincias afflixerat auri argentique indictionibus factis, quo que promiserat redderet, etiam . . .

Auri argentique indictionibus factis. Liuineius ad hunc Plinii locum in Traiani Panegyrico: »Nec nouis indictionibus pressi ad uetera tributa deficiunt,« tria omnino et genera pensitationum, inquit; Canon, certum et ordinarium tributum; Oblatio, quod sponte prestetur; Indictio, quod de nouo imponatur. Meminit Asconius in uerrinam Iu.

Que promiserat redderet, etiam in nomine uicennalium, etc. Labe multa sunt hec uerba inquinata, que uidetur dilui posse, si rescribamus: »Que promiserat reddere, et inani nomine uicennalium securem alteram inflixit.« Reddere nimirum uicennalia, est agere, celebrare, edere. Sueton. in Domit. 4: »Collegium instituerat, ex quo sorte ducti magisterio fungerentur, redderentque eximias uenationes  et scenicos ludos.« Terent. Andr. 3, 1: «Me si imparatum in ueris nuptiis adortus esset, quos mihi ludos redderet?« Reddere enim sepius est dare, ut iusta reddere apud Columellam, lib. uIII: »Nulla est autem maior uel nequissimi hominis custodia, quam quotidiana operis exactio, ut iusta reddantur, ut uillicus semper presto sit.« Et lib. XI capite 2: »Curabit uillicus ut iusta reddantur;« hoc est, ut que eis iniunguntur, agant, dent, prestent. Celsus, libro XCIu, de u. s: »uerbum reddendi quanquam significationem habet retrodandi, recipit tamen et per se dandi significationem.« Sic exta reddere. uirgil. Fumantia reddimus exta; et uota reddere, pro facere, solemnis locutio. Postea ex uoce inani, ultime littere ani exciderunt, et adheserunt precedenti uocule etc. Inde natum etam, et deinde etiam. Inane nomen uicennalium dicitur, quod uicennalia frustra promittebat, et horum nomine pecuniam extorquebat, que tamen non egit. In fine non  potest ferri afflixit, quia modo precesserat iamdudum prouincias afflixerat; ne dicam de insolentia locutionis, securem affligere. At securim infligere, ut in illo trito, asciam cruri infligere. Sententiam uiderunt Oxonienses, qui exponunt: alterum uulnus inflixit. Nimirum intelligit acerbissimam illam exactionem, de qua in sequentibus agit. GRAEuIUS.

Etiam in nomine uicennalium. Deleo in. GALE.---Seruari forte posset, ut ut in speciem superfluum, ni alia obessent. Probo ex istis Hieronymi: »Et erat  edificans ciuitatem, et cognominauit eam in nomine filii sui Enoch.« Ubi manifeste prepositio abundat.

Securem alteram afflixit. Nullo sensu. ALLIX.---Locus corruptus. PAGIUS.---Id est, alterum uulnus inflixit. Edit. Ox. et Cant.

Securem. Securim. Editio Aboana. Quod, licet rectius, merito tamen improbat Columbus.

Qua uexatione. uexare, sicut uiri docti ex Gellio ad Passionem SS. Perpetue et Felicitatis posuerunt,  uerbum leue est; et parui incommodi. Nec male sane, si id duntaxat de certis locis intelligatur; de isto puta memorate Passionis: »Pater motus hoc uerbo, mittit se in me, ut oculos mihi erueret: sed uexauit tantum.« At eam significationem minime perpetuam esse non solum iam ante ostendimus, uerum que hic proxime sequentur, declarabunt etiam et confirmabunt.

Generis humani. Pertinet huc quod apud Florum, aut consimilem historie Romane scriptorem, in hec fere uerba legere memini, genus humanum, id est, populus Romanus. Nam nunc quidem locum melius nequeo indicare, uel adducere.

Officiorum omnium. All the taxmasters. uersio anglica. Quasi dicas, omnium qui exigendis pecuniis prefecti erant, uel una uoce, exactorum; quomodo noster paulo post: »Nulla area sine exactore;« et apud Cesarem, libro III, de Bello ciu.: »Erat plena  lictorum et imperiorum prouincia, conferta prefectis atque exactoribus.« Sed aliter, et melius, credo, Cuperus in fine sue ad hunc locum obseruationis.

Cui prius satisfieret incertum. uenia, etc. Sic adhibet in hac secunda editione Baluzius distinctionem correctionemque, quas in indice erratorum prioris proposuerat. In prima quippe uir clarissimus ex ms. codice excudi curauerat in auctoris uerbis: Cui prius satisfieret incertum, ueniam, queque postea. Unde nec aliter post aliquot annos editiones Oxon. et Cantabrig. Abensis sola diuerso pacto, cui prius satisfieret, incertum ueniam non habentibus. Quorum equidem uerborum sententiam haud facile assequor.---Emendo, cui prius satisfierit incertis. GALE. Id quod egregie cum antecedentibus coheret.

uenia non habentibus nulla. Ita rursum hodie Baluzius, cum is prius, et ceteri post illum editores, ueniam non habentibus nullas abstinendi, et reliqua, edidissent; proindeque sine ulla prorsus distinctione  post nullas. Quod subiectis doctorum notulis occasionem dedit.---Quanquam uetus codex exhibeat lectionem, quam nos dedimus, quia tamen constat eam non esse sanam, non uana fortassis coniectura fuerit, si putemus ita legendum esse: »uenia non habentibus nulla sustinendi multiplices cruciatus, nisi, et que sequuntur.« BALUZIUS, in indice erratorum prioris sue editionis.---Ita emendat hunc locum Baluzius: uenia non habentibus nulla sustinendi multiplices cruciatus. Mihi sic uidetur legendum: uenia, non habentibus, nulla abstinendi, etc. Edit. Oxon. et Cant.---ueniam non habentibus nullas; nullo sensu. ALLIX.---Corrige: Quin etiam non habentibus uia nulla, etc. Nisi quis in singulari malit, habenti, quia mox circumsepto sequitur, quod tamen in circumseptis mutari malim. TOLLIUS.---Putabam non posse melius legi et distingui, quam uel hoc pacto: uenia a non habentibus nulla se abstinendi. Multiplices cruciatus, nisi exhiberetur, etc. Id est, seuere iniunctum  fuerat exactoribus, ne se ab iis abstinerent, qui nichil habeo quod prestem, affirmate dicturi forent: unde quoties id ex aliquibus audiebant, toties multiplices adhibebant cruciatus, nisi statim exhiberetur quod non erat; uel, ut hodie cum Baluzio: uenia non habentibus nulla. Supple, dabatur; hoc sensu: nunquam qui nichil, quod exhiberent, habebant, impetrare poterant ab officiorum militibus, ut id sibi condonaretur. Sequentia porro neutri sensui repugnant, sed alterutrum potius firmabunt: uti et quod ante, allato uulgate loco, ostendimus, non habere, idem esse ac nichil habere. Pro posteriori faceret specialiter Quintiliani locus: Peccaui, ueniam peto: ubi uenia, culpe seu peccati remissio est. Tum et iste cap. 35: Nec tamen . . . . ueniam sceleris accepit a Deo.

Sustinendi multiplices cruciatus. Prisca scheda: Abstinendi multiplicis cruciatus. Quam lectionem non cuncte tantum, que hactenus prodierunt, editiones bona fide representarunt: sed quam etiam explicari  commode posse credebat Galeus.

Circumsepto. uox Tollio, ut ipse modo testabatur, suspecta; et pro qua utique circumseptis mallet reponi. Suspicabar ego totius olim loci scripturam fuisse: Sustinendi multiplices cruciatus, nisi exhiberetur statim quod non erat, aut erat multis custodiis circumseptum. Deinde proxime: Nulla respirandi facultas, etc. Relege tu, si num ita omnia secum apte cohereant necne dubitas, que precesserunt.

Frequens super hisdem hominibus uel ipsis iudicibus uel militibus iudicum pugna. Distinguo, et suppleo: Frequens super hisdem hominibus, uel ipsis iudicibus militum, uel militibus iudicum, pugna. GALE.---Argute prorsus, meo iudicio. Sed uel sine supplemento uidebatur mihi Galei sensus ex recepta lectione emergere. De hisdem porro, pro eisdem, iam ante dictum.

Que quam tolerabilia sint. Locus luxatus. ALLIX.---

 Fortasse reponendum: Quanquam intolerabile, sit, etc.

Baluzius legit: Quanquam intolerabile sit, sensu, ut mihi uidetur, interrupto. Quare sic scribendum: Que cum intolerabilia sint Edit. Oxon. et Cant.---Emendo: Que quanquam intolerabilia sint. Boherellus, item Greuius ad totam periochen, his uerbis:---Que quam tolerabilia sint, eripi a labore hominum cibos labore questos, tamen tolerabile aliquo modo uel spe futurorum. Hec, ut habentur in libris, quos adhuc uidimus, sunt intolerabilia, quia nichil ex iis sane sententie elici posse, non sanus iurabit Orestes. uide, num saniora, sint, si, ut Lactantium scripsisse uero simillimum est, legas: Que quanquam intolerabilia sunt, eripi a labro hominum cibos labore quesitos, tamen tolerabile aliquo modo uel spe futurorum. Pro labore, labro reposui, nimirum quo usuri erant. Notum illud: Multa cadunt intra calicem supremaque labra. Cibi labore quesiti sunt acquisiti, ut millies querere Horatius:

 Non minor est uirtus, quam querere, parta tueri.

Hanc emendationem olim probaui Heinsio. GRAEuIUS.---Que quam tolerabilia sint. Lego: Que quanquam intolerabilia sint. Respicit enim et ab aratione, et a uindemia quesitos et redeuntes cibos. Nam et uinum inter alimenta numeratur. Primo commate diuersitatem respicit alimentorum; secundo factum ipsum, quod illa sententia, eripi ab ore hominum cibos labore quesitos, exprimitur. TOLLIUS.---Corrigo: Oh! quam intolerabile fuit, etc. GALE.---Que quanto intolerabilia sint. Pagius ad annum Christi 311, num. 10, siue de industria, siue errore typographico.---Preferebam his omnibus: O nequam, tolerabilia sint, queque postea, cum apostrophe nempe, et interrogatione. Primo, quoniam mox noster cum simili apostrophe et interrogatione: Unde igitur hoc, o dementissime tyranne, prestabo? Tum, quod ea emendatio omnium maxime ad ueteris codicis  lectionem accedat. Quantulum enim distant: Que quam, seu uerius etiam, uti millies scripserunt librarii: Que quam, et O nequam? Denique, quia cum non de unico cibi genere erepto, sed de pluribus ereptis agatur, potuit optimo sensu hic auctor exclamare: O nequam! tolerabilia sint, cibos labore quesitos ab hominum labro, uel ore eripi. Hic enim uerus ordo uerborum. Pronuntient tamen alii de tota re, non ego. Addo solum haud dissimile Ciceronis in epistolis ad Atticum: O Sestii tabellarium hominem nequam!

Eripi ab ore hominum cibos labore quesitos. Ita iamdudum ambe editiones Oxonienses et Cantabrigiensis. Nisi quod etiam preiuerat coniectura sua Baluzius in erratorum Indice sepius laudato. Sed uetus tandem liber: Eripi a labore hominum cibos labore questos, per e simplex, atque inde Parisiensis editio cum Aboana: Eripi a labore hominum cibos labore quesitos, per diphtongum, et aliquid amplius.  Caue porro, alios hoc loco cibos intelligas quam quos precedentia aree et uindemie uocabula suggerunt, panem scilicet, uinumque, cibos reuera ab aratione et a uindemia redeuntes, ut paulo ante Tollius loquebatur; quin et pariter ciborum notione contentos, ut idem merito obseruabat.

Tamen tolerabile  aliquo modo uel spe futurorum. Ignoscant mihi quod dicam doctissimi uiri, qui hanc lectionem ferunt, et suo quisque ritu exponunt; ego illam ferri non posse iudico, sed rescribendum: Tamen tolerabile aliquo modo, uel spe feturarum. Qui in regionibus uini et frumenti feracibus terram colunt, famem uulgo triplici rerum genere sustentant, aut queunt saltem sustentare; pane, siue frumento, quod est aree prouentus; uino, quod prouentus est uindemie, seu torcularis; ac denique feturis, seu prouentu animantium. Animantium enim prouentus Latinis fetura est; et ipsimet  fetus, feture. Plinius: Optima fetura est post uernum equinoxium; et uirgilius Ecl. 7:

Si fetura gregem suppleuerit, aureus esto.
Ubi Seruius: Si tot agnos habuero, quot oues; hoc est enim gregem suppleri per feturam. Fetura enim est prouentus, id est, ipse fetus. Unde et superfetare, explicante Stephano, dicuntur quedam animalia, dum post unum fetum ex coitu conceptum, rursum alium concipiunt a priore, qui etiam uno aut altero die, uel etiam pluribus post primum emissum, suo tempore emitti solet; que emissio secunda, et ueluti nouus quidam partus superfetatio dicta est. Atqui agricolis, quibus ordinarii cibi, panis et uinum, uterque magno labore ab aratione et uindemia rediens, si usque ab ore eripiuntur, factum illud, ut ut natura intolerabile, tolerabile tamen euadit, si spes sit, se ceteroquin ex animantium feturis, id est, fetibus uicturos; quia nempe diuersa est eo sensu fetura boum, uerbi gratia, a fetura ouium.  Facit huc notabilis locus Cesaris, lib. uII, de Bello Gallieo: Summa difficultate rei frumentarie affecto exercitu, . . . usque eo, ut complures dies milites frumento caruerint et pecore e longinquioribus uicis adacto extremam famem sustentarent. Quod si fallor, ecce quo pacto Interpretes uerterint: On les consolait par l'auenir. Maucroixius. Ad uerbum fere: Illis meliora in posterum speranda esse dicebant, sicque solabantur. Yet all this was softned by the hopes that were giuen of what the emperour was to do in his twentieth year, Tralatio anglica. Id est: Sed ea tamen omnia leniebat iniecta spes bonorum, quibus ipsos imperator suo illo uicesimo anno esset affecturus.

Quid uestis omnis generis, quid aurum, quid argentum? Locus, ut uel ex interpretum uersione apparet, mutilus, aut mendosus. Peut-on se passer de meubles, ni d'habits? MAUCROIX.---Quis supellectile uestibusue carere potest? It was expected that men should appear in rich clothes, and bring much gold and siluer along  with them. BURNETUS.---Quasi dicas: Tenebantur homines memorata uicennalia pretiosis uestibus induti, multoque auro et argento circum se posito decorati celebrare. Idque ita futurum expectabat Galerius.

Mihi uidebatur uerbum aliquod exigendis indictionibus proprium excidisse, quale est proinde exigitur. Quid uestis omnis generis exigitur? Quid aurum? Quid argentum? Ad uestiendos nempe et adornandos imperatoris stipatores, milites, alios, agendorumque solemnius uicennalium nomine. Sequitur certe: Unde igitur hoc, o dementissime tyranne, prestabo? Id est, exhibebo, dabo; quod precessisse aliquam rei prestande petitionem plusquam innuit. Et posse nunc optime de percipiendis indictionibus sermonem esse, clamant pariter huius capitis initio hec uerba: Qui iamdudum prouincias afflixerat auri argentique indictionibus factis . . . etiam in nomine uicennalium securem alteram  afflixit. Presertim si et finis capitis attendatur: Quis ergo non bonis suis euersus est, ut  opes, que sub imperio eius fuerunt, conraderentur ad uotum, quod non erat celebraturus?

Unde igitur hoc, o dementissime? Rectius hec, ut proxime ante: Nonne hec. De apostrophe iam dictum quod oportuit.

Quis ergo non bonis suis euersus est, ut opes, etc. Ex uerbis istis liquet, quanta pompa uicennalia et id genus festa ab imperatoribus ederentur, cum in eum finem ingentes exactiones fieri solent. PAGIUS.

Quod non erat celebraturus. Eo quod non peruenerit ad uigesimum imperii sui annum. Edit. Oxon. et Cant. addente ultima, uide Sectionem 30.

Liquet ex iis uerbis, Galerium Maximianum imperii Cesarei uicennalia non celebrasse, licet, si anno legitimo exhibita fuissent, currenti 311, in quo sextus a celebratis Quindecennalibus incipiebat, edenda fuissent. In hunc enim annum imperii Cesarei  Galerii Maximiani uicennalia incidebant, que tamen in annum sequentum distulit, ut ex Lactantio, cap. 3, uidebimus, consulatu interim suscepto. PAGIUS.



CAPUT XXXII.

Nuncupato igitur Licinio imperatore. Sublato Seuero, imperium Licinio dedit Galerius substituto in Seueri loco, Augusteum nimirum imperium; id enim Seuero concessum probauimus . . . et eodem, ut uidetur, consilio Constantinum deprimendi, ut proinde Constantino illum anteponeret. DODWELLUS.

Maximinus. Qui uero nomine ante imperium Daza dictus. uerba sunt uictoris in Epitome.

Iratus, nec Cesarem se, nec tertio loco nominari uolebat. Non quod sane tres tum temporis forent Cesares in imperio Romano, essetque tertius ex illis Maximinus; erant enim duntaxat duo; Maximinus scilicet, ex communi Diocletiani et Galerii dispositione, ac Constantinus, ex propria Galerii ultimam  Constantii uoluntatem improbantis: sed quia, uno uerbo, nolebat amplius Maximinus uocari Cesar, uerum Augustus; quin nec Augustus tertio demum loco in edictorum titulis post Galerium et Licinium nominandus, sed secundo, et Licinius postea tertio, hoc proinde inter sese ordine: Galerius Augustus, Maximinus Augustus---Licinius Augustus---non autem, ut ex nouissima Licinii per Galerium nuncupatione uidebat consequi, Galerius Augustus, Licinius Augustus, Maximinus Cesar. uersio anglica breuiter in eumdem sensum: Maximin resented it extremely, and would neither be contented any longer with the title of Cesar, nor allow Licinius the precedence.

Iratus. Anonymus editor Cantabrigiens. uide Eusebii Historiam Ecclesiasticam, lib. uIII, cap. 13, edit. uales.

Mittit ergo ad eum sepe legatos. Scilicet Galerius Maximianus. PAGIUS. Coniunctis eo pacto diuersis interpretum supplementis.

 Dispositionem suam seruet. Qui Licinius renuntiatus est imperator. Edit. Ox. et Cant.---Addo: Et qua olim Maximinus per Diocletianum, suggerente et dante hominem Galerio, pronuntiatus fuerat Cesar. uide caput 17.

Cedat etati, etc. And to induce him to pay the respect that was due to Licinius's age and to his gray hairs. uersio anglica; hoc sensu: Cedat etati Licinii, et honorem deferat eius canis. Consentit Toinardus. Sed aliter prorsus Baluzius.

At ille tollit audacius cornua. Maximinus scilicet, ut interpres Anglicus explicuit.

Prescriptione temporis pugnat, etc. Topicum, hodieque celebre in rebus tam ciuilibus quam Ecclesiasticis; quin et iam olim in utrisque, ut historie sacre et profane periti norunt.

Preces eius et mandata contempsit. Lege: contemnit. TOLLIUS.

Eius. Maximiani. Tralatio anglica.

Dolet bestia et mugit. Forte, Dolet bestia et rugit.  NIC. HEINSIUS.

Bestia. Pro qua uoce, Galerium in Maucroixii uersione, Tyrannum in anglica legas. Multe sunt similes locutiones in superioribus, initio, puta, capitis 4 et 9.

Quod eum ideo ignobilem fecisset Cesarem, ut sibi obsequens esset, is tamen, etc. Lego: quod cum ideo. BOHERELLUS. Item Gale, Allix.---Nisi quis maluerit transpositione contentus esse, legendo: quod ideo eum ignobilem . . . prestiterit correxisse: quod cum eum ignobilem fecisset Cesarem. TOLLIUS.---Forte: quod quem ideo ignobilem fecisset Cesarem, ut sibi obsequens esset, is tamen tanti beneficii, queque postea. Eum non potest ferri, cum is sequatur.NIC. HEINSIUS.---Sequitur, fateor. At quid, si desit copula et ante is, eaque precedenti uerbo esset absumpta, ut toties alibi? An necdum etiam ferri poterit eum? Imo uero, plano et commodo sensui non obstabit. Precipue, si simul pro ideo, adeo legeris, in hunc  modum: Dolet bestia, et mugit, uel rugit, quod eum, adeo ignobilem, fecisset Cesarem, ut sibi obsequens esset, et is tamen tanti beneficii sui oblitus, uoluntati ac precibus suis impie repugnaret. Contemptissimam Maximini ignobilitatem paucula ista capitis 19, extra omnem controuersiam ponunt: Daia sublatus nuper a pecoribus et syluis. Quare nos auctoris manum utraque correctione restituisse credimus.

Impie repugnaret. Pietatem et impietatem in filios cadere, diximus obiter in antecedentibus. Ab Augustis uero Cesares filii uocabantur, ut ex capite 20, doctorumque ad illud obseruationibus certum est. Hinc iam noster de Maximino Cesare, qui Galerii Augusti mandata contemnebat, is tamen uoluntati ac precibus suis impie repugnaret.

uictus contumacia. Quis, et cuius contumacia? Nam de utraque re eruditi uiri in contraria abeunt. Hoc est, uictus contumacia sua Maximinus, inquiunt unus et alter. Toinardus nempe et Pagius in dissertatione Hypat., p. 138, et in Critica Baron. ad annum  Christi 307, num. 14. Nisi quod posteriore loco mendose: uictus contumacia Maximianus pro Maximinus excusum.---Nos quod hactenus fecimus, pergemus facere. Stamus a posterioribus, idque tribus potissimum de causis, Prima est, quod hec omnia, nomen Cesarum tollere, tum se et Licinium Augustos appellare, postremo Maxentium et Constantinum filios Augustorum nuncupare, natura sua proprie et genuine Senioris Augusti partes fuerint, non meri adhuc Cesaris, qualem necessario ponunt fuisse Maximinum, cum se Augustum pronuntiauit. Secunda autem, quod adeo improbabile est, Maximinum tria illa suopte Marte unoque ausu aggressum esse disponere, ut quanquam, referente Eusebio, Maximinus Augustum semetipse nuncupauerit, id tamen nunquam uelut a se factum ausus sit nuntiare Galerio per litteras, sed uti factum ab exercitu. Maximinus, dicet mox noster, postmodum scribit quasi nuntians, in campo Martio proxime celebrato Augustum se ab exercitu  nuncupatum. Tertia denique, quod cum, ex eiusdem narratione, Maximinus Galerio tantum scripserit, fuisse se Augustum ab exercitu nuncupatum, nec addiderit, inquam, sese exinde Cesarum nomen sustulisse, et Augustorum filios Maxentium Constantinumque uocasse, iam nequeant duo ista, »Tollit Cesarum nomen, Maxentium et Constantinum filios Augustorum appellat,« referri, nisi uel ad eumdem exercitum, uel ad Galerium. At ut ad exercitum referantur, non sinit, ne hic epistole silentium urgeam, id quod nulla ante presentem locum Maximini exercitus mentio apparet. Manifeste ergo ad Galerium retulit. His, opinor, nonnichil ponderis additur argumentis doctorum, quos duces sequimur.

Tollit Cesarum nomen, Galerius nimirum, ob modo dicta, ut ab eo nomine deinceps abstinerent, qui in imperii spem adoptarentur, et sic excluderetur Maximinus, aiunt ad hunc locum, ex Baluzio, Editiones Oxon. et Cantabrigiensis.

Tollit Cesarum nomen. Quod etiamnum igitur obtinebat,  ut ex his uerbis alibi non sine causa collegimus. Accedat Eusebius, libro uIII, Historie Ecclesiastice, cap. 13: , . , . Id est, uertente Baluzio: »Post hec Licinius communi imperatorum suffragio imperator et Augustus declaratus est. Quod quidem Maximinus egre admodum tulit, qui hactenus Cesar duntaxat ab omnibus appellabatur.« Sed an is solus? Sic certe, secundum nostrum, a quo Maxentius, capite 26, et Constantinus plus semel, capite 29, atque aliis, imperatores uocati sunt. uerum aliter Cesarum et imperatorum numerum inibat Galerius, et ex eius mente computat supra Toinardus.

Maxentium et Constantinum filios Augustorum. By which Maximin was quite shut out. Tralatio anglica. Ad uerbum: Qua re, seu quo pacto, Maximinus excludebatur  prorsus. Sed hunc locum in Maxentii nomine corruptum esse suspicatur Baluzius. Mutilum uero iudicant Columbus et Cuperus.

Quasi nuntians, etc. Notanda uis uerborum, que sane longe minor quam si noster denuntians scripsisset. Caute itaque etiamnum, nec sine aliqua obseruantia Maximinus cum seniore Augusto agebat; minusque uerisimile Maximinum, in tam multis illis de quibus pagina preced. diximus, ausum esse eiusdem senioris Augusti iura simul et semel usurpare.

In campo Martio proxime celebrato. Putabat Nicolaus Heinsius excidisse uocem ludo. In campo Martio ludo proxime celebrato. Mihi nichil excidisse uidetur. Significat campum celebratum esse a magna hominum multitudine frequentatum, aut muneris, aut uenationis, aut ludorum causa. Sic et in uetere kalendario celebratur asylum; et apud Ouidium uicini lucus celebratur Hylerni, id est, a plurimis aditur, ut solent loca sacra frequentari in solemnibus festiuitatibus. Non aliter dicitur celebrari campus Martius, ut  ianua Mutii apud Ciceronem: Qu. Mutii ianua maxima quotidie ciuium frequentia celebratur; et Cicero ipse Iu ad Attic. I: Similis et frequentia et plausus me usque ad Capitolium celebrauit. Potuit autem Maximinus etiam absens in campo Martio Augustus nuncupari, ut forsan extra Romam non sit querendus Martius campus. GRAEu.---Campo Martio proxime celebrato. Phrasis illius temporis. Id est, die solemni, uel comitiis, queis consules creabantur. Factitatum id olim in campo Martio: dies autem hic fuit, quo ipse uIII, et Maximinus iterum consules declarati; qua honoris sui occasione Maximinus ad inuadendam Augusti dignitatem usus est. Ceterum factum hoc in partibus Orientis, ut liquet e cap. 36. TOLLIUS.

Recepit ille. Quid? Eum nuntium. Maucroixius. Id. uersio anglica; quod forte absumptum a precedenti recepit. Recepit id ille, etc.---Ille. Nempe Galerius Maximianus. PAGIUS.



CAPUT XXXIII.


Iam decimus et Octauus annus. Eius regni. Interpretes imperii nempe Cesarei Galerii Maximiani, kalendis martiis anni Christi 292  initi. PAGIUS, in Critica Baron., ad annum Christi 311, num 11. Item Columbus supra. A quibus dissentit Baluzius.

Percussit eum Deus insanabili plaga. Ideoque anno 309, quo annum 18 inchoauit. PAG. Sed aliter Baluzius in eodem loco. Consulantur super ceteris Cuperus et Columbus.

Ulcus malum in, etc. Zozimus, . Edit. Oxon. et Cantabrig., addente solum ultima: uide Euseb. Hist., l. uIII, c. 16.---Ulcus malum. Cacethes. TOL.

Medici secant, curant. Primo aspectu legendum putaueram secant, urunt. Nunc nichil mutandum uidetur. BOHERELLUS.---Seruari debere uerbum curant ostendit paucis interiectis hec pericope: Noua ex  integro cura. uide uero quid hic loci insertum uelit Columbus.

Medici secant, curant. Les chirurgiens coupent, tranchent. MAUCR.---Ad uerbum chirurgi secant, exsecant. Neque certe negandum quin noster per medicos id proprie medicorum genus intellexerit, qui uulnerarii sunt, et chirurgi a manuum operatione uocantur. Sed quis umquam curare pro exsecare usurpauit? Addo fouere et curare paulo post tamquam synonyma coniungi hoc ipso capite, ubi certo certius fouere secare non est.

Inducta iam cicatrice scinditur uulnus. Baluzius antea, et post illum quoque ceteri editores: Inductam iam cicatricem scindit uulnus; nisi quod quam hodie prefert emendationem Baluzius , eam ipse dudum proposuerat ad calcem prime sue editionis, et hac etiam notula diserte probauerat Oxoniensis  editio an. 1680, legendum: Inducta cicatrice scinditur uulnus. Sequitur clarissimi college de altera Baluzii emendatione iudicium.

Inductam iam cicatricem scindit uulnus. Latine loquentium consuetudo postulat ut legatur: inductam cicatricem rescindit uulnus. Simile mendum deleui in epistolis ad Atticum. GRAEu.---uulnus. De ulcere, quod male curatum, nec persanatum, uenulam aliquam eroserat. Alias uulnus diuisio cutis est, et subiecte carnis cum sanguine: ulcus cum pure. TOLLIUS.---Reliqua que ad hunc locum pertinent habes supra apud Baluzium et apud Columbum.

uix tamen cruor sist. Imo, uix tandem, etc. BOHERELLUS.---Corrigo tandem. GALE.---Qui nichilominus alibi, tamen, inquit, pro tandem, ut sepe Marcellinus.

Tamen perducitur. Legendum, tamen. Edit. Ox. 1684; item Cant.---Iterum tamen, pro tandem. BOHERELLUS.

Rursus leui corporis m . . . etc. Sagaciter Nic. Heinsius,  et postea Oxonienses lacunam sic supplendam uiderunt: Rursus leui corporis motu uulneratus. GR.---Supple motu. Edit. Oxon. et Cant.

uulneratus. Emendo uulneratur. GALE.---uulneratus. Mirum in tam facili coniectura hesitatum. Lege: uulnere rescisso. TOLL.---Parebunt imperio qui uolent. Sed uereor equidem, ut talia aliis probare eque facile sit ac audere. Aliter certe tolerabiliusque. GALE.

Albescit ipse: Interpres, Pallescit.

Cessere magistri Phillyrides Chiron Amythaoniusque Melampus. Ex III Georg., cum prius mendose legeretur Phyllides, Cirona, Metonius, Melamphius. Edit. Cant., item Ox. an. 1684.---Recte. Sic enim prima Baluzii, et Oxoniensis anni 1680. Sed alie postea:

   Cessere magistri,
Phillyrides Chiron, Amythaoniusque Melampus,
ex sequente, sine dubio, notula minoris editionis  Oxon. ad antiquam lectionem.

»Phyllides, Cirona, Metonius, Melamphius. Corruptissimus locus, et interpunctio pessima. Baluzius, quasi integer esset, nullum uidetur mendum agnoscere; quodque imprimis mirandum est, priora nomina separata legit, que tamen procul dubio sunt connectenda. Chironem enim Phillyre filium fuisse, pete passim testantur: hinc apud uirgilium Phillyrides dicitur: de eodem Hesiodus in Theog:

. . .
. . . .
Legendum itaque Phillyrides Chiron. Loco uero Metonius, Melamphius, que postrema nomina quasi medicorum fuisse agnoscere uidetur Baluzius, substitue, Amythaoniusque Melampus.« uirg., III Georg. Edit. Oxon. 1680.

Undique medici nobiles trahuntur. Nullus dubito quin eque hic legendum sit contrahuntur, ut superius  legendum ostendi contraxit morbum, pro traxit, quod in libris habetur. GR.

Confugitur ad idola. On a recours aux idoles. Quod omni quidem difficultate caret. Sed quia in antecedentibus haud negligenter pretereundum putauimus Maucroixium, pro simulacrum Dei queritur, uertisse: On cherche l'idole du dieu, addendo simul ad marginem: Credebant christianos habere idola in suis templis; uideri autem posset non nemini clarissimus Remensis canonicus locutus potius fuisse utroque loco ex paganorum sententia, quam ex sua, addimus, ferente nunc occasione, suam semper nostro contra Maucroixium argumento uim permansuram, donec is aut alius quiuis ostenderit idola interdum apud paganos fuisse simulacra deorum qui nuspiam in rerum natura existerent; quam rem, credo, nemo umquam probabit: queque res si reuera eiusmodi est, ut ostendi nequeat, tum ualidum contra celebrem idoli et simulacri, uel imaginis distinctionem argumentum  est, quod ubi noster, de uero Deo agens, Simulacrum Dei queritur scripserat, Maucroixius, uti iam dictum, transtulerit: On cherche l'idole du dien.

Dat Apollo curam. Imo, non dat Apollo curam. GALE.---Haud repugnant proxima: Malum multo peius augetur. Sed uide tamen ut ex uulgata lectione totoque loco optimus sensus possit elici. Apollon enseigne un remède; on s'en sert; le mal en deuient pire. MAUCROIXIUS. Ad uerbum: docet Apollo remedium; adhibetur; malum augetur.

Dat Apollo curam. Hoc est, docet remedium. uirgilius: Da, Tityre, nobis. Doce nos, eque ut tradere. Contra, accipere est discere. GRAEuIUS.

In tabem sedes tota dilabitur. Id est, omnes inferiores partes corporis, quibus proluuiem exoneramus, putredine diffluunt, ut paulo post: maiorem copiam tabescendorum uiscerum pernicies secunda generauerat; et capite 35: Cum iam totius corporis membra defluerent, horrenda tabe consumptus est. Sueton., uitell. 10: Abhorrentes quosdam cadauerum tabem detestabili  uoce confirmare ausus est. Exemplum non unum notamus alibi. GRAEuIUS.

Repercussis medullis, malum recidit introrsus. Medulle hic pro affluentibus humoribus ponuntur, qui introrsum repellentibus remediis cohibiti nouum malum produxerunt putrescendo: unde enati uermes. TOLLIUS.---Corrigo: Repercussum medelis malum recedit introrsus. GALE.---Nicolaus Heinsius censebat legendum esse: Repercussis medelis, id est, cum malum non admitteret medelam et remedia. Sed mihi uidetur ex precedenti uerbo curare ultima syllaba bis ab oscitante librario esse repetita, scribendumque: Percussis medullis. Percusserat autem Deus insanabili plaga genitalium inferiorem partem, ut loquitur in initio capitis; nunc percutiuntur medulle, hoc est, uitalia. Sicut herere in medullis dicuntur qui amantur penito corde, ut Comicus loquitur. GRAEuIUS.---Unice amplector, etsi alia in mentem uenissent, que ex ueteribus potuissem defendere.

 Odoritatem non modo per palatium, sed totam ciuitatem peruadit. Baluzius legit: Odor teter non modo, etc. Facilior tamen emendatio est, Odor autem. Edit. Oxon. et Cant., quas secutus Pagius.---Lege: Odor is autem, uel: Odor it autem. uOSSIUS.---Lego: Odor it autem non modo per palatium, sed totam etiam ciuitatem peruadit. etiam confusum est cum totam. BOHERELLUS.---Emendo: Odor totum non modo per palatium, sed, etc. GALE.---Nicolaus Heinsius suspicatur: Odor it autem non modo per palatium, sed totam ciuitatem peruadit. Quid? si legamus: Odor dirus autem non modo per palatium, queque postea. GRAEuIUS.

Cum iam confusi essent exitus stercoris et urine comesti a uermibus. ueteris libri lectio, quam omnes hactenus, preter Abensem, editiones secute fuerant, sic habet: Cum iam confusi essent exitus stercoris et urine. Comestus a uermibus, etc. Dudum tantum Baluzius emendationem, quam hodie in auctoris uerbis adhiberi uoluit, suggesserat ad calcem tomi II  Miscellaneorum; et hec insuper Doctorum de ueteri scriptione iudicia prodierunt.

Exitus stercoris et urine. Comestus a uermibus. Legendum: exitus stercoris et urine comesti a uermibus. Editio Oxon. anni 1660.---Legendum: Exitus stercoris et urine comesti a uermibus. Aut, si mauis: Comestus est a uermibus, salua priore interpunctione. Edit Oxon. anni 1684, item Cantabr.---Comestus a uermibus. Comestur, etc. Editio Abensis, necnon GALE.---Una mecum clarissimus Columbus Comestur, id est, comeditur, legendum uidit. TOLLIUS.---Firmat Senece locus: Sic estur apud illos, sic bibitur.

Clamores simul, etc. Editio Abensis:

Clamores simul horrendos ad sidera tollit
Quales mugitus, fugit cum saucius aram
Taurus . . . . . .
quam et restitutionem Galeus, alieque due editiones  non proponebant modo in suis notulis, sed ex II Aeneidos firmabant.

Cocta et calida animalia. Ita recte, nam et his, et lardo precipue uermes e corruptis membris eliciuntur. TOLLIUS.---Non repugno. Sed, ne nescias, longe aliter Interpretes. Maucroixius nempe: On lui appliquait des animaux uiuants ou de la uiande chaude. Apponebantur animalia uiua aut calida caro. Alter uero in hunc modum: Some liuing animals, and others that were boild uiua aliquot animalia, tum et alia elixa; quod ne nimis mireris, confer supra Columbum.

Queis resolutis. Accepit Maucroixius, quasi noster scripserit: »Apponebantur ad sedem fluentem cocta et calida animalia, ut uermiculos eliceret calor. Sed, postquam ita perpurgata fuerant uulnera, ut nullus amplius uermiculus appareret, inestimabile scatebat examen: Mais, quand on en auait nettoyé ses plaies, il en ressortait une fourmilière.« At quid planius quam animalia illa non apposita fuisse uulneribus sine fasciis, quarum ope melius ulceratis partibus applicarentur,  suoque loco insisterent? Obligabantur ergo cum uulneribus animalia; et, quando postea fascie remouebantur, ipsa quoque animalia resoluebantur. Est enim in mille locis resoluere, id, quod ligatum fuerat, dissoluere. Noster, cap. 46: Liciniani scuta deponunt, galeas resoluunt. Et Ouidius, III Fast., de raptis Sabinis:

Consilium dederat, parent, crinemque resoluunt;

unde, post paucos uersus, de iisdem:

Ut medium campi passis tetigere capillis.
Lactantius, in epit., cap. 15: Sed et ipse demonum princeps, auctor et machinator malorum, catenis igneis alligatus, etc. Peractis uero mille annis, ac resoluto demonum principe.

Inestimabile scatebat examen. In resolutis illis scilicet animalibus, que eliciendis Galerii uermiculis apposita fuerant, et quibus cum successu istud examen  adheserat; contra quam modo ponebat Maucroixius.

Tabescendorum uiscerum. Rectius, ut alii, tabescentium. TOLLIUS.---Columbum, quem innuit, imo et alias eiusdem coniecturas uide sis.

Pernicies secunda. Emendo, pernicies fecunda. GALE.

Inferior, sine ulla pedum forma, in utrium modum inflata discreuerat. Discreuerat mendosum esse certo certius est. Nam primo inflata non discernunt. Dein, si discreuerat ratione significationis locum haberet, scribendum fuisset: Inferiorem . . . in utrium modum inflatam discreuerat. Licet autem, ut uir doctus notat , discrescere pro decrescere accipiatur, qui tandem inflata decrescunt? Existimem igitur Lactantium scripsisse: Inferior, sine ulla pedum forma, in utrium modum inflata increuerat. Iustin. XI: Mirus animo increuit tumor. Liu. I: Increscens audacia. GRAEuIUS.---Discreuerat. A discresco, non autem a discerno. Rarum hoc uerbum. Significat autem  intumescendo dilatari. TOLLIUS.---Discreuerat. Corrigo: discrepuerat. GALE.

Per annum perpetem. Ab ultimis nempe mensibus anni Christi 309, ideoque per annum et aliquot menses, quos Lactantius negligit. Pagius, in Critica Baron., ad annum Christi 311, num. 11.

Addantur Cuperus et Columbus, item Norisius in epistola, quam merito amplissimus Cuperus sue uoluit prefationi subiici.

Deum coactus est confiteri. uide exemplum aliud in Antiocho apud auctorem historie Macchabeorum. TOLLIUS.

Noui doloris. Legendum forsan: Noua ui doloris. Pagius, ubi modo.---Bene Columbus: ac noua ui doloris; nisi quis immani maluerit, pro noua. TOLLIUS.

Paulo tamen aliter Columbus ipse, et ex illo Cuperus.

Noui doloris. Emendo: et ui doloris. GALE.

 Dei templum. Pro quo uersio anglica: the Church of Nicomedia, templum Nicomedie.

Edictum misit hui. Scribendum: Edictum misit huiusmodi. NIC. HEINSIUS, item Gale. Nos dubitabimus alibi. Missum autem, uel emissum fuisse Serdica Nicomediam, idque non ante mensem martium anni Christi 311, etsi ita ualesio aliisque uiris doctis placuerit, sed post kalendas martias eiusdem anni, posuit probauitque ad eum annum Pagius in Critica Baron., num. 12 et 13, cui assentimur. Confer laudatam Norisii Epistolam.



CAPUT XXXIu.

Inter, etc. uide Eusebium, libro uIII, capite 17. Edit. Oxon. an. 1684, item Cant.---Recte. Ibi enim presentem epistolam ab Eusebio ipso , uti loquitur, habemus; id est, grece, sicut fieri potuit, translatam. Sed quod hoc loco nequaquam pretermittendum, ea epistola, cui noster ne uerbum quidem prefationis  adscripsit, notabilem longissimamque apud Eusebium habet, in hunc modum: , etc. Id est, uertente ualesio, »imperator Cesar Galerius ualerius Maximianus inuictus, Augustus, pontifex Maximus, Germanicus Maximus, Aegyptiacus Maximus, Thebaicus Maximus, Sarmaticus Maximus, quintum Persicus Maximus, secundo Carpicus Maximus, sexto Armeniacus Maximus, medicus Maximus, Adiabenicus Maximus, Tribunitie potestatis XX, imperator XIX, consul uIII, pater patrie, proconsul. Et imperator Cesar Flauius ualerius Constantinus, pius, felix, inuictus, Augustus, pontifex Maximus, Tribunitie potestatis u, imperator u, consul, pater patrie, proconsul. Et imperator Cesar ualerius Licinianus, pius, felix, inuictus, Augustus, pontifex Maximus, tribunitie potestatis Iu, imperator III, consul, pater patrie, proconsul: prouincialibus suis salutem.«

uere autem in eo prefatio ista notabilis est, quod ex quatuor imperatoribus, quos ante triennium et  amplius Galerius imperatores secum numerari iusserat, duo tantum in allata prefatione nominantur, Constantinus scilicet, et Licinianus, qui alias Licinius, omissis plane Maxentio et Maximino Daia. Nam quid inde sequitur? nisi illud ergo a ueritate alienum esse, quod in sua Apocalypseos explicatione Cl. Meldensis episcopus, ut ex Constantio Chloro persecutorem quauis arte faceret, disertisque uerbis posuit  , omnium imperatorum nomina omnibus actis publicis, ubicumque locorum conderentur ac prodirent, prefixa fuisse et inscripta. Item, mandata quoque generalia nomine imperatorum omnium fuisse data.

Addit, scio, Pagius suo loco, post prescripta laudate prefationis uerba: Ideo autem in eo edicto Galerii Maximiani, Constantini et Licinii nomina leguntur, quia eorum consensu datum fuit. Sed, ne aliud dicam, unde, oro, probabitur unquam Diocletianum Constantii nomen una cum suo edictis, que contra Christianos emisit, prefixisse, nisi ipsissima edictorum  prefatio in medium afferatur, quod, ut nunc recordor, impossibile est? Et, si maxime proferretur, quinam nobis edicta illa Constantii consensu proposita fuisse posset constare, cum antea ex nostro didicerimus non Constantii tantum, sed ne ipsius quidem Herculii Maximiani sententiam in tantis rebus fuisse expectatam? uerba sunt, capite 15: Et iam littere ad Maximianum atque Constantium commeauerant, ut eadem facerent. Eorum sententia in tantis rebus expectata non erat.

Ad hec, quando docti nomina quatuor imperatorum, quos tandem Galerius communi secum titulo  frui uoluit, recensent, uulgo illi Licinium ante Constantinum numerant; cum e contrario dicta prefatio Constantinum Licinio preponat: quod nec leui obseruatione dignum est.

Semper commodis. An una uoce semper-commodis legendum? ut apud Terentium in Andria:

Mirabar, hoc si sic abiret; et heri semper-lenitas
   uerebar quorsum euaderet;
quibus alia apud alios similia sunt. uidetur profecto uerborum ordo quo noster usus est id poscere. Hic quippe uerus et naturalis erat: Inter cetera que semper pro reipublice commodis atque utilitate disponimus. Testis est, si mihi non credis, Maucroixii uersio: Quoique nous ayons touiours trauaillé auec beaucoup d'application au bien et à l'utilité de l'Etat.

Disponimus. Disponere, dispositio et dispositiones fuere ea etate uocabula ualde familiaria, siue de augustioribus imperatorum decretis et constitutionibus  ageretur, siue de aliis eorumdem uoluntatibus animique propositis minus grauibus. Priore sensu noster supra: Debere ipsius dispositionem in perpetuum seruari. Et in his uerbis: dispositionem suam seruet; ad que loca repetantur note, si opus est. Posteriore autem. Lampridius in Alex. Seuero:»: Itinerum dies publice proponebantur, ita ut edictum penderet ante menses duos, in quo scriptum esset: Illa die, illa hora ab urbe sum exiturus; et, si dii uoluerint, in prima mansione mansurus . . . ; et id quidem eousque quamdiu ad fines barbaricos ueniretur. Iam enim inde tacebatur, et omnes ambulabant ita, ne dispositionem Romanam barbari scirent. Certum est autem eum numquam id quod proposuerat fefellisse, cum diceret: Nolle ab aulicis suas uendi dispositiones.« Tum paucis interiectis: »Et quia de publicandis dispositionibus mentio contigit, ubi aliquos uoluisset uel rectores prouinciis dare, uel prepositos facere, uel procuratores  ordinare, nomina eorum proponebat, hortans populum, ut, si quis quid  haberet criminis, probaret manifestis rebus; si non probasset, subiret penam capitis; dicebatque graue esse, cum id Christiani et Iudei  facerent in predicandis sacerdotibus qui ordinandi sunt, non fieri in prouinciarum rectoribus, quibus et fortune hominum committerentur et capita.« Ubi obiter, lector, quedam amplius ad ueterem sanctioremque paganorum, Christianorum, Iudeorumque disciplinam, post huius uel illius hominis ad has aut illas dignitates ciuiles et ecclesiasticas electionem pertinentia obseruare potes non negligenda. Constat utique eiusmodi electiones, etiam cum necdum confirmate et omnibus numeris absolute fuissent, interdum quoque uocatas esse dispositiones.

Atque id prouidere, ut etiam Christiani, qui parentum suorum. Quasi dicat: Neque ita uero cuncta iuxta leges ueteres et publicam imperii Romani disciplinam corrigere illorum simpliciter Christianorum respectu cogitaueramus, qui nulla in re primeuam suam sectam  deseruerant, et quos proinde, ut precipuos publice Romanorum religionis aduersarios, nostra intererat ad bonas mentes eiurato Christianismo redire: sed idem quoque illorum Christianorum respectu prouidere uolueramus, qui dictam ueterum Christianorum sectam, in uarias scissi hereses, reliquerant, adeo non uisi nobis eapropter indulgentia aliqua digniores, ut e contrario minus digni uiderentur. Siquidem quanam, etc.

Sectam. Religionem. Interpretes: qui cum loquentem Galerium inducere haberent, melius, credo, secte nomen, ut ut odiosum, retinuissent.

Ad bonas mentes redirent. Eiurando scilicet ipsi quoque in paganismi gratiam, qui Galerio sola bona religio erat, totum suum qualemcumque Christianismum.

Siquidem quadam ratione, etc. Putaui aliquando, antequam Eusebii uersionem cum hoc loco contulissem, emendandum fuisse: Siquidem quedam erat  ratio ne tanta eosdem Christianos uoluntas inuasisset, queque deinceps. Postea uero, propter hec interrogantis Eusebii uerba, , etc., uidimus legendum potius esse: Siquidem quanam ratione, cum sequentibus, hoc sensu: Siquidem, dicebamus olim, quanam ratione uoluntas tanta peruersos illos Christianismi sectatores inuasit, tantaque stultitia occupauit, ut non ea ueteris secte instituta sequantur, que primi forsitan istorum pseudochristianorum parentes constituerunt, sed pro arbitrio suo, atque ita ut primis tandem christiani cultus conditoribus fuit libitum, sibimet leges faciant quas obseruent, et per diuersa uarios populos congregent. Tangit ergo obiter hic loci Galerius, propter quas antea rationes ipsos quoque primeue Christianorum secte desertores noluisset amplius tolerari.

Ut non illa ueterum instituta sequerentur, que forsitan, etc. Aut ut nec illa ueterum instituta sequerentur, nec ea, que forsitan . . . legendum est: aut obscura ualde fit oratio atque ambigua, cum iuxta leges ueteres  precesserit , et mox sequatur, ut ad ueterum instituta conferrent: quod ad utramque cum Gentilium, tum Christianorum religionem referri potest; quamquam Maximianus ceterique imperatores Christianos non ad exactiorem ueri Christiane religionis cultus rationem edictis suis compulerunt, sed ad eiusdem abiurationem, cultumque idolorum. Assentior uero perillustri Cupero in huius loci explicatione, putoque hec omnia de antiquo Gentilium numinum cultu capienda. TOLLIUS.

ueterum. Christianorum scilicet, a quorum simplicitate defecerant. Cui cause persecutionem decimam acceptam refert Eusebius, cum inuidia passim glisceret, obtrectationes et antistitum inter se certamina misere distraherent Ecclesiam. Edit. Oxon. et Cant. addente tantum postrema: »uide Eusebium, Ecclesiast. Historie libro uIII, capite 1.«

Que forsitan primi parentes eorumdem constituerant. Quasi dicat, que nec forte etiam ueteres simpliciter  Christianismi auctores, uerum ii ipsi a quibus sue prosapie originem ducunt, prescripserunt: coniiciendo, uerbi gratia, notissimos illos uel ipsis Gentilibus apostolos potuisse olim eiusmodi progeniem habere, que per aliquot nepotum seriem heterodoxos, de quibus nunc agit Galerius, Christianos produxerit, ut cum Plauto loquamur.

Sed pro arbitrio suo, etc. Procul dubio intelligit sectas et contentiones intestinas, in quas tum diductus fuit Christiani nominis populus. GRAEuIUS.

Atque ut hisdem erat libitum, ita sibimet leges facerent, quas obseruarent. Locus ad huius capitis intelligentiam uere notandus. Nam quis primo sensus est, nisi hic atque eodem modo sibimet leges, quas obseruarent, facerent, quo id antea ab aliis pro libitu factum fuerat? Porro autem, quosnam alios, qui ex mera animi libidine sibimet leges ad religionem spectantes fecissent, intelligere potuit generaliter Galerius, quam Christianos, cum Romani suas de religione sanctiones nequaquam ut humane  libidinis placita, sed ut Egerie dee monita considerarent? Et iam denique, quosnam alios e Christianis specialiter perstringere potuit Galerius, dicendo: Atque ut hisdem erat libitum, quam primos Christiane religionis auctores? pergendo uero proxime, ita sibimet leges, quas obseruarent, facerent, et per diuersa uarios populos congregarent, quam eiusdem ueteris Christiane religionis desertores? Conclusum esto igitur, nunquam uenisse antea Galerio in mentem tales Christianismi apostatas ad exactiorem ueri christiane religionis cultus rationem edictis suis compellere, sed omnes omnino cuiuscunque Christianismi, purioris, impuriorisue sectatores ad illius abiurationem cultumque idolorum cogere uel adducere. Mihi alias aliquantulum illustrari posse uidebatur hic locus, mutando uerborum ordinem in hunc modum: Atque ita ut hisdem erat libitum, sibimet, queque postea.

Per diuersa. Suppleo loca, uel conuenticula. GALE.  ---Eusebius tamen ipse quoque sine substantiuo nomine, .---Dans les Prouinces. Maucroixius. Id est, in prouinciis.

Nostra iussio. Nostra edicta. Interpretes.---Adde que supra ad caput XIu notauimus.

Ut ad ueterum se instituta conferrent. Perspicue ostendunt que iam diximus, pag. prec. col. 2, et porro ostendere pergent pag. seq. que dicemus, non posse omnino hec uerba ad utramque cum Gentilium, tum Christianorum religionem referri, sed unice ad ueterum Romanorum religionem pertinere, contra quam ponebat modo Tollius. Sentit nobiscum amplissimus Cuperus.

Multi periculo subiugati. In quo nempe fuissent, si Galerii edicto non paruissent, propter additas eidem grauissimarum penarum comminationes.---A quoi plusieurs ont déféré par crainte. MAUCROIX. Id est, multi metu subiugati.

Multi etiam deturbati sunt. Coniicerem, ni Eusebii uersio obstaret, auctoris manum non deturbati, sed  deturpati fuisse, intelligendo scilicet de Christianis, quibus edicente Galerio effossi fuerint oculi, amputate manus, pedes detruncati, nares uel auricule desecate. Primo, quoniam similibus modis Maximinum Orientis confessores accepisse uidebimus in fine capitis 36. Deinde autem, quia quin tunc illi misere deturpati sint, indubium est post istud Suetonii in Caligula: Pulchros et comatos, quoties sibi occurrerent, occipitio raso deturpabat. Denique, quoniam admissa semel deturpati pro deturbati lectione, ea apte occurreret differentia inter deturpari et periculo subiugari, que non itidem, ut opus foret, cernitur inter periculo subiugari et deturbari, cum eodem prorsus uideantur redire. Sed faciunt omnino Eusebiana ista, , , ad uerbum: Plurimi uero turbati omnigenas mortes pertulerunt, ut haud temere mutandam esse huius loci lectionem credamus. Presertim cum, ut ex iisdem Eusebianis apparet, non integer  sit, sed mutilus. Eruatur ergo nouus aliquis ms. codex, priusquam quid hic noster uoluerit, ausim dicere. Maucroixius: Plusieurs aussi n'y ayant pas uoulu obéir, ont été punis. Multi etiam, quod parere noluerint, puniti sunt: ut nesciam, quid is legendum esse diuinauerit.

Atque cum plurimi. Corrigo, atqui. GALE.

Nec Christianorum Deum obseruare. Quid ita, si uetustioris et exquisitioris secte Christiani sua adhuc publica conuenticula habebant, in quibus per Galerii edicta liceret Christum colere? Non habebant ergo; idque adhuc magis patebit e sequentibus. Sed, quod non negandum, alio tamen abit amplissimus Cuperus.

Contemplationem mitissime nostre clementie intuentes. Quid queso est contemplationem intueri? Procul dubio littera ultima perperam bis fuit exarata. Scripsit enim Lactantius: Contemplatione mitissime nostre clementie, intuentes et consuetudinem sempiternam. GRAEuIUS.---Nihil certius clarissimi college  emendatione, que mihi quoque in mentem uenerat. Eam multa ueterum loca confirmant. Sulpicius Seuerus libro II Historie Sacre, capite 25: »Tum Demetrius, refecto cum Iudeis federe, contemplatione cladis a Triphone illate, etc.« Idem Dialogo 2, de uirt. B. Martini, capite 13: »uerum illa  fortissimi uincula propositi, ne Martini quidem contemplatione laxauit.« Iustinus libro uIII, capite 8: »His ita gestis forte euenit, ut eum fratres duo, reges Thracie, non contemplatione iustitie eius, sed inuicem metuentes, ne alterius uiribus accederet, disceptationum suarum iudicem eligerent.« Obseruo tantum eosdem ueteres quandoque non simpliciter contemplatione, sed in contemplatione dixisse. Libellus Precum Faustini et Marcellini: »Deprecamur mansuetudinem uestram, piissimi imperatores, ualentiniane, Theodosi, et Arcadi, ut hec in contemplatione Christi Filii Dei, qui uestrum iuuat imperium, infatigabiliter  legere dignemini.« Atque ita ad uerbum Maucroixius hoc loco: en contemplation de notre très-douce clémence.

Ut denuo sint Christiani. Id est ut qui clam ab aliquo tempore Christiani fuerunt, et antea palam Chritiani erant, publice denuo Christiani sint; quorum igitur cetus ita antea Galerii edictis dissipati fuerant, edesque sacre dirute, ut nulli amplius Christiani, siue orthodoxi, siue heterodoxi apparerent, qui quemcumque Christianismum profiterentur. Maucroixius breuiter: C'est pourquoi nous leur permettons l'exercice de la religion chrétienne.

Et conuenticula sua componant. Hoc est, cetus suos celebrent, secundum Interpretes: Et de tenir leurs assemblées. MAUCROIX. To hold their assemblies. uersio anglica.---Malim ego conuenticula de cetuum locis interpretari, et per componant, edificent intelligere; quo sensu scilicet uirgilius Aeneidos 3:

Quam tuta possis urbem componere terra.
 Firmat finis capitis 48: »His litteris propositis, etiam uerbo hortatus est, ut conuenticula in statum pristinum redderentur. Sic ab euersa Ecclesia usque ad restitutam fuerunt anni decem, etc.«

Contra disciplinam. Illam nempe, quam in ipso fere huius Epistole initio publicam Romanorum disciplinam et leges ueteres uocauit. Contrary to the established discipline. Tralatio anglica. Ad uerbum, contra stabilitam disciplinam; quod non dubito quin eodem debeat referri. Adde Cuperum ad uerua Alia autem.

Alia autem Epistola. Par une autre Déclaration. MAUCROIX. By another Ordinance. uersio anglica.---Epistolam et Edictum non distinguo, ait in consimili occasione Pagius. Neque certe uidetur magis hic auctor distinxisse, qui in fine capitis precedentis id, quod nunc a Galerio epistola dicitur, edictum nuncupauit: edictum misit huiusmodi; similiterque initio sequentis: Hoc edictum proponitur Nicomedie. Nos putamus, si res suo proprio nomine appellande sunt,  hoc scriptum propter ultimam prefationis portionem, , Prouincialibus suis salutem; deinde uero propter hanc ipsam clausulam, Alia autem epistola significaturi sumus, quid debeant obseruare, que non ita bene poterat Galerii edicto inseri; denique propter ipsummet epistole nomen, quod huic scripto tribuit Galerius, dicendum potius esse, et reuera fuisse epistolam, rigide loquendo, quam edictum, sed ex qua tamen, pauculis demptis et mutatis, additoque presidum programmate, conficiendum confectumque fuerit paulo post edictum proprie dictum. uide, queso, quantopere eo faciant postrema uerba Licinii litterarum ad Bithynie presidem datarum, quas habes infra, capite 48 et quibus uulgo Licinii de restituenda Ecclesia edictum nomen est. uerba sunt: »Ut autem huius sanctionis beneuolentie nostre forma ad omnium possit peruenire notitiam, prolata programmate tuo, hec scripta et ubique proponere, et ad omnium scientiam te perferre conueniet, ut huius beneuolentie nostre sanctio  latere non possit.« Tum continuo post: »His litteris propositis;« proxime uero ante initium, »de restituenda Ecclesia huiusmodi litteras ad presidem datas proponi iussit.« Confer similem locum Epistole Maximini Augusti ad Sabinum, quam integram refert Eusebius, lib. IX, II. E. cap. 9: , . Hoc est, uertente ualesio: Porro ut hoc preceptum Maiestatis nostre uniuersis prouincialibus nostris innotescat, edicto abs te proposito iussionem nostram publicari curabis.

Quid debeant obseruare. Quinam? Christiani, an Iudices? Credebam, Christianos intelligi, ob precedentia ista: »Ut denuo sint Christiani, et conuenticula sua componant, ita ut ne quid contra disciplinam agant.« Maluit Maucroixius de Iudicibus accipere: Par une autre déclaration nous ferons sauoir  à nos officiers de iustice la conduite qu'ils doiuent tenir enuers eux.



CAPUT XXXu.

Hoc edictum. Accipe de superiore illa Galerii Augusti epistola, postquam in edicti formam per Bithynie presidem, qui uulgo Nicomedie habitabat, fuit redacta.

Proponitur Nicomedie. Id est, eiusdem presidis programmate profertur in eo oppido.

Nicomedie. Due prime huius libelli editiones, Parisiensis scilicet, anni 1679, et Oxoniensis, anni 1680, Nicomedie: unde posterior in emendationibus, que serius occurrerant: Lege, Nicomedie; quod et Allixius monebat.

Pridie kalendas Maias. Trigesimo die mensis Aprilis. Maucroixii uersio. Ultimo die Aprilis. Tralatio anglica; que tria eodem redeunt.

Pridie kalendas Maias. Si quid uideo, legendum erit, pridie kalendas Februarias. TOLLIUS.---Cum in  titulo prefati edicti Galerius Maximianus dicatur tribunitie potestatis XX, constat, illud emissum esse post kalendas Martias currentis anni , quibus tribunitiam potestatem XX auspicatus est idem Galerius. Post illum diem datum, ex Nummis etiam Grecis apud Goltzium, certum redditur. Ultimus enim, in quo annus Augustei eius imperii notatur. exhibet hos characteres L. Z. id est, annus septimus. Nam cum, Lactantio teste, kalendis Maii anni 305, Augustus renuntiatus fuerit, kalendis Maii currentis Christi anni septimum imperii Augustei annum incepit. Quare cum idem imperator iam deficiens edictum illud promulgarit, apparet, Lactantii sententiam Galerii Maximiani Nummis corroboratam esse, perperamque scripsisse ualesium in notis Eusebianis, aliosque uiros doctos, edictum illud ante mensem Martium datum esse. PAGIUS, in Critica Baron. ad annum Christi 311, num. 12 et 13, ubi et ex quo alio errore error ille importune profluxerit, erudite  indicat. uide locum. Opere pretium est.

Prodiit tandem absoluto anno persecutionis 7 ineunte IX, edictum Galerii, quo persecutio penitus extincta, inter kalendas Martias, quibus XX, tribunitiam potestatem inchoauerat, et pridie kalendas Maias, quo Nicomedie dicit propositum fuisse Lactantius. DODWELLUS, Dissert. Cypr. XI, num. 82.

Ipso, etc. Nempe Galerio Maximiano. Pagius. Quin et suo quoque modo interpretes, cum alter uice pronominis nomen ipsum Galerii, alter uero Maximiani adhibuerit.

Ipso octies, et Maximino iterum Consulibus. Rome . . . anno 311, usque ad mensem Septembris, nulli consules fuerant publicati . . . At in Gallia, Hispania, ceterisque trans Alpes prouinciis, que ad Constantini imperium pertinebant, Maximianus Galerius solus consul eodem anno CCCXI nominabatur. Ita legitur in Fastis Idacii et in fragmento consulari a Bucherio edito, pag. 250, MAXIMIANO uIII, SOLO . . . In Grecia, Macedonia, Dacia, aliisque prouinciis Illyrici, in  Thracia atque Bithynia, que partim Galerio Augusto, partim Licinio imperatori parebant, dicebantur consules Galerius Maximianus octies, et Maximinus iterum. Hec nuper didici ex aureo Libello Lactantii Firmiani de Mortibus Persecutorum, a uiro doctissimo Stephano Baluzio ex insigni illustrissimi D. Colberti . . . bibliotheca euulgato; siquidem scribit c. 35, edictum pro Christianis a Maximiano Galerio paucis ante eiusdem mortem diebus propositum Nicomedie pridie kalendas Maias, ipso octies, et Maximino iterum consulibus. Norisius apud Pagium in Critica Baron. ad dictum Christi annum 311, num. 3, idque ex quarta Norisii dissertatione de Cenotaphiis Pisanis, cap. I, §. I.

Sed, quod primum, Prosper in Chronico, uictorius in Canone paschali, Cassiodorus, auctor Chronici Alexandrini, aliique eo anno cum Maximiano octies Licinium collegam posuerunt, pergit in laudata Critica  clarissimus Norisius, mox addens: Hic forte in Pannoniis, Rhetia, ac Norico, ubi Licinius imperabat, idem semet collegam Maximino addiderat. Deinde autem, quod longe grauius, nec ab ullo hactenus obseruatum, Galerius eo ipso anno in prefatione epistole, ex qua edictum, de quo igitur, confectum est, non modo diserte eumdem Licinium collegam sibi in consulatu adiunxit: sed adiunxit insuper Constantinum, quem et ante Licinium nominat, tacito prorsus secundo illo consulatu Maximini. Eusebii uerba latine reddita sic habent: »Imperator Cesar Galerius ualerius Maximianus . . . Consul uIII . . . Et imperator Cesar Flauius ualerius Constantinus . . . . . Consul . . . Et imperator Cesar ualerius Licinianus . . . Consul, pater patrie, proconsul; prouincialibus suis salutem.« Quomodo itaque noster, »ipso  octies, et Maximino iterum consulibus,« nec potius, secundum memoratam Galerii prefationem, »ipso  octies, et Constantino Licinioque consulibus?« uiderint docti. Nihil  ipse nunc, quod mihi satisfaciat, reperio, aut ab illis afferri comperio. Nam quantum ad hasce clarissimi Pagii coniecturas, »Galerio Maximiano mense Martio anni 311 collegam adiunctum esse Licinium Augustum, qui consul appellatur in Edicto Galerii Maximiani: non multo post autem Maximinum Augustum II, eiusdem Galerii Maximiani collegam fuisse, sicut liquet ex uerbis Lactantii, ipso octies, et Maximino iterum consulibus;« adeo ut tantum consulatus ille Licinii nequaquam ordinarius extiterit, sed suffectus, rogo primo, cur Galerius, si ita res fuit, Constantinum in dicta prefatione secundo loco consulem, nullo uero Maximianum similiter consulem nominauerit? Rogo deinde, quomodo Licinium Galerius sibi ordinario consuli mense Martio anni Christi 311, suffecerit, si, ex Norisio in precedentibus, nulli consules Rome publicati sint anno Christi 311, usque ad mensem Septembrem, ante quem iam sat diu obierat Galerius? Non omnes ergo huius loci difficultates per  Pagium sublate. Sed eas forte breui feliciter enodatas uidere licebit in ultimo clarissimi Norisii opere, quod ad amplissimum Cuperum ex Italia peruenisse audimus, et ex animo gaudemus.

Ipso octies, et Maximino iterum Consulibus. uersio anglica, in Maximian's sighth consulate, and Maximin's third. Ad uerbum, in octauo Maximiani consulatu, et tertio Maximini; cuius utinam emendationis uera enim est iterum in tertium mutatio, rationem reddidisset alicubi uir doctissimus, qui ad illam, uti necessariam facileque tuendam, recurrendum putauit. Nos quippe, uel ob proxime sequentia, quibus incumbat fundamentis nescimus.

Maximino iterum Cons. De cuius consulatu secundo, uti et de primo, nulla est in ceteris fastis mentio, ita ut hic sola nitamur Lactantii auctoritate. Noster enim Lydiatus Galerium octaua uice consulem statuit sine collega. Edit. Oxon. et Cant. adiiciente ultima: uide ualesii adnotationes in Euseb. lib. IX, cap. 11.

 Ex Lactantio, qui id temporis Nicomedie degebat, patet Maximinum iterum consulem fuisse anno 311. Norisius, ubi supra.

Ex Grecis Dodwelli excerptis, pag. 102, Appendicis ad dissertationes cyprianicas, editiones minoris Oxon.: [Figure: [Table] 7Kb] Anno 307. Consules legimus Seuerum Augustum et Maximianum Cesarem. Maximinum uult quem Cesarem appellat. Habemus itaque primum Maximini consulatum frustra alibi a clarissimo Baluzio quesitum.  Quamquam et in libro de prefectis urbi obscura etiam extent huius consulatus uestigia. Anni enim 307, usque ad mensem aprilem, consules ibi consignatos ita legimus. Maximianus uII et Maximian. Secundus ille Maximianus non alius est a nostro Maximino. Nec enim recentiores modo, sed et illius seculi ceua monumenta hec nomina confundunt, cum Maximino Maximianum, et cum Constantino Constantium. Dodwellus in Append. ad Dissert. Cypr. num. 1.

Tunc apertis carceribus, etc. Per singulas certe ciuitates, quod Ruffini locus a Baluzio, adductus testatur: sed mirum tamen, ni hic Nicomedie carceres specialiter intelligendi sunt, ob precedentia ista: Hoc edictum proponitur Nicomedie.

Cum ceteris confessoribus e custodia liberatus es. Quid hinc contra clarissimum Martyrologii Ecclesie Germanice editorem sequatur, iam supra ostendimus.

Cum tibi carcer sex annis pro domicilio fuerit. Purpuram  diximus deposuisse Diocletianum anno Domini 305 april. 1, si Idatium, maii 1, si Lactantium audiemus . . . Ab anno autem quo imperium deposuit Diocletianus, perstitit Nicomedie persecutio usque ad palinodiam Galerii, a kalendis maiis anni 305 usque ad pridie kalendas maii anni 311. Id colligimus e Lactantio, qui hoc tempore Donatum suum scribit, e carcere fuisse liberatum, cum carcer illi sex annis pro domicilio fuisset . . . Et toto  sexennio Donatus, et tribus presidibus sibi inuicem succedentibus, Flaccino, Hierocle, et Priscilliano, nouies tamen, nec sepius, tormentis cruciatibusque uariis subiectus est. Quia nempe, ut non admodum frequentes redire poterant  ludorum uices, ita nec frequentes redibant uices suppliciorum publicorum. DODWELLUS, in Dissert. Cyprian. XI, n. 78, 80 et 89.

Hoc facto. Id est, illa memorati Edicti promulgatione, seu, ad uerbum, publicatione. uersio anglica.

Coniuge sua et filio. ualeria Diocletiani filia, et  Candidiano. Edit. Oxon. et Cant.---Sa femme et ses enfants. MAUCROIX. Quasi nostri uerba sint, coniuge sua et liberis suis; quod ualde miror.---Uxor Galerii Maximiani, ait Pagius in loco, quem nos antea leuissime tetigimus, erat ualeria Diocletiani filia, que ob ferociam Licinii ad Maximinum confugit, a quo pessime habita . . . Nullum ex ea Galerius Maximianus filium suscepit; sterilis enim fuit, ut docet Lactantius, cap. 50. Hec itaque intelligenda de Candidiano, quem ibidem Lactantius dicit ex concubina natum, a ualeria adoptatum, ac desponsum filie septenni Maximini Augusti. Hunc, ut tradit Lactantius, cap. 20, Cesarem facere destinabat pater post celebrata uicennalia. Sed occisus est a Licinio anno 313, etatis sue XuI. PAGIUS, in Critica Baron. ad annum Christi 311, n. 12.

Horrenda tabe consumptus est. Facit huc notabilis locus Anonymi ualesiani, quem Pagius in Critica sua Baron. ad annum Christi 311, num. 12, produxit in hunc modum: Porro Galerium Maximianum Serdice egrotasse ac interiisse discimus ex anonymo ualesiano,  qui postquam de Licinio Cesare creato locutus est, inquit: »Deinde illo in Pannonia relicto, ipse ad Serdicam regressus morbo ingenti occupatus sic distabuit, ut aperto et putrescente uiscere moreretur.«

Idque cognitum Nicomedie  mensis eiusdem. De supplenda manuscripti codicis lacuna, quam nunc demum Baluzius quo uides pacto representandam curauit, uiri docti plane hactenus, quod non mirum, securi, tantummodo cogitauerant, qua ratione aliquid huic loco, quem mutilum esse sentiebant, insererent: unde orta suspicio, de qua Cuperus et Columbus in suis notis, legendum esse scilicet: Idque cognitum Nicomedie medio mensis eiusdem; quod et nobis olim postrema pars nominis Nicomedie fieri posse suggesserat, absorpto nempe, inquiebamus, medio librarii oscitantia a precedente uoce Nicomedie. Nunc autem, cum huius loci defectus non librario, sed tempori rerum edaci sit tribuendus, possent certe eque  bene due uoces sub finem, uel in fine, aut unica uox idibus, alieue huius generis deesse, atque medio. uideant qui ms. codicem consulere queunt, quid potius memorate lacune spatium uel litterarum ductus, si qui remanent, patiantur. Habet sane uersio anglica; before the end of may: quod ad uerbum est, ante finem maii.

Mensis eiusdem. Id est, maii kalendis. Edit. Oxon. et Cant.

Mensis eiusdem. Scilicet, maii. PAGIUS.

Kalendis Martiis impendentibus. Anni nempe Christi sequentis  quo kalendis Martiis die imperii eius Cesarei natali ea solemnia, propter perpetem morbum dilata, edere decreuerat. PAGIUS.



CAPUT XXXuI.

Quo nuntio. Mortis nempe Galerii Maximiani. PAGIUS.

Dispositis ab Oriente cursibus peruolauit. Tamquam diceret, summa celeritate equis, quos statim post id  nuntii acceptum imperauerat, ut certis locis sibi fuisque presto essent, usus est; sicque maximum itineris spatium ab Oriente, ubi mortem Galerii didicerat, usque ad prouincias quas occupare aggrediebatur, ueluti perpete uolatu confecit. uis simile exemplum, nec dissimilem locutionem? At ille incredibili celeritate usus peruenit ad patrem iam deficientem, inquiebat noster, capite 24, de Constantino, cum paucis ante uersibus de eodem dixisset: »Sublatisque per mansiones multas omnibus equis publicis, euolauit.«

Il prit la poste, et se rendit en diligence dans l'Orient. MAUCROIX. Cui ergo pro uulgata lectione, dispositis ab Oriente cursibus peruolauit, legendum potius uisum est, dispositis cursibus peruolauit in Orientem. Sed uide tu, queso, quantum hec capitis 19, repugnent: Daia uero  »sublatus nuper a pecoribus et siluis . . . accepit Orientem calcandum.« Nam ab Oriente igitur debuit euolare. Quod et finis capitis 38 postulat.

 Ut prouincias occuparet, ac Licinio morante, omnia sibi usque ad fretum Chalcedon. uindicaret. A dessein de profiter de l'absence de Licinius, et de s'emparer de toute l'Asie iusques à la mer de Chalcédoine. MAUCROIX. Quasi noster scripserit, ut absente Licinio, Asiam totam sibi usque ad fretum, etc. At primo, quid manifestius, quam ita non duos, sed unicum Maximino sui cursus finem tribui? inuadendi scilicet, absente Licinio, totam Asiam usque ad fretum Chalcedonium; quando contra, secundum nostrum, Maximinus animo suo non unicum finem, sed uere duos in illo precipiti itinere proposuerat: unum nempe, certas sibi prouincias quidquid Licinius faceret, hoc est, si uel maxime festinaret, uindicandi; alterum autem non eas solas, sed cuncta ad fretum usque Chalcedonium, si forte Licinio tantisper morari contingeret, occupandi: Ut prouincias occuparet, ac, Licinio morante, omnia sibi usque ad fretum Chalcedonium uindicaret. Hic primus ergo Maucroixiane tralationis defectus. Secundus et tertius sint, liberius indubie prouincias  per uniuersam Asiam, morante uero per absente uerti.

Ut prouincias occuparet, etc. To take into bis possession all those Prouinces: and as Licinius lingered, he possessed him self of al to the straits of Thrace. uersio anglica. Quasi iam nostri uerba sint: »ut  prouincias occuparet, ac, Licinio morante, omnia sibi usque ad fretum Thracie uindicauit.«---Malebam uindicaret, quod aperte uir Reuerendiss. in uindicauit mutandum esse arbitratus est, retinere; et loco duarum uocum, quas idem ante prouincias suppleuit, et nos incinulis includi curauimus, suspicabamur propinquas potius, uel proximas librarii culpa deesse.

Fretum Chalcedonium. Quod cum ab una parte inter Thraciam, ab altera uero inter Bithynie oppidum Chalcedonem iaceret, inde modo pro freto Chalcedonio, freta Thracie in Anglica tralatione habebamus.

 Ad presens. Tempus scilicet: quomodo sepe Greci , et omissis substantiuis et dicunt, pro in presenti tempore.

Sustollit censum. Quem Maximianus Galerius instituerat, de quo c. 31. uide Iustinum, libro I, de Magis eodem modo populum Persarum sibi conciliantibus. TOLLIUS.---Sustollit. Editio Abensis, sustulit.---Nollem factum, cum sustollendi uerbo Plautus, Lucretius, Catullus, usi sint. Postremus, ex gr. de Nuptiis Pelei et Thetidos:

Candidaque intorti sustollant uela rudentes.

Neque adeo ualide pugnabit supra Columbus pro emendatione sua.

Discordia inter. Lege, Discordia inde inter, etc. TOLLIUS. Item ambo interpretes ut quidem uerterunt.---Les deux empereurs en uinrent presque à une rupture. MAUCROIX.---Bythis means the two Emperours were nous in il terms. Tralatio anglica.

 Sed conditionibus certis pax, etc. Cum . . . Maximinus in epistola scripta ad Sabinum post mortem Galerii Maximiani doceat, se anno preterito Nicodemie fuisse, ut uidere est apud Eusebium, liquet Maximinum mortuo Galerio Asiam ac Bithyniam occupasse, quas Galerius una cum Illyria et Thracia sibi retinuerat. Et quidem Bithyniam cessisse in ius et ditionem Maximini colligit Baluzius in notis ad citatum Lactantii locum, ex martyrio sancti Luciani Antiocheni, quod enarrat Eusebius, libro IX, capite 6. PAGIUS.

In ipso freto. Hoc est, in ipso freto Bosphori. Maucroixii uersio.---Id est, in ipso mari. Tralatio anglica.---Simplicius forte sit subaudire ex precendentibus Chalcedonio.

Redit ille. Scilicet Maximinus. PAGIUS.---Consentiunt interpretes, apud quos pronominis loco ipsummet Maximini nomen reperias. Notandum tantum, cum noster non preterito tempore rediit, sed presenti redit utatur, neutiquam nunc de consummato Maximini in Orientem reditu sermonem esse, sed  simpliciter de suscepto et inchoato: quod mox confirmabitur.

Securus. Hoc est, sese iam securum esse confidens: tecokning that he was now secure. uersio anglica.

Et fit qualis in Syria et in Aegypto fuit. Id est, et in prouinciis, quas recenter imperio suo adiecerat, talis factus est, dum per illas in Orientem reuertebatur, qualis ante fuerat in Syria et in Aegypto. Nec dissimili sensu Maucroixius: Et sa conduite fut pareille à celle qu'il auait tenue en Syrie et en Egypte. Dissimili uero tralatio anglica, and so he gouerned Syria and Egypti iust as he had done formerly. Ad uerbum, atque eodem prorsus pacto Syriam et Aegyptum moderari perrexerit, quo prius inceperat.

In primis indulgentiam Christianis communi tutelo datam, etc. Idem, inquit Baluzius, quod communi consensu. uocem alibi sibi non occurrisse testatur. Quidni itaque pro corrupta habeatur, et in ipsius uicem facili mutatione succedat tutela? siquidem communis tutela aliud temere hic loci non significauerit,  quam edicti nuper editi munimentum quoddam, quo freti securiores dehinc Christiano cultui uacare possent. uir reuerendiss. legit titulo. Ed. Oxon. et Cant.

Tutelo. Editio Abensis, titulo.---Leg. titulo. uOSSIUS.---Tutelo, pro titulo. ALLIX.---And tho the Christians were now receiued under the protection of the gouernment, yet, he broke all this. Tralatio anglica. Ad uerbum fere: Indulgentiam: qua Christiani in communem magistratuum tutelam traditi fuerant, uiolauit.---Puto ego ueterem lectionem fuisse: In primis indulgentiam Christianis cum muri tutela datam tollit; quod sic explico. Galerius, ut ex prima illius epistola, seu, quod idem est, ut ex huius libelli capite 34 apparet, promptissimam hanc in Christianorum negotio indulgentiam iam pene moriens porrexerat, ut denuo Christiani essent, et conuenticula sua componerent. Atque istam in primis indulgentiam Maximinus, dum a freto Chalcedonio rediens Orientem  repeteret, in itinere sustulit. Sed iam alia epistola idem Galerius, ut ex eodem capite certum est, iudicibus significaturus erat quid amplius obseruandum foret circa Christianorum negotia. Neque porro postulabant simpliciter eiusmodi rerum occasio et necessitas, ut per eam epistolam in quibus potius locis Christiani aperte in posterum habitare, suaque etiam templa palam condere haberent, iudicibus significaretur: sed fieri nequibat, quin ea loca uel intra urbium muros assignarentur, uel extra. Nunc autem uix quidquam probabilius, quam Galerium posteriore epistola iudicibus significasse, placitum sibi fuisse, ut quemadmodum antea Christiani . . . . complures ecclesias suas imperatorum permissu in ciuitatibus edificauerant et alioqui tutius semper habitauerant homines in urbibus propter murorum inter cetera tutelam, quam ruri, paterentur Christianos intra cuiusque oppidi menia maioris securitatis ergo morari, sibique ibidem conuenticula restituere.

Et uero Christianos ecclesias prius intra urbium  septa habuisse, uel unum Nicomedie templum, cuius noster capite 12 meminit, ualidissimo argumento est: uti quod iam proxime sequetur, subornatis legationibus ciuitatum, que peterent ne intra ciuitates suas Christianis conuenticula extruere liceret, apertissime rursus indicat, his ergo licitum prius fuisse per Galerii epistolas ad iudices scriptas templa intra Gentilium ciuitates condere; datamque proinde Christianis a Galerio, non meram de qua superius diximus indulgentiam, sed et muri tutelam pro suis simul domiciliis et conuenticulis: unde postea Maximinus indulgentiam Christianis cum muri tutela datam sustulerit. Hec mea saltem de hoc loco sententia, partim propter quas nunc attuli rationes, partim deinde, quia dum ex doctis alii communi tutelo de communi imperatorum consensu accipiunt, alii autem communi titulo emendant, id est, ut exponunt, prescriptis nominibus Galerii, Constantini, Licinii, Maximini, et Maxentii, neutri utique communem, quem oporteret, imperatorum  consensum prestare possunt: quatenus nimirum uel de uere communi illorum quinque consensu questio est, uel de communi tantum eorumdem ex parte. At si de uere communi, extant quidem apud Eusebium tria priora nomina in Galerii prefatione, cuius toties meminimus, sed non itidem duo ultima, ut sic nequeat prorsus de uniuersali dictorum quinque imperatorum consensione constare. Sin uero de communi trium duorumue duntaxat ex illis, meminit quidem etiam eiusmodi consensionis laudato loco Eusebius, at neutiquam noster, qui in antecedentibus non modo non Maximini, uerum ne uel unius imperatoris mentionem fecerit, qui memorate indulgentie consenserit, sed solius Galerii qui eam miserit; ut haud ferme quidquam locutione ista durius queat concipi. »In primis indulgentiam Christianis communi siue tutelo, siue titulo, datam tollit Maximinus,« si quis tandem communis consensus, cuius ipse neque secundum Eusebium, neque secundum nostrum, ulla pars fuerit, intelligendus est. Accedunt, quod  superest, ad muri tutelam de qua loquimur, quatuor tutelarum, tutandi fundi ergo, genera, de quibus uarro. lib I de re rustica. »Nunc de septis, que tutandi fundi causa, aut partis fiant, dicam. Earum tutelarum genera quatuor. Unum naturale, alterum agreste, tertium militare, quartum fabrile.

Subornatis legationibus, etc. , inquit Ensebius lib. IX, cap. 11, ubi uide Annot. uales. Editio Cantabrig.

Prodiit . . . absoluto anno persecutionis 8, ineute IX, edictum Galerii, quo persecutio penitus extincta est, inter kal. Martias  et pridie kal. Maias  . . . Durauit hec pax ne sex quidem integris mensibus. Inde ad nouas artes pretextusque querendos restaurende persecutionis se conuertit Maximinus. Imprimis arcuit Christianos a cemeteriis. Tum subornauit ciuitatum ad se legationes, magni quasi beneficii loco id a se petentium, ut Christiani  pellerentur, imprimis Antiochie, in qua urbis curator Theotecnus egregius impostor nouum Iouis Philii simulacrum magicis artibus consecratum erexit, eiusdemque commentus est oraculum, quo iuberetur, Christianos urbe omnique urbis territorio esse exterminandos . . . Legationes he eodem quo decessit Galerius anno, sed exeunte, Nicomedie accepit, postquam Galerii ditionem ad fretum usque Chalcedonium occupasset, et pacem amicitiamque cum Lucinio certis conditionibus composuisset. Hoc ex ipsius Maximini edicto constat in fauorem Christianorum sequenti anno 312 finiente edito. Sed et indulgentiam Christianis a Galerio concessam hoc etiam anno reuocatam necesse est, si non integris sex mensibus ea pax durauerit. DODWELLUS, diss. Cyp. XI, num. 82.

Maximinus in litteris, quas anno sequenti 312 ad Sabinum pretorii sui prefectum scripsisse dicemus, quasque Eusebius lib. IX, cap. 9, refert . . . . . »cum anno« ait, »preterito,  Nicomediam  feliciter essem ingressus, ciues eius urbis me illic degentem adierunt cum deorum simulacris, obnixe orantes, ne huiusmodi hominum genus in sua ciuitate habitare omnino sinerentur,« et alia, quibus mire illustrantur que supra ex Lactantio retulimus; gesta enim hoc et sequenti anno in causa Christianorum multis huc usque tenebris circumfusa. PAGIUS.

Apud quem igitur eo pacto insigne uides exemplum subornatarum istiusmodi legationum.

Nouo more Sacerdotes maximos per singulas ciuitates singulos, etc. Quasi ergo aliis uerbis scripserit, nouo more unum in unaquaque ciuitate Sacerdotem maximum fecit. Hincque mihi facti nouitas: cum prius scilicet Gentiles quidem nonnunquam habuissent et Sacerdotes prouinciis uel urbibus impositos, at non singulos per singulas ciuitates.

Qui et sacrificia per omnes deos suos quotidie facerent. Mihi nemo persuaserit sic Lactantium scripsisse. Excidit uox dies, que deos precessit, propter litterarum  affinitatem, ut sepe. Illa omissa, cum nichil esset quod pertineret ad omnes, diis suis refinxerunt in deos suos. Scripsit Lactantius: qui et sacrificia per omnes dies diis suis quotidie facerent, ut in capite sequenti, per singulos dies sacrificaretur. Per omnes dies quotidie est pleonasmus, ut nunc iam sepe apud Plautum, post deinde apud eumdem, rursum repetere apud Suet. Ces. 2. uetus uetustum uinum in Curculione. Sin cui hec displicent, posset legi, qui et sacrificia per omnes edes diis suis quotidie facerent. GRAEuIUS.

Per omnes deos suos. Hoc est, per omnia suorum deorum templa, seu in omnibus templis, inquiebat supra Tollius, et nos cum ipso quod necdum plane respuere possumus, siue propter geminam illam nostri locutionem, capite 17, per omnes deos pro uita eius rogaretur, siue propter hanc Liuineii ad panegyricos ueteres obseruationem, in quam postea incidimus, et qua, que laudato loco notauimus, uidentur non mediocriter firmari. Cicero Iu, ad Attic. Ep. 1. et pro P. Sextio, nonas Sextiles salutis natalem  appellauit, quod eo die in Quirinali edes ei consecrata; et eleganter Martialis, Maie Mercurium creastis idus, ob templum ei tum dedicatum, ut Liuius 2. et Festus scripserunt; siue denique quod nondum satis assueti simus huic pleonasmo, per omnes dies sacrificia quotidie facerent. Posteriorem certe Clar. college coniecturam, cuius et ille optionem dai, preferendam credimus. Sed, quod non omittendum, uulgatam quoque lectionem, licet alio atque nos modo, explicat ampl. Cuperus.

Ministerio. Pretulerim, magisterio. GALE. Ministerio, the assistance. uersio anglica; id est, ope, auxilio.

Darent operam  Christiani neque fabricarent. Templa scilicet, uti quidem Maucroixius interpretatus est: deuaient empêcher les Chrétiens de bâtir des temples.---Emendo, darent operam Christiani ne quid fabricarent. GALE.---Erunt sine dubio quibus hic  ordo magis placeret: darent operam ne quid Christiani fabricarent.

Colerent. Prefero coirent. GALE.

Suo iure. Par son autorité. Maucroixius; quasi dicas, pro sua auctoritate.

Parumque hoc fuit, nisi etiam prouinciis ex altiore dignitatis gradu singulos quasi pontifices superponeret, et eos utrosque, etc. Locus, non difficilis tantum, sed ualde, si quid uideo, mendosus, et ceteroqui contraria prorsus ratione acceptus ab interpretibus: censente nimirum Maucroixio propter ultimam sine dubio uocem utrosque, Maximinum singulis prouinciis non singulos, sed duos simul preposuisse pontifices: »Non content de cette ordonnance, il établit encore en chaque prouince deux pontifes pour auoir l'eil sur les autres;« cum contra ex reuerendiss. Burneti uersione non duo, sed unicus duntaxat pontifex unicuique prouincie fuerit Maximini iussu prefectus. uerba sunt: »And not contented with this subordination that he had setled among the priests, he ordered  one in euery prouince to be ouer all the priests of the prouince.« Quorum sensus est: Neque ita contentus unum sacerdotem maximum ceteris in unaquaque ciuitate sacerdotibus subiecisse, unum preterea in unaquaque prouincia ordinauit, qui cunctis prouincie sacerdotibus superior foret. Nos primo, propter disertas uoces, et eos utrosque, non possumus, quin cum Maucroixio credamus, de duobus quibusdam hic loci agi, qui ex Maximini mente singulis prouinciis ad procuranda religionis negotia prepositi sint. Deinde uero, nec possumus quoque propter quasi in his uerbis, singulos quasi Pontifices, quin iam uicissim contra Maucroixium duos eius proprie dictos Pontifices reiiciendos esse ponamus. Porro autem, cum noster in antecedentibus narrauerit, Maximinum nouo more in unum aliquem ex urbium primoribus dignitatem Sacerdotis maximi per singulas ciuitates contulisse, non magis ambigimus, quin idem Maximinus geminos huiusmodi  dignitatis homines, sed qui interim singuli quasi Pontifices maximi forent, singulis prouinciis imposuerit. Ac denique, quod quis ingerat, uerum ubinam binarii numeri uox duo comparet? respondeo, non latitare solum in uocabulo utrosque: sed plusquam uerisimile esse, illam olim in hunc modum post ablatiuum gradu extitisse. »Parumque hoc fuit, nisi etiam prouinciis ex altiore dignitatis gradu duos, singulos quasi pontifices, superponeret;« et eos utrosque, cum sequentibus. Inde ergo tandem ea uox malis auibus, pre nimia librarii ignorantia uel festinatione, simulque istorum dus et duos affinitate, exciderit: aut potior aliqua suppeditetur conciliatio, quam amplecti queamus.

Candidis chlamydibus. Paludamento siue albe tunice specie auro interdum limbate, qua utebantur soli imperatorum ministri, quas utique palatinorum uestes cum summis pontificibus communicauit Maximinus, Edit. Oxon. et Cant.---Non alio sensu uersio anglica: »He ordered them to wear theat sort of  white habits edged about with gold, which might only be worn by the Chiefs Officers of the Court.«

Chlamydibus, Manteaux. Maucroix; id est, palliis.

Facere autem parabat que in Orientis partibus, etc. Hoc est, secundum tralationem anglicam: Facere autem parabat contra Christianos in aliis prouinciis, que iam in Oriente fecerat: interpretante uero Maucroixio, que in Oriente fecerat, illa quoque facere parabat in Occidente.

Cum clementiam specie tenus profiteretur. In eo . . . ponebant hanc clementie laudem persecutores, de quibus agimus, Diocletianei, si cum uite pepercissent, oculos tamen dextros eruissent, et sinistros poplites debilitassent candenti ferro. Ex quo itaque ceperunt he mutilationes, cum uite seruande causa fuissent excogitate, exinde rariora fuisse martyria uerisimile est. DODWELLUS, diss. Cyp. XI, num. 81.

 Occidi seruos Dei uetuit, etc. In Oriente scilicet. Nam, quantum ad alias regiones, facere tantum parabat Maximinus, que in Orientis partibus fecerat, ut noster modo loquebatur: unde et rursus de eodem, in initio capitis 37. Hoc ille moliens, Constantini litteris deterretur. Sed, ne rem dissimulem, non uideo tamen quomodo scribi olim belle hoc loco potuerit, uti nunc dierum habemus: suspicorque adeo ueterem scripturam fuisse, occidi ibi seruos Dei uetuit, queque postea, intellectis nimirum per ibi Orientis partibus.

Debilitari iussit. Id est hoc loco, mutilari, prout quatuor, que sequuntur, exempla singula ostendunt. Neque enim omnis debilitatio, mutilatio est, sed interdum, monente merito Casaubono, debiles latinissime sunt, quibus membra facta sunt , seu qui uitio aliquo impediuntur, quominus omnibus membris corporis sui uti possint: quemadmodum illi, u. gr. confessores, quibus candenti ferro debilitatos fuisse sinistros poplites aiebat modo Dowellus. uerum hic, sicut dixi, de ueris mutilationibus sermo  est. Firmatque alibi idem Dodwellus sequentibus uerbis: Ita rediit ad supra dictas corporum mutilationes, que licet confessores multos fecerunt, nullos tamen martyres.---Il les faisait estropier. MAUCROIX.

Itaque confessoribus effodiebantur oculi, etc. uerum quidem est, post edictum a Galerio Maximiano in gratiam Christianorum emissum Maximinum, ubi illud accepit, mandasse iudicibus, ut a christianorum oppugnatione abstinerent, constitutione tamen Galerii suppressa, et nuda tantum uoce per Sabinum prefectum pretorii sui prouinciarum presidibus iussis, ut persecutionem aduersus eosdem inhiberent, uti narrat Eusebius lib. IX, cap. 1, ubi et epistolam ab eodem Sabino singularum prouinciarum presidibus scriptam recitat. Sed, ut habet idem Eusebius cap. 2. ne sex quidem integris mensibus passus est eum statum permanere, et ad subruendam pacem Maximinus nichil non molitus est. Quam itaque Lactantius narrat, circa mensem Nouembrem ,  ideoque circa Maximini Quinquennalia, que in eum mensem incidebant, persecutio aduersus Christianos instaurata. PAGIUS.



CAPUT XXXuII.

Hec ille moliens, Constantini litteris deterretur. Iam pulcherrimam sibi inuidie declinande nactus uidebatur occasionem , ut quasi urbium legationibus  coactus edictum pacis reuocaret. Recripsit enim ad illa ciuitatum decreta, pellendos esse Christianos . . . Iamque persecutioni matura erant omnia, ni Constantinus illum deterruisset . . . Cum enim post mensem Maium emissa illa probauerimus persecutionis edicta anno 312 mouente iam aduersus Maxentium Constantino, eo tamen ipso tempore, simul ac resciuit, litteris illum deterruit Constantinus, quibus ad dissimulationem eum adactum scribit. Lactantius sect. 37. Merito quidem ille. Erat enim primus Augustorum Constantinus, cui, pro illorum temporum administratione,  parere oportebat reliquos Imperatores omnes, tam Cesares, quam etiam Augustos. DODWELLUS, Diss. Cypr. XI. num. 83 et 85.

Hec ille moliens, etc. Les lettres de Constantin réprimèrent ces uiolences. MAUCROIX. Ad uerbum, Constantini littere uiolenta ista facta represserunt. Quas iam, quo tempore Maximinus Constantini litteris deterritus est, eadem Maximini iussu in recentibus prouinciis fierent, que prius eiusdem imperio in Oriente facta erant; proindique quasi iam Nicomedie, uerbi gratia, crudeli Presidis aliorumque ministrorum opera oculos confessoribus effoderet, manus amputaret, pedes detruncaret, nares uel auriculas desecaret; quod certe non est, uel ob ista nostri: Hec ille moliens, id est, ut paulo ante precessit, facere parans, Constantini litteris deterretur. Dissimulauit ergo.

Constantini litteris. Periere memorate littere: sed  duplicem constitutionem a Constantino et Licinio datam, alteram hoc anno 312, alteram sequenti, priorumque currenti anno ad Maximinum transmissam, in dubium reuocari non potest, licet Baronius, aliique uiri doctissimi unius tantum edicti meminerint. Nam, uicto Maxentio, cuius clades et interitus ad hunc annum 312, pertinent: Imperator Constantinus, et collega eius Licinius uno consensu legem pro Christianis absulutissimam et copiosissimam promulgarunt, parteque de tyranno uictorie nuntium, ipsamque adeo legem ad Maximinum, qui in Orientis partibus etiam tum imperabat, segue ipsis amicum esse simulabat, transmisere, inquit Eusebius, lib. IX, cap. 9 . . . Et preterea in posteriori Constantini et Licinii Constitutione ab Eusebio, lib. X, cap. 5, relata, non semel prioris hoc anno 312, date mentio , ut docte explicat ualesius in notis ad illud edictum, ubi et quod discrimen inter utrumque esset, ostendit. Secundum edictum Mediolani . . . prius loco incerto datum; uidetur tamen Rome, ubi reliquo hoc anno  Constantinus egit, promulgatum. De laudatis litteris locutum existimo Lactantium, lib. de Mortibus Persecutorum, cap. 37, in quo, postquam persecutionem a Maximino contra Christianos excitatam narrauit, ait: Hec ille moliens, Constantini litteris deterretur. PAGIUS in Critica Baron. ad annum Christi 312, num. 8. et preced.

Deterretur. Quo usque nempe modo diximus, non per omnia; quia etsi Maximinus in prouinciis extra Orientem sitis absterritus quidem fuerit ab effodiendis, uerbi gratia, sicut decreuerat, confessorum oculis, testatur tamen Eusebius libro IX Historie Ecclesiastice, cap. 9, Maximinum post litteras ad Sabinum prefectum pretorii sui a se scriptas, non permisisse Christianis conuentus agere, aut Ecclesias extruere, licet Constantinus et Licinius litteris ad ipsum datis id se Christianis concedere significassent. Que postrema uerba eiusdem Pagii sunt, laudato loco, num. 8.

 Et tamen si quis inciderat. In eum nempe, uel ministros; ut capite 16. Nam cum incidisses in Flaccinum Prefectum . . . deinde in Hieroclem . . . etc. Maucroixio posterius ministrorum supplementum placebat: Mais lorsqu'un Chrétien tombait entre les mains des ministres de sa cruauté.

Mari occulte mergebatur. Non itaque audebat palam, quod fecerat antea, Christianos laniare: sed nec illos studiose querere. Nam si quis inciderat, inquit Lactantius, ut paucissimos fuisse necesse sit, qui in eum inciderent. DODWELLUS, Diss. Cypr. XI, num. 87.

Mari occulte mergebatur. Simili locutione, cap. 50: Ibi sepe illa castas feminas mergi iusserat. Imo, totidem fere syllabis capite 15, Mari mergebantur.

Occulte. Secretly and in the night. uersio anglica, Hoc est, secreto noctuque.

Et hoc primus inuenerat, ut animalia omnia, etc. Intelligit hec Baluzius de priuato ciborum palatinorum usu. Siquidem edictum generale de uescendis  iam antea constitutum fuerit sub Decio et Galerio Maximiano. Edit. Oxon. et Cant.

Et hoc primus inuenerat. Sicut in iure dicundo, supra, cap. 15. a Diocletiano et Maximiano excogitatum fuerat, ut litigatores prius sacrificarent, atque ita causas dicerent. Eapropter mox ait: In ceteris quoque magistris suis similis, ut illic legendum cum per illustri Cupero. TOLLIUS.

Ut animalia omnia, quibus uescebantur, non a coquis, sed a sacerdotibus ad aras immolarentur. Affine est, nec enim omnino simile esse uolumus id, quod apud Samuelem legimus, Saulum, cum aliquando Isrelite Philistheos fudissent, et populus ad predam conuersus accepisset oues, et boues, et uitulos, quibus cum sanguine humi prius occisis uesceretur, confestim iussisse, quo populus haud amplius contra Iehouam sanguinem comedendo peccaret, ut ad se magnus lapis uolueretur; tum continuo, ut quicunque  deinceps eiusmodi pecudes iugulare haberent, illas ad se adducerent, mactandas nimirum ad eum lapidem; adduxisse porro usque ad noctem uniuersum populum boues suos in manu sua, qui ibi loci iugulati sint: extructam uero fuisse per Saulum aram Domino in ea occasione, imo primam omnium, quas fecerit. Quid enim, cum hec ita sint, uerisimilius, quam Saulum ideo dici aram tum temporis extruxisse, quod magnum illum lapidem, quem ad se uolui curauerat, erexerit illico in altaris modum, ut ad eius latera Isrelite pecudes suas mactarent, sicque animalia, quibus uesci auebant, fuisse ad aram immolata?

Nihilque prorsus mense apponeretur, nisi aut delibatum, aut sacrificatum, aut perfusum mero. Delibatum est eius, quod cene erat paratum, sed cuius particulam quamdam decerptam diis obtulerant. Solebant autem cibos etiam libare. Sil. Ital. lib. uII.

Distinxit dulces epulas, nulloque cruore
Polluta castus mensa Cerealia dona
 Attulit, ac primum ueste detersit honorem
Undique, et in mediam iecit libamina flammam;
quod Dionysius Halyc. Iu, Antiq. Rom. dicit, , »cenarum primitias libare. Sacrificatum« est, quod ex uictima diis oblata precisum erat in epulas, ut solebant partem uictimarum, prosecare et adolere, partem sacerdotum et sacrificantium epulis reseruare. Mero perfusum, scilicet quo solebant supplicare, ut hi cibi quasi sacrarentur. Quis enim ignorat, thure et uino solitos ueteres supplicare, etiam inter epulas? Horat. Iu, Carm. 5. de Augusto:

      Alteris
Te mensis adhibet Deum.
Te multa prece, te prosequitur mero
Defuso pateris, et laribus tuum
   Miscet numen.
GRAEuIUS.

Aut perfusum mero. Quod frontibus inuergebatur  hostiarum. uide Seruium ad uirgilium. Libatio uero in focum, uel terram fieri solita, de qua eruditissimus Baluzius, alius ab hoc ritus est. TOLLIUS.

Ut quisquis ad cenam uocatus esset, etc. Ita et Iulianus apud Sarisberiensem, lib. uII. cap. 21. Idem.

Inde. Deest hoc uocabulum in editione Abensi; et facile quidem abesse posset ab omnibus. Sed cur tamen reiiceremus, cum in manuscripto codice legatur, nec sit plane superfluum?

Magistri sui similis. Galerii nempe, ut Maucroixii uersio preiuit: Il s'efforçait de ressembler à son maître Galérius. Id est, conabatur similis esse magistro suo Galerio.

Horrea priuatorum claudebantur, apothece obsignabantur. Locus notandus. Nam horrea itaque et apothece a se inuicem, si proprie loqui oporteat, differebant, perperamque adeo confudit Isidorus, lib. Xu. cap. u, his uerbis: »Apothece, uel horrea, a Greco, uerbum ex uerbo, repositoria, uel reconditoria dici possunt, eo quod in iis homines elaboratas fruges  reponunt. Unde et , greco sermone, repositam rei copiosam substantiam appellamus.«

Apothece. Boutiques. MAUCROIX. Id est, officine, uel taberne.---Sed differunt plurimum officina, apotheca, taberna, inquit Ger. Io. uossius in Etymologico, rem mox explicans in hunc modum: In officina res fit ab opificibus. Hinc custodienda defertur in apothecam, e qua qui diuendunt, dicuntur mercatores, et interdum cum adiectione, mercatores magnarii. Ex apothecis res mittitur in tabernas, ut ibi prostet uenalis: sed tantum habent taberne, que minutatim uendant, quique iis presunt, institores appellantur; ut id maxime uideri possit uir doctissimus per apothecam intellexisse, quod Galli nominant un magasin, ni alibi poneret, apothecam uocem esse generalem, que a iurisconsultis et aliis tribuitur uinorum, olei, librorum similibusque receptaculis,---Apothece. In queis uina condita. Adeantur note ad Phedrum.  TOLLIUS.---Commodissima interpretatio. Quoniam sicut ex cap. 31: »nulla fuit area sub Galerio sine exactore, nec ulla uindemia sine custode:« ita postea sub Maximino, in eodem rerum genere, horrea clausa fuerint, uinorum uero apothece obsignate: unde sequetur, Maximinum fuisse reipsa magistri sui Galerii similem, quod paulo ante positum.

Debita in futuros annos exigebantur. Non era sane sed frumenti et uini tributa, prout sequentia ostendunt: Hinc fames agris, etc. hinc caritas inaudita.

In futuros annos. Of the year to come. Anglica uersio; quasi dicas, in futurum annum.---Preferebam numerum multitudinis, cum propter ueteris libri fidem, tum quia si haud simpliciter in annum proximum, sed in futuros annos illa, que modo dixi, debita exigebantur, melius ex eorum solutione inaudita caritas, de qua mox noster loquetur, oriri potuerit.

Hinc fames agris  ferentibus. Emendo: Hinc fames agricolis non ferentibus. GALE.---Cogitaueram ego, legi posse: Hinc fames acris afferentibus, memorata  scilicet debita, . Que cum ex parte frumento soluerentur, uix fieri poterat, quin qui anno Christi 312, imperata illa frumenti subsidia Maximino in complures annos exhibebant, acri postea fame laborarent. Terentius in Phorm., act. I, sc. I.

Amicus summus meus, et popularis Geta
Heri ad me uenit: erat ei de ratiuncula
Iampridem apud me reliquum pauxillulum
Nummorum, id ut conficerem. Confeci; affero.
Quod allati debiti exemplum est.

Armentorum et pecorum greges ex agris rapiebantur ad sacrificia quotidiana, etc. Deest aliquid. GALE.---Nunnulla hic desunt. Non enim coherent hec cum sequentibus; pertinet enim ad milites ea, quibus annona iam sordebat, nimia copia carnium e quotidianis sacrificiis ipsis missarum. TOLLIUS.---Pertinet sane. Sed quid, si tamen hic locus mendosus sit potius, quam mutilus, neque aliud ad proxima saltem cum precedentibus recte connectenda requiratur,  quam ut mox suos, pro eos cum pluribus doctis sequenti nota nominandis emendemus?

Quibus eos adeo corruperat, etc. »With which he fed his Domestiks and his Souldiers so copiously, that they come to despise the corn, that was brought them for their prouision, so that without any care they threw it often out of doors.« Tralatio anglica, hoc sensu: Quibus  suos domesticos suosque milites adeo corruperat, ut frumentum aspernarentur quod ipsis in annonam afferebatur, et effunderent sepe, nulla cura habita, extra fores.---Auctoris uerba hoc loco corrupta sunt. Maucroixius, ad marginem sue uersionis.

Quibus eos. Scribe punctum ante quibus, et lege: Quibus suos. Id est, Quibus rebus. BOHERELLUS.

Ut aspernarentur annonam. Mere scilicet frumentariam; cum ex antecedentibus appareat, illos neutiquam armentorum ac pecorum carnes aspernatos esse: sed e contrario frumentum propter illarum copiam fastidiuisse. Fauet porro non sola uersio anglica,  quam superiori nota descripsimus, uerum ea quoque rei annonarie exactio, cuius noster capite 31 meminit; cum ibi loci nulli armentorum pecorumue greges sub annone notatione contineantur, ut locum consulentibus patebit. Aliter tamen ad nostrum amplissimus Cuperus.

Et effundebant. Et effunderent. Edit. Ox. et Cant.---Mihi, propter sequentia, preferendum uidebatur, Aes effundebat. Militare scilicet, seu pecuniam illam, que in stipendium militum de erario a tribunis erariis adnumerari questori solebat, ut locutus est Asconius, et quam denique non infrequenter es sine addito dictam fuisse, ostendit notissima locutio, ere dirutus miles, de milite, cui stipendium ignominie causa non dabatur, quodque adeo diruebatur in fiscum, non in militis sacculum.

Cum lites  uniuersos. Cum milites uniuersos. Edit. Abensis.

 Cum lites. Ibi est mendum. ALLIX.

Lites. Lege: milites. uOSSIUS.---Legendum: milites, uel satellites. Ed. Ox. et Cant.---Cum satellites uniuersos malim legere quam milites, quia uniuersis illa contulisse dona Imperator dici nequeat, cum gregariis et tyronibus, qui tamen et ipsi milites, argentum tantum dederit. TOLLIUS.

Cum lites. Emendo: dum comites. GALE; quod eodem recidit.

Expungerent. Expungeret. Editio Abensis.---Subest hic loci mendum, nec in ipso tantum uerbi numero, sed et, ut mihi uidetur, in significatione. Scribendum itaque, excoleret, id est, demulceret; quam quidem coniecturam confirmat illud Ruffini cap. 17, lib. uIII, a Baluzio citatum. »Unde et montes auri, ut ita dixerim, congregatos familiaribus suis ac satellitibus largiebatur.« Expungere enim militibus additum nichil aliud significat, quam eos albo militum erasos militia soluere. Edit. Ox. et Cant.---Expungerent. Forte expleret. TOLLIUS.---Corrigo: emungeret.  GALE.---Malebam Tertulliani uerbum expingeret, id est, exornaret, aut aliquid tale. »Quanto autem blasphemabile est, si que sacerdotes pudicitie dicimini, impudicarum ritu procedatis culte, aut expicte,« inquit ille, lib. de Cultu femin. cap. 7, et paucis interiectis. »Thamar illa quia se expinxerat et ornauerat, id circo Iude suspicioni uisa est questui sedere,« et sic sepius alibi. Imo idem capite extremo, quomodo nunc pretiosis uestibus et aureis nummis expingeret, legi posse credimus, non dissimili ratione »serico probitatis, byssino sanctitatis, atque purpura pudicite pigmentari« dixit, his uerbis: »uestite uos serico probitatis, byssino sanctitatis, purpura pudicite. Taliter pigmentate Deum habebitis amatorem.« Intelligo autem per aureos nummos, aurea numismata e collo appensa, qualia interdum multi in aulis Principum gestare cernuntur.

Nam quod uiuentium, bona, etc. Cui affine est illud Saluiani: Latrones hoc quidem prouerbio uti solent,  ut quibus non auferant uitam, dedisse se dicant. Edit. Ox. et Cant.

Dono suis. Bene itaque suos, pro eos, uiri docti pag. prec. reposuerunt.

Nescio, an agendas illi fuisse gratias putem. Ie ne sais s'il ne mérite pas quelque louange. MAUCROIX.---Cui ergo legendum potius esse, an non agendas, quam an agendas, uisum est.



CAPUT XXXuIII.

Illud uero capitale, et supra omnes qui fuerunt corrumpendi cupiditas, etc. Locus male affectus, sed facile sanandus. Lego modo, et distingue: »Illud uero capitale ei supra omnes qui fuerunt,« uel forte etiam, »Illud uero capitale ei, et supra omnes qui fuerunt, corrumpendi cupiditas, quid dicam nescio, nisi ceca et effrenata.« Hoc est, illud uero in Maximino, longeque supra omnes qui unquam uixerunt mortales, capitale fuit, quod ceca et effrenata corrumpendi sequioris sexus cupiditate laborauerit. Nobiscum porro  distinguebant post fuerunt editio Abensis et Galeus; sed illa quidem pessime alias, nec uno pacto in hunc modum, »Illud uero capitale, et supra omnes qui fuerunt; corrumpendi cupiditas, etc.«

Exprimere pro indignatione sua. Leg. exprimi res, etc. Edit. Oxon. et Cant.

Pro indignatione sua. Id est, secundum uersionem anglicam, pro indignatione que inde debet concipi: for the indignation which this must giue.

Pro indignatione sua. Emendo, pro dignatione sua. BOHERELLUS.

Pro indignatione. Lege, pro indignitate. TOLLIUS, item GALE.

Eunuchi, lenones scrutabantur omnia. Elegantissimum , quale et istud Dictis Cretensis lib. u, de Bello Troiano: Itaque singuli, plures, uti quisque occurrerat, benigne adeunt. Obseruo autem, ut ex utroque exemplo appareat nil obesse, quomimus apud  Paulum, I. Cor. uII, 22 pro uulgata distinctione: , , altera ista, qua dudum utor, usurpetur, . , , »Qui enim in Domino uocatus est seruus, libertus, Domini est.« Nam non obstare certe totius loci sententiam uel connexionem, sed plurimum e contrario fauere, liquido tota complexio sic demonstrat: »Unusquisque, in qua uocatione uocatus fuit, in ea maneat. Seruus uocatus es? ne sit tibi cure: sed si potes etiam liber fieri, potius utere. Qui enim in Domino uocatus est seruus, libertus Domini est: similiter et qui liber uocatus est, seruus est Christi.« Qua de re plura alibi, Deo dante.

Nobilibus feminis. Quidni potius nobilibus matronis cum Ruffino apud Baluzium. Hic sane femine distinguuntur a uirginibus: Detrahebantur nobilibus feminis uestes, itemque uirginibus.« At Latinis femine non sole sunt que uiris iuncte sunt, sed et uirgines. Glossaria Labbei, Femina, , quam uocem uulgo  per feminea, seu que feminei sexus est, interpretantur, quod uirginibus quoque proprium.

Per singulos artus inspiciebantur. Non absimilis olim Persarum licentia, et hodie Turcarum, atque item Persarum. TOLLIUS.

Detractauerat. Detrectauerat. Edit. Oxon. et Cant.---Sed iam noster capite 9, detractaret, et in decimo similiter detractassent usurpauit.

Adultero. Editio. Ab. adulterio. Mendose.

Sub hoc ministro pudicitie integritas nulla, nisi, etc. »Sous ce monstre, la difformité était le seul asile de la pudeur.« MAUCROIX.---Under this monster, there, was no other security for modesty, but ugliness. BURNETUS.---Quos patet ergo pro primis uerbis sub hoc ministro, sub hoc monstro legisse. Nec male profecto, cum uulgata lectio ferri nequeat. Quo enim bono sensu sub hoc ministro de eo homine dici posset, qui princeps erat, et de quo reapse noster post paucula, sub tali principe?---Sub hoc ministro. Id est, sacerdote,  per ironiam. TOLLIUS.---De pudicitie sacerdotibus, si forte pudicitie uir doctus pro genitiuo casu ad ministro pertinente habuit, probe memini quid in antecedentibus ex Tertulliano adduxerim. »Quanto autem blasphemabile est, si que sacerdotes pudicitie dicimini, impudicarum ritu procedatis culte, aut expicte?« Sed quanam nunc ratione Maximinum noster per magnam ironiam pudicitie ministrum, id est, interpretante Tollio, sacerdotem, dicere potuerit, nec uideo equidem, nec capio. Partim, quia pudicitie minister, et pudicitie sacerdos non eedem sunt locutiones. Partim uero, quoniam, ut cetera huius capitis admodum seria sunt, uix hec portio queat esse ironica. Putem itaque, uel cum clarissimis interpretibus legendum, sub hoc monstro, pudicitie integritas nulla; aut aliquanto ulterius eadem uia progrediendo, sub hoc monstro impudicitie, integritas nulla, nisi, etc.

In omnibus nuptiis pregustator esset. In quibus nempe noua nupta non esset insigniter deformis, ut antecedens exceptio postulat.

 Pregustator. Notant per Africe extrema et Indiam, peregrinati morem illic locorum peruulgatum esse, ut sponsarum uirginitas a regibus uel sacerdotibus delibetur. Quin et in Africa peregrini, si recte memini, in regno Mosambique, ad id officium maritis, seu sponsis, prestandum multo cum uerborum honore inuitantur. Apud nos autem Traiectine pote affixam proscriptionem nobilis dominii ante aliquot annos legi, que inter cetera iura et priuilegia, ius etiam deflorationis nouarum nuptarum continebat, que tamen pecunia a domino loci posset redimi. TOLLIUS.

Imminutas. Baluzius , legere malit inuitas, nulla, quod sciam, ratione. Siquidem cum Maximinus pregustator fuerit in omnibus nuptiis, imminutas nichil aliud sonat, quam prefloratas. Edit. Oxon. et Cant.

Comites eius. Les grands Seigneurs. MAUCROIX; id  est, Magnates. His courtiers. uersio anglica. Hoc est, eius aulici.

Imitabatur . . . Imitabantur . . . Editio Abo. item PAGIUS.---Emendo, initiabantur. GALE.---Supple, imitabantur exemplum et . . . Edit. Ox. et Cant.---Corrigo et suppleo, mechabantur libere, et ciuium. ABBAS a S. Hilario, canonicus Bellouacensis.

Suorum cubilia . . . uiolabant. Elegans et modestum dicendi genus, ipsique adeo Scripture familiare, pro quo sine tanta circuitione Maucroixius, »subiectorem suorum uxores ac filias cum eadem insolentia tractabant.« Recte tamen. Sic enim Gen. XLIX, 4: Ascendisti cubile patris tui: polluisti stratum meum, pro concubuisti cum Bilha concubina mea. Nec dissimili sensu Paulus in Ep. ad Hebr. XIII, 4: Honorabile  connubium in omnibus, et cubile impollutum: uel cum uulgata, et torus immaculatus: fornicatores enim et adulteros iudicabit Deus.

Ne recusari licebat. Leg. nec recusare. uOSSIUS.---Concinit uersio anglica, The father durst not refuse it.  Ad uerbum, nec audebat pater recusare.

Stipator in latere. Malim, a latere: unde et latrones, quasi laterones, milites a latere. TOLLIUS.

Tous ses gardes. MAUCROIX.---Domesticks or guards Tral. anglica.

A Gothis. Qui ripam Istri incolentes, ea occasione usi, patrem uicine prouincie inuaserunt, indigenis expulsis. Edit. Ox. et Cant.

Tempore uicennalium. Diocletiani nempe. Quod merito suppletur in uersione anglica, in the twentieth year of Diocletians Reign.

Maximiano se tradiderunt. Lege, tradiderant. TOLLIUS.

Maximiano. Imo Maximino. MAUCROIX. »Prout saltem ex eius uersione colligere est; se donnèrent à Maximin.

Protectoribus. Ut is ipse scilicet, cuius ita satellites erant, et in latere. uel a latere stipatores, protector quondam fuerat. Cap. 19: Daia uero sublatus nuper  a pecoribus et syluis, statim scutarius, continuo protector, etc. Ad quem locum, que de protectoribus dicere habebamus, iam diximus. Adde tantum, si tibi uacat, Gruteri inscriptiones, pag. 371. Ins. uI et p. 542, Ins. uII et uIII atque alibi.

Orientem ludibrio habuit. Bene. Nam sanum est igitur, prout supra arguimus, initium capitis 36: Quo nuntio Maximinus audito, dispositis ab Oriente cursibus peruolauit, ut prouincias occuparet; mireque simul conueniunt extrema uerba, capitis 19: Daia uero . . . . accepit Orientem calcandum et conterendum, cum hac nostri clausula, Orientem ludibrio habuit.



CAPUT XXXIX.

Ut fas putaret quicquid concupisset. Respici hic poterit Historia Iulie et Caracalle. TOLLIUS.

Concupisset. Ciceronis imitatione, qui pro Quintio, sicut tu, ait, semper summe concupisti; et in Phil. caritatem ciuium et gloriam concupisse; licet idem alibi  tam concupierat, quam concupiuerunt, et similia multa usurpauerit. Quid? quod nostro prodisset, obiisset, dormisset, quesisset, sepelisset, redisset, ceteraque id genus, familiarissima sunt, et propemodum perpetua.

Ne ab Augusta quidem, quam nuper appellauerat matrem, etc. Id est, secundum uersionem anglicam, ne ab imperatrice quidem ualeria, que Maximiani uidua erat, et quam suam adoptione matrem agnouerat. He had aknowledged the Empres ualeria, that was Maximians uuiddow, his adopted mother.

Post obitum Maximiani. Post obitum Galerii. Maucroixii uersio.

Ad eum. Ad Maximinum. Eadem.

In partibus eius. In Orientis partibus ergo, sicut noster locutus est in fine capitis 36, cum de Maximino, et regionibus ubi Maximinus ante Galerii obitum uixit et imperauit, ageretur. Sed perrarum, opinor,  ut regio, in qua quis degit eius partes uocetur, nisi cum ipsum coram uel per litteras alloquimur: iter in tuas partes tenebo; adhuc in tuis partibus eram, et huiusmodi alia.

Animal nefarium. Ut capite 4, execrabile animal Decius.

Adhuc in atris uestibus erat mulier. Quoique la princesse n'eût pas encore quitté le deuil. MAUCROIX. Ad uerbum, Etsi nundum Augusta luctum deposuisset. Nec male sane, cum pro latina locutione, lugubrem uestem deponere, hec quotidie apud Gallos ambulet, quitter le deuil; id est, ut alias plenius loquuntur, ses habits de deuil. In qua itaque luctum pro uestibus uel ueste luctus, hoc est, luctui conueniente, luctus teste et indice, adhibemus. Mirum tamen, ut id obiter dicam, non uertisse potius Maucroixium, Elle était encore en noir, cum quod interdum iidem Latini, uti hic, in atris uestibus esse, alibi uero atratum esse, et alibi rursum pullatum esse, dicere soliti sunt, id uulgo et eque bene uocitetur a nostratibus être en noir , atque être en deuil, esse in luctu, hoc est pariter, in habitu luctus, seu uestibus indutum lugubribus. Sed itane etiam alie gentes? Iudei certe, si non alii, quo rem proprie deductam uolebam, propter subiecta Scripture loca, quibus, que iam posuimus, lucem afferent. Ezechiel, uII, 27: [Figure: [Hebrew Text] 2Kb] Rex lugebit, et princeps induetur merore. Hoc est, uestibus meroris, merori consentaneis, mestum Principem decentibus, qualis ille saccus u. gr. de quo apud Ionam III, 5, 6. Crediderunt uiri Niniuite in Deum, et predicauerunt ieiunium, et uestiti sunt saccis a maiore usque ad minorem. Et peruenit uerbum ad regem Niniue; et surrexit de solio suo, et abiecit uestimentum suum a se, et indutus est sacco, et sedit in cinere. Ezechiel rursum XXuI, 15, 16: Hec dicit Dominus Deus Tyro . . . Descendent de sedibus suis omnes principes maris, et auferent exuuias suas, et uestimenta  sua uaria abiicient, [Figure: [Hebrew Text] 10Kb] stuporibus induentur, in terra sedebunt, et attoniti super repentino casu tuo admirabuntur. Id est, quoque, uestimentis, stupefacti animi indicibus, amicientur: quod contra Dauid, Psalmo XXIX, 12: uertisti, inquit, planctum meum in chorum mihi: soluisti saccum meum, et accinxisti me letitia, [Figure: [Hebrew Text] 10Kb] cum dicere uellet, et accinxisti me uestibus letitie, seu letitiam pre se ferentibus, que ceteroquin id etatis candide esse solebant in Iudea. Eccles., IX, 7, 8: uade ergo, et comede in letitia panem tuum, et bibe cum gaudio uinum tuum, quia Deo placent opera tua. Omni tempore sint uestimenta tua candida. Confer, si uacat, insignem locum extreme fere Ciceronis orationis in uatinium, ubi Tullius inter reliqua: »Illud etiam scire ex te cupio, . . . qua mente feceris ut in epulo Q. Arii, familiaris mei, cum toga pulla accumberes? . . . . quis unquam cenauit atratus? . . . cum tot hominum millia accumberent, cum ipse epuli dominus, Qu. Arius, albatus esset, tu in templum Castoris te cum C. Fidulo atrato,  ceterisque tuis furiis funestum intulisti, etc.«

Mulier. uox nonnunquam contemnentis, ut quando Chremes apud Terentium, uxorem suam Sostratam alloquens, Oh! pergin', ait, mulier esse? Eadem alias non raro irascentis est; ut cum Christus apud Ioannem in Euangelio matri sue indignans, Quid mihi, inquit, tecum rei est, mulier? Hic uero, ubi nulla contemptus uel ire Cecilio nostro occasio est, mulier manifeste uicem pronominis ea, uel illa, sustinet; plane, ut in istis Horatii uersibus:

   Estne marito
Matrone peccantis in ambos iusta potestas?
In corruptorem uel iustior? Ille tamen se
Non habitu mutatue loco, peccatue superne
Quum te formidet mulier . . . . .
ubi ultima uerba nichil aliud, quam cum ea te formidet, sonant: quod a doctis ante nos obseruatum, imo, alibi hominem, pro eo uel illo similiter occurrere.  ---Mulier. La Princesse. MAUCROIX. Auguste nomen, quod precessit repetens.

In matrimonio postulat. Leg. in matrimonium. BOHERELLUS, GALE.---Sepius hoc uitium errore librariorum in Lactantii hunc libellum irrepsit, ut ablatiuus pro accusatiuo scriberetur. Corrige igitur, et lege, in matrimonium. TOLLIUS.

In illo ferali habitu. Id est mortuali, si hec paucula ueterum Glossarum conferantur: ,  Ferale, , Mortuale. Mortuale autem est, quod ad mortuum pertinet, aut ob mortuum usurpatur.

Tepidis adhuc cineribus, etc. Ita fere Lucanus initio libri III:

Coniuge me letos duxisti, Magno, triumphos:
Fortuna est mutata tori; semperque potentes
Detrahere in cladem fato damnata maritos,
Innupsit tepido pellex Cornelia busto. CUPERUS.

Cum inter cetera, que alibi uir amplissimus ad  hunc locum pro summa sua eruditione notauit, simpliciter poni uidissem, ueteres Romanos admodum sollicitos fuisse, ne sua, uel aliorum cadauera mutila cremarentur inhumarenturue, recordarer uero Paulum diaconum inter Festi fragmenta disertissime scripsisse: »Membrum abscindi mortuo dicebatur, cum digitus eius decidebatur, ad quod seruatum iusta fierent, reliquo corpore combusto,« credidi, quod euenit, in bonam partem accepturum uirum doctissimum, si per litteras rogarem, quo pacto laudata Pauli uerba concilianda putaret cum contrariis Apuleii, Statii, et reliquorum testimoniis a se adductis. Respondit haud multo post, qua humanitate est, me non importune de Pauli loco questionem mouisse, sed ita sibi breuiter, re perpensa, coniiciendum censendumque uideri. Primo, memoratam Paulo consuetudinem antiquissimam quidem fuisse, at non perpetuam, cum preter Paulum nullus scriptor exertam illius mentionem fecerit. Eam itaque, quantum diuinare liceat, in tantam olim desuetudinem lapsu temporis  abiisse, ut obsoleuisset prorsus iis seculis, quibus Statius, uerbi gratia, et Apuleius uixerunt. Sed nec sibi deinde credibile esse, eumdem ritum, quantumcumque temporis durauerit, ubique simul terrarum obtinuisse; naturam enim, quoties ita digitus mortuis abscindebatur, uiolatam fuisse aliquatenus: unde citra dubium quamplurimi ab eo usu abhorruerint. Grecos certe nichil unquam istiusmodi fecisse; Romanos autem longe minus superstitiosos fuisse sub primis imperatoribus, quam antea. Preter quam quod mira semper fuerit uis et potestas temporis in talibus superstitionibus immutandis. Postremo, Kirchmanno quoque uetustam, de qua agitur consuetudinem non diutius uisam durasse, quam sibi, quod hec illius uerba testentur: »uero simile est etiam, membrum illud, quod familie purgande causa exceptum fuisse nec cum reliquo corpore in urna conditum supra diximus, his ipsis feriis antiquitus, quamdiu mos iste durauit, terra fuisse obtectum. Atque ista  sunt, lector, que tui gratia ex Gallico sermone in latinum conuertenda credidimus, ne te idem forsan, qui nos stimulauit, scrupulus pungeret, ubi ad perillustris Cuperi prefationem perueneris.

Patris eius. Per adoptionem scilicet, eius ad subintellectum Maximinum referendo; quomodo recte Maucroixius, par adoption père de Maximin. Neque enim hic pater ea notione, qua capite 24 Constantius Constantini pater, proprie loquendo, uocatus est; uti nec qua capite 18, Diocletianus Galerii pater, id est socer, nuncupatur: sed qua uere, qui quempiam seu natum, seu necdum natum adoptauit, appellari solet illius pater. Quo libens ipse Marie dictum refero: Ecce pater tuus et ego dolentes querebamus te, Luc. II, 48. Confer tralationem anglicam huius loci, his adopted father.

Deinde illum impie facere, etc. Que d'ailleurs il ne pouuait sans iniustice, etc. MAUCROIX.---Cui ergo impie, inique est. Mihi potius inhumaniter, uel crudeliter  sonet; ut in fine capitis 29, pater impius patrem crudelem, inhumanum, immisericordem denotat.

Repudiet. Non quod tum reapse ualeriam repudiaret, aut iam antea repudiasset; precessit enim, eiecturus uxorem, si impetrasset: sed quod repudiare cogitaret. Repudiet igitur, pro repudiare uelit, aut aliquid tale; sicut proximo capite necabatur, pro neci destinabatur, ut tota loci series confirmabit.

Sine more, sine exemplo, maritum alterum experiri. Iis, que ad caput 39 et in epistola ad amplissimum uetium de Augustarum secundis nuptiis noto, addere nunc possum, alias exemplum ualerie secutas non esse. Nam Eudocia, Constantini Duce, qui imperator factus est anno Christi 1059 coniux, licet morienti imperatori scripto esset pollicita, sese secundas nuptias non inituram, Romanum Diogenem Patricium, Sardice ducem et magistrum, in secundum sibi maritum adsciuit, isque simul imperator factus est. Galla Placidia, Theodosii Magni filia, Ataulphi regis uxor, remissa a Wallia, a fratre Honorio in  uxorem datur Flauio Constantio patricio, anno Christi 418, etsi illum primo recusasset Placidia. Imo Faustina, Marci Antonini, cui philosophi cognomen datum est, uxor, eo non fuit animo. Cum Cassio enim in maritum conspirauit, conuenitque cum eo, ut, , , Si quid Antonino accidisset, ipsa pariter et imperio potiretur, uti apud Dionem legimus. Iulia, L. Septimio Seuero mortuo, Caracalle, cuius erat nouerca, nupsit, testibus Spartiano, uictore et Eutropio. uerum Tristanus, t. 2, multis docere conatur, hanc historiam fabulis accensendam esse, et Iuliam non fuisse nouercam, uerum matrem Caracalle. Bina igitur hec exempla parum faciunt ad refellendam ualeriam: sed tertium, idque euidentissimum nobis prebebit Lucilla Augusta, Antonini philosophi et Annie Faustine filia. Hec enim in matrimonium data est L. Aurelio uero, qui a patre Lucille particeps imperii et Augustus factus fuit. Illam, marito mortuo, et luctus, tempore nondum expleto, nubere fecit Marcus  Claudio Pompeiano priuato. Capitol. cap. 20: Filiam suam, non decurso luctus tempore, grandeuo equitis Romani filio Claudio Pompeiano dedit, genere Antiochensi, nec satis nobili; quem postea bis consulem fecit, cum filia eius Augusta esset, et Augusta filia« Sunt tamen nonnulla, que fauent quodammodo hac ipsa in re cause ualerie. Nam non sua sponte, sed inuita id fecit Lucilla. Capitol. Sed has nuptias et Faustina, et ipsa, que dabatur, inuite habuerunt. Nisi quis censeat Lucillam ideo egre patri obsecutam esse, quia Pompeianus erat grandeuus, nec satis nobilis; cum alioquin mulier procax, et a ueneris blanditiis nequaquam aliena, non uideatur recusatura fuisse nuptias, que magis dignitati illius conuenirent. Deinde illud obseruandum, Galerium Maximianum, postquam seniores Augusti Diocletianus et Maximianus Herculius purpuram deposuerant, eorumdem cum Constantio Chloro locum occupasse: at L. Aurelium uerum iuniorem semper Augustum  fuisse. Iam constat iuniores Augustos magna reuerentia prosecutos esse seniores; adeo ut tamquam Cesares et legati ipsorum forent, nec propterea tam ampla auctoritate et potestate prediti, licet iisdem titulis et insignibus uterentur. Imo hoc ipsum ex historia M. Aurelii et L. Aurelii ueri patet, uti preclare docet Henr. Dodwellus in dissertatione erudita, De Romanorum pontificum primeua successione, c. 14. CUPERUS.

Iniquus sim admodum, si quam docte et curiose hic et alibi uir amplissimus de secundis Augustarum ante et post ualeriam nuptiis in utramque partem disseruerit, non ingenue agnoscam, et planissime profitear. Sed superest tamen etiam nunc hec difficultas: Cur ualeria adeo prefracte ullam antea sui loci et nominis feminam alterum maritum expertam fuisse, negauerit, cum iam id eui exempla aliquot in contrarium suppeterent? Ubi si quis dicendum  existimet, ea forte exempla ignota penitus fuisse ualerie, uel non satis utique presentia eius animo, quando Maximini legatis respondebat, possit quidem alterutrum facile uerum esse. uellem interim, nouus aliquis huius libri manuscriptus codex reperiretur. Quid si enim uetus lectio fuerit, maritum ex filiis alterum experiri, ut apud Plinium; memini tamen me aduocatum ex iudicibus datum? Habebat certe iam tum temporis filios duos ualeria, si non ex se natos, a se saltem et marito Galerio adoptatos; Candidianum scilicet, quem ipsa ex concubina genitum ob sterilitatem adoptauerat, que uerba sunt capitis 50 et deinde quoque Maximinum, qui, quamuis a Galerio proprie adoptatus , erat tamen eo ipso filius ualerie: unde noster de illo recentissime, ne ab Augusta quidem, quam nuper appellauerat matrem, potuit temperare; ut omnino ualeria maritum ex filiis alterum expertura fuisset, si secundis nuptiis cum Maximino fuisset coniuncta. Eo  magis, quod cum olim Meuium, uerbi gratia, alteruter coniugum nominatim adoptauerat, Meuius alterius simul coniugis filius nominabatur. Capite 35: »Post dies paucos,  commendatis Licinio coniuge sua et filio  atque in manu traditis, etc.« licet, accurate loquendo, Candidianus non adoptiuus esset filius Galerii, sed ualerie. At hic rursus Iulie exemplum, que post Seueri mortem priuigno suo Caracalle, aut, ut alii malunt, filio nupsit, importune negotium facessit. Quare ubi pedem secure figam non uideo.

Homini. Pro quo uersio anglica. Maximino: Maucroixius autem Imperatori habent. Possit commode ex antedictis pro illi sumi.

Mulierem, etc, Her. tralatio anglica. Id est, eam quod nostram preced. notulam confirmat.

Spadones in tormentis necat. Superuacua hic prepositio, et delenda est. TOLLIUS.---Il fait mourir ses esclaues dans les tourments. MAUCROIX. Ad uerbum,  curat illius seruos necari in tormentis.---He tortured some of her eunuchs. uersio anglica. Id est, aliquot ex eius eunuchis ad mortem usque torsit.

Ipsam cum matre in exilium, etc. Nempe cum Prisca, Diocletiani uxore. PAGIUS.

Amicas eius. Leurs amies. MAUCROIX. Hoc est, amicas earum, contra libri fidem; imo et contra totius fere sequentis capitis auctoritatem, ubi non Prisce, sed ualerie tantum amice recensentur et describuntur. Melius ergo clarissimus Interpres anglicus, such women as were dearest to her. Id est breuiter, eius amicas.



CAPUT XL.

Suspicabatur. Maximinus scilicet, uti merito suppleuerunt interpretes.

Dat negotium Presidi Eratineo, ut. etc. Cicero in uerrem: Dat amico suo cuidam negotium . . . ut diligenter caueret. Quam etiam phrasim Tullius alibi, atque una cum illo Cesar, Terentius, Sallustius usurparunt. Dare negotium, ut prouinciam tradere, in  mandatis dare, et si qua sunt similia.

Quarum altera uestalem famulam uirginem Rome reliquerat. Dont l'une auait laissé à Rome une de ses filles de chambre pour uestale. MAUCROIX. Tamquam noster scripserit: Quarum altera unam ex famularum suarum numero uestalem uirginem Rome reliquerat.---uestalem familiam uirginem. Imo, uestalem filiam uirginem. BOHERELLUS.---Concinit uersio anglica in hunc modum: The one was mother to one of the uestal uirgins of Rome: altera mater erat unius ex uirginibus Romanis uestalibus. Sed adhuc aliter Cuperus.

Non minus Auguste proxima. Ita quoque editio Abensis. Cetere omnes cum manuscripto codice, non nimis: unde iam docti in uaria abiere.

Non nimis. Rescribendum puto: nonnichil. Anonymus in edit. Ox. et Cant.---Emendo, non minus. GALE.---Non minus Auguste proxima. Sic recte uiri docti, uti et Heinsius legendum esse coniecerat.  Dicitur autem proxima Auguste, que erat inter interioris admissionis amicas Auguste; ut proximus epistolarum, qui scrinio epistolarum preerat, proximus memorie, proximus libellorum. Illa dignitas dicebatur proximatus in Cod. Theod. De quibus multa docte notauit Salmasius ad Alexandrum Seuerum Lampridii. GRAEuIUS.---And was the Empresses Kinswoman. Anglica uersio; id est, et erat, uel fuit ex Auguste propinquis.---L'autre n'auait pas grand commerce auec l'impératrice. MAUCROIX. Ad uerbum, Altera non magnum habebat commercium cum Augusta.---Recte, meo iudicio, et si melius adhuc uertere potuisset: Mais elle n'approchait pas trop de l'impératrice. Uno uerbo, ex tribus ualerie amicis, quarum noster infelicem exitum hoc capite persequitur, ualeria primam, tamquam matrem alteram diligebat, sicut modo uidimus, que illius ergo amica erat intime admissionis. Secunda autem, licet non palam, furtiue tamen ualerie familiaris fuit. Tertia uero, quanquam et ipsa ex ualerie amicis, fuit interim  longe minus familiaris duabus aliis, adeoque nec propius ad Augustam accedebat; non nimis ergo Auguste proxima eo nomine, sicut capite 26, nec tamen nimium territus.

Necabatur. Id est, ut cum Ammiano loquar, urgebatur necari. »Sed quidquid Cesaris implacabilitati sedisset, id uelut fas iusque perpensum, confestim urgebatur impleri.« Ammian., lib. XIu, initio fere.

Non ad iudicium, sed ad latrocinium. Hoc est, interpretante Maucroixio, non ad iudicem, sed ad latronem.

Inuenitur quidam Iudeus, etc. Qua arte nempe duo olim falsi testes contra Nabothum inuenti fuerant inter Iudeos Isrehele, I, Reg. XXI, et qua rursum inuenti postea pariter Hierosolymis inter Iudeos, qui se Stephanum impie de Mose ac Deo loquentem audiuisse, dicerent, act. uI.

Aduersus insontes mentiatur. Hoc est, mentiri uelit in tempore et loco, affingendo scilicet adulterium  insontibus, et se ipsum cum illis rem habuisse, dicendo: unde paulo post: Nec adultero impunitas promissa persoluitur.

Iudex equus et diligens. Ironice dictum. Edit. Ox. et Cant.---Eadem ironia, atque qua uerrem Cicero sepe laudat, ubi de singulari eius iniustia agit, qua innocentes opprimebat. TOLLIUS.---Mihi uix dubium erat, quin olim Iudex acutus et diligens legeretur.

Extra ciuitatem cum presidio, ne lapidibus obruatur, protulit. Iudeum illum uidelicet, cui Eratineus a populo lapidationem metuebat, si intra ciuitatem tam falsum contra honestissimas matronas testimonium dixisset. Sed aliter, fateor, clarissimi interpretes, cum non uterque solum ne lapidibus obruatur, ad Iudicem Eratineum, qui sibi timuerit, referant, uerum anglicus insuper post protulit, pronomen eas, uel illas suppleuerit, ad tres nimirum ualerie amicas, imo quasi iam omnes intra ciuitatem damnatas respiciens, ducendasque duntaxat, quod superesset, ad supplicii locum extra muros.  Le Iuge appréhendant d'être lapidé, s'il instruisait ce procès dans la uille, il en sortit accompagné de gens armés. MAUCROIX.---The Iudge who condemned them upon this euidence, carried them out of Town to their execution with a Guard; for he was affraid that he should haue been stoned by the people. uersio anglica. Que omnia uix equidem crediderim consistere posse cum sequentibus, ubi Iudeo, nonnisi demum extra ciuitatem posito tormenta irrogantur, quo dicte mulieres ree peragerentur ac damnarentur.

Nicee. Editio Abensis, Nicee; quomodo scilicet apud Iustinum, XII, 8, pro Niceam, que merito uulgata lectio est, Iunte Niceam legunt.

Inrogantur tormenta Iudeo. Ut capite I, Mortem superbis inrogare.

Deum que iussus . . . . . loqueretur, pugnis, etc. uir admodum reuerendus lacunam hanc ita suppleuit: Dum, que iussus erat, crimina inferret, mulieres, si qua pro se loqueretur, etc.---Malim: Dum, que iussus  fuerat, tamquam inuitus loqueretur, etc. ABBAS a S. Hilario.---Sic lacuna uidetur expleri commode posse: Dum, que iussus clam erat, palam eloqueretur. NIC. HEINSIUS.---Distinguo, et suppleo: Inrogantur tormenta Iudeo, dum, que iussus esset, loqueretur. Pugnis, etc. GALE.---Suspicabar ego, ueterem potius lectionem fuisse: »Inrogantur tormenta Iudeo; dumque que iussus fuerat , loqueretur, pugnis cercentur innocentes, duci iubentur.«

Duci iubentur. Ad supplicium nempe: ut mox noster, »ad supplicium deducte et Iustinus XII, 11: tredecim correptos manu sua ipse  ad supplicia duxit. Id enim sepissime duci et deduci, simpliciter posita, ualent. Tertullianus ad Scapulam, capite ultimo: Arrius Antoninus in Asia cum persequeretur instanter, omnes illius ciuitatis Christiani ante tribunalia eius se manu facta obtulerunt; cum ille paucis duci iussis, reliquis ait, , , . Plinius in epistola  ad Traianum: »Interrogaui . . . an essent Christiani: confitentes iterum ac tertio interrogaui, supplicium minatus: perseuerantes duci iussi.« Et noster supra, capite 15: »Comprehensi presbyteri ac ministri, et sine ulla, etc. damnati, cum omnibus suis deducebantur.« Neque enim nunc aliud eius loci supplementum, quod antea ex precedentibus elici posse credidimus, probamus. Confer Cuperum, in uoce cercentur; item Buchnerum ad laudata Plinii uerba.

Contraxerat. Auait attiré à ce spectacle. MAUCROIX. Id est, attraxerat ad hoc spectaculum.---Had broughe together. Tralatio anglica. Hoc est, congregauerat, uel adunauerat: quod melius. Omnino enim Ciceroni, Liuio, et aliis, contrahere uiros, milites, auxilia, pecuniam, eadem sunt atque congregare, adunare, colligere: sicut e contrario distrahere, nonnunquam separare est. Florus, lib. I, cap. 3: »Tribus quippe illis  uulneratis, hinc duobus  occisis, qui supererat Horatius, addito ad  uirtutem dolo, ut distraheret hostem, simulat fugam;« pro diuideret, separaret, aut aliquid tale.

Promoti militari modo instructi uelites et sagittarii prosequuntur. Ita dudum Baluzius ex coniectura, ad calcem sue prime editionis. Idem enim antea cum ms. codice in auctoris uerbis, promoti militari modo instructibile mens essagitari prosequuntur; que et lectio prime editionis Oxoniensis: unde breui alie aliarum editionum lectiones; uarieque simul doctorum obseruationes, quas iam proxime subiiciam, prodierunt.---Promoti militari modo instructibile menses sagittarii prosequuntur. Ed. Abensis.---Promoti militari modo instructibile mens efflagitari prosequuntur. Ed. Oxon. an. 1684, item Cantabr. et Pagius in Crit. Baron. ad an. Chr. 312, num. 11.---Promoti militari modo instructibile, etc. Ita legit Baluzius, promoti militari modo instructi uelites et sagittarii, utpote quod utrique leuis sint armature milites. Ed. Ox. et Cant.---Legendum: Promoti militari modo instructi et uiennenses sagittarii prosequuntur.  uOSSIUS.---Promoti militari modo instructibile mens essagitari proseq. Portentose corrupta uarie uiri docti studuerunt emendare. Mihi uidentur Lactantii hec fuisse uerba: Promoti militari modo, instructi telis eas et sagittis prosequuntur. Promoti sunt Duces militares, qui ad ordines sunt promoti per inferiores gradus, Lucanus:

Promotus Latiam gerit ordine uitem. GRAEuIUS.

Corrigo, Promoti militari modo instructi, collinientes sagittas, proseq. GALE.---Emendo, precedunt militari modo instructi equites, et sagittarii prosequuntur. ABBAS a S. Hilario.---Instructibile mens essagitari. Nullo sensu. Legendum, Instructi . . . . . enses sagittarii. ALLIX.---Mea symbola erat, emendandum esse, promoti militari modo instructi pilo et ense. Sagittarii prosequuntur. Hoc sensu: Promoti sunt ante matronas illas, qui militari modo pilo et ense instructi, tamquam prima acies procederent, sequente  statim easdem acie altera sagittariorum. Et uero, cum proxima uerba sint, Ita medie inter cuneos armatorum ad supplicium deducte, manifestum inde est, Eratineum duas armatorum hominum cateruas, ne dicte matrone de carnificum manibus raperentur, adhibuisse; unam, que illis ad supplicii locum ducendis anteiret; alteram autem, que subsequeretur. Et quod rursum diserte Mamertinus in gratiarum actione pro consulatu, Arma igitur, ait, et iuuenes cum gladiis atque pilis non custodie corporis sunt, sed quidam imperatorie maiestatis solemnis ornatus, id, inquam, aperto pariter indicio est, potuisse recte, secundum nostrum, arma prime turme pila esse et enses, cum ceuus Mamertinus pila et gladios, quod idem est, de imperatoriis protectoribus loquendo, coniunxerit; itemque Ammianus initio l. XuII, in hunc modum, Quocirca forati pilis et gladiis cecidere complures.

Inter cuneos armatorum. Qui omnes ergo pedites erant, contra quam paulo ante uir doctus ponebat.  Cunei enim ex peditum multitudine in cunei formam redactorum constabant, ut eiusmodi cuneus in acie primo angustior, deinde latior procederet auctore uegetio lib. II.

Nec adultero impunitas promissa persoluitur. Id est: sed Iudeus ille, qui se cum matronis adulterium commisisse mentibus fuerat, data sibi prius fide ab Eratineo, non modo se nullas fictitii illius adulterii penas laturum, uerum omnia etiam flagitia, ob que merito reus peragi plectique potuisset, falsi, quod dicturus erat, testimonii contemplatione condonatum iri, nequiuit tamen promissa eorum impunitate gaudere. Is enim reuera, quamuis omnis adulterii cum memoratis nobilibus feminis admissi plane purus , ob alia utique facinora, sicut hoc capite positum, reus erat. »Ce misérable, qui s'était déclaré complice de leurs adultères, ne iouit pas de l'impunité promise.« MAUCROIX.

Aperuit omne mysterium. Hoc est, ut ista cum  sequentibus cohereant, aperire cepit; mussitando u. gr., aliquid, quod, qui propius adstabant, audiuerint, uel etiam exclamando. Il decouurit tout le mystère, inquiunt quotidie nostrates de uerbo ad uerbum; ut omnino mirer, Maucroixium uocem integram, ne simpliciter uerteret, de suo adiecisse, il découurit tout ce mystère d'iniquité.---Aperuit, leg. aperit. TOLLIUS.

Sub extremo spiritu inquit omnibus qui uidebant, innocentes occisas esse testatur. Scripsisse Lactantium censeo: »Sub extrema spiritu inquieto omnibus qui uidebant, innocentes occisas esse testatur.« Sub extrema scilicet hora. Nic. Heinsius.---Mihi uidetur inquit delendum esse. GRAEuIUS.---Inquit. Hec uos , nisi forte legi debeat, inquirentibus. Ed. Oxo. 1684, item Cantabr.---Pro inquit lego inique. GALE.---Sub extremo spiritu inquit. Forte scriptum, sub extremo spiritu linquente. Malim tamen, sub extremo spiritu, ingemiscentibus omnibus, etc.  TOLLIUS.---Emendabam, »et sub extremo spiritu inquies  omnibus qui uidebant, innocentes occisas esse testatur.« Ammianus certe lib. XXIX: »Procopius quidem inquies homo« etc., et Iustinius, XLIu, 2: »uelocitas genti pernix, inquies animus.«



CAPUT XLI.

Augusta uero. ualeria nempe, Galerii uidua. PAGIUS.---L'Impératrice ualeria. MAUCROIX.

Mittit ille legatos. Diocletianus scilicet ad Maximinum, quod ultimum ambo interpretes suppleuerunt.

Eum. Maximinum nempe: quod perspicuitatis causa adhibitum in anglica uersione.

Is quoque imperfecta legatione. Legendum, perfecta legatione. NIC. HEINSIUS.---Corrigebam, Is quoque illi, perfecta legatione, etc, ut illi lapsu temporis in im, seruatis tamen utcunque singulis litterarum ductibus, euaserit.



CAPUT XLII.


Eodemque tempore. Lege: Eodem quoque tempore. TOLLIUS.---Ita etiam legendum esse suspicatur Columbus.

Senis Maximiani. Herculii nempe. PAGIUS.

Senis. Quin et dudum, ne tibi forte sequentia imponant mortui. Testantur ultima uerba capitis 30: »Ita ille Romani nominis maximus imperator  . . . . eliso et fracto superbissimo gutture, uitam detestabilem turpi et ignominiosa morte finiuit.«

Et imagines cum quo pictus esset detrahebantur. Emendo, et imagines loco, quo pictus esset detrahebantur. GALE.

Et imagines. Forte deest illius propter sequentia. SPARKIUS, in Edit. Oxon. an. 1684.

Cum quo. Leg. ubicumque. uOSSIUS.---uir reuerend. rescribit ubicumque, Editiones Oxon. et Cant. siue uossium, siue alium intellexerint.---Suffragatur  uersio anglica, any where set up. Aliter uero, quodque malim, Cuperus.

Senes ambo. Herculius scil. et Diocletianus. PAGIUS.---Recte. Sed Herculius quidem iam sat diu, ut tantum monebam, fato functus: Diocletianus uero adhuc uiuus uidensque. De ambobus porro, pariter uiuis, noster supra cap. 12: »Qui dies cum illuxisset, agentibus consulatum senibus ambobus, octauum et septimum;« breuius autem capite 20, »Maximianus  postquam, senibus expulsis, quod uoluit, effecit,« etc.

Cum uideret uiuus. Diocletianus nempe, initio precedentis captis nominatus, et cuius nomen hic loci merito repetitum ab auctore tralationis anglice ad hunc modum, Diocletian seeing this affront.

Quod nulli unquam Imperatorum acciderat. Alias enim damnatorum principum imagines solemne erat deiicere, lutare, et scalis Gemoniis inferre, ut ex Plutarcho probat Casaubonus. Edit. Oxon. et Cant.

Duplici egritudine affectus. Mentis nimirum et corporis.  Corpus enim indubie morbo aliquo laborabat, quando tam irreuerenter agi ceptum est cum communibus Diocletiano et Herculio imaginibus. Confer Cuspiniani uerba, que Baluzius protulit.

Iactabat se huc atque illuc. Ad exemplum lugentis amicum Pelide; de quo Iuuenalis. TOLLIUS.

uiginti annorum felicissimus Imperator. Locus caute et benigne accipiendus; quoniam uel iam ante decimum nonum plane affectum felicitas a Diocletiano recesserat, uel breui utique post uigesimum inchoatum recessit. Recesserat quippe, non modo priusquam Diocletianus uicennalia ageret ; sed etiam antequam ad eorum celebrationem Diocletianus ex urbe Nicomedia Romam ire fuisset aggressus. Noster enim supra disertissimis uerbis: »Hoc igitur scelere perpetrato Diocletianus, cum iam felicitas ab eo recessisset, perrexit statim Romam  ut illic uicennalium diem celebraret, qui erat futurus ad duodecimum kalendas Decembres:« adeo ut cum id itineris longissimum fuerit, et iam tum felicitas a Diocletiano, quando susceptum est, recessisset, Diocletianus manifeste felicissimus esse decurrente adhuc decimo nono imperii anno desiuerit. Quomodo ergo uiginti annorum felicissimus imperator, si stricte loquendum est? Adeatur de aliis difficultatibus Cuperus.

Ad humilem uitam deiectus adeo et proculcatus iniuriis, atque in odium uite deiectus. Quis credat, codem in uersu bis disertissimum Scripto rem eadem uoce deiectus esse usum? Nic. Heinsius coniiciebat in priori loco scribendum esse, ad humilem uitam redactus. Sed cum in odium uite deiici uix ferant aures Latine, cum optime dicatur ad humilem uitam deiici, censeo scribendum esse, in odium uite deductus. GRAEuIUS.

 Deiectus adeo. Imo tribus uocibus, deiectus a Deo. Boherellus, item Gale; que et nostra iamdudum erat coniectura.

In odium uite deiectus. Malim, adductus. uox enim deiectus statim precessit. TOLLIUS.

Corrigo, deductus. GALE.---Emendo, deuectus. BOHERELLUS.---Prefero, tam quoniam ceteris minus distat a uulgato deiectus, quam quoniam, cum de eo agatur, qui aliquando imperator extitit, elegans eo pacto fuerit oppositio, licet tacita, inter Diocletianum prouectum olim ad principale fastigium (nam sic noster, capite 4: Quasi huius rei gratia  et eumdem Diocletianum usque ad odium uite deuectum.

Fame atque angore confectus est. Alii eum morbo aque intercutis extinctum ferunt, alii ueneno, Suidas suspendio. Ut ut se res habeat, periisse eum constat anno 312, ante nuptias Licinii et Constantie. Ubi uictorem redarguit Baluzius, qui Diocletianum ad festiuitatem illam uocatum uenenum hausisse asserit,  eo quod mortem suspectaret dedecorosam. Edit. Oxon. et Cant. addente ultima, uid. ualesii Annot. in Eccles. Hist. Socrat. lib. I, cap. 2.

Creditum hactenus, Diocletiani mortem hoc anno  contigisse; ita enim scriptum a Zozimo, auctore Chronici Alex. et Idacio in fastis, qui sub huius anni consulibus habet, Diocletianum diem functum esse in Salona 3 nonas decembris. Sed post librum Lactantii de Mortibus persecutorum in lucem emissum, eum initio anni trecentesimi decimi tertii interiisse, non dubitandum, cum Lactantius statim ac mortem eius narrauit, de interitu Maximini locuturus, capite 43 dicat: »Unus iam supererat de aduersariis Dei, cuius nunc exitum ruinamque subnectam. Diocletianus itaque ante Maximinum extinctus . . . uictor autem in Epitome, quoad annum mortis, Lactantio suffragatur, licet in mortis genere discrepet: »uixit, inquit,  annos sexaginta octo, ex quibus communi habitu prope nouem egit. Morte consumptus est, ut  satis patuit, per formidinem uoluntaria. Quippe cum a Constantino atque Licinio uocatus ad festa nuptiarum, per senectam, quominus interesse ualeret, excusauisset, rescriptis minacibus acceptis, quibus increpabatur Maxentio fauisse, et Maximino fauere, suspectans necem dedecorosam, uenenum dicitur hausisse.« Quod ultimum fama tantum a uictore narratum, ualde incertum. Sed quoad cetera, inter Lactantium et uictorem conuenit, non solum Diocletianum et Maximianum anno trecentesimo quinto abdicasse, ut suo loco ostendi: sed etiam Diocletianum anno 313, ante Licinii nuptias et Maximini obitum sublatum fuisse. Nam ab anno 305, ad annum 313, utroque extremo incompleto pro integro numerato, anni sunt nouem, quibus Diocletianus priuatam uitam duxit. PAGIUS.



CAPUT XLIII.

Unus iam supererat de aduersariis Dei. Maximinus nempe, secundum hanc adiectionem Anglicam, Namely  Maximin. Maximinus Daza. Edit. Oxon. et Cant.---Recte omnes; quanquam, quod miraberis, in hoc toto capite, ubi ex professo, nec paucis de Maximino disseritur, ne semel quidem Maximini nomen cernatur. Sed quos noster utique aduersarios Dei nuncupauit, Maucroixius non male aduersarios Christianorum interpretatus est. Et Baluzius porro, cum eorumdem Dei aduersariorum catalogum texeret, nullo loco Constantinum Chlorum ceteris accensuit, quod contra clarissimum Meldensem episcopum obseruamus.

Exitum. Exitium. Editio Abensis, incerta causa, uel auctore. Nihil enim de istac emendatione Columbus in suis notis. Certum est, undecumque ueniat, non esse contemnendam, et exitium quoque optime cum ruina coniungi. Sed quidni interim uulgata lectio melius seruetur, ob consimilem locum primi capitis: »Qui templum sanctum euerterant, ruina maiori ceciderunt; qui iustos excarnificauerant, celestibus  plagis et cruciatibus meritis nocentes animas profuderunt . . . . . De quo exitu testificari placuit, ut, etc.«

Quia prelatus ei a Maximiano fuerat, etc. Quando scilicet Galerius Maximianus, qui certo certius huius loci Maximianus est, Licinium, preterito Maximino, imperatorem nuncupauit. Unde noster initio cap. 32: »Nuncupato igitur Licinio imperatore, Maximinus iratus, nec Cesarem se, nec tertio loco nominari uolebat;« paucisque interiectis: »et prescriptione temporis pugnat, se priorem esse debere, qui prior sumpserit purpuram.«

A Maximiano A Galerio. MAUCROIX. Quoiqu'il eût conçu de la ialousie contre Licinius, que Galérius lui auait préféré.

Licet nuper cum eo amicitiam confirmasset. Illam nempe, de qua noster cap. 36. »Sed conditionibus certis pax et amicitia componitur, et in ipso freto fedus fit, ac dextere copulantur.«

Et ipse Legatos, etc. Quid et ipse hoc loco sit, non assequor, cum nulla de quoquam precesserit mentio,  qui prior legatos ad urbem Romam miserit. Emendo igitur: Eo ipse, hoc est, Ideo ipse; uel Eo ipso, hoc est, Ob id ipsum, legutos, et que deinceps; nec dissimili ratione Cicero in De Finibus: Hoc ipso, quod adest.

Ad urbem misit. Romam misit. uersio anglica.---Misit. Rectius, mittit. TOLLIUS.

Occulte. Euseb. Hist. Eccles. lib. uIII, capite 14: . Edit. Cant.

Scribit etiam familiariter. Id est, amice; ut sensus sit Maximinum non amicitiam tantum Maxentii postulasse, sed uerba simul amicissima in eam rem adhibuisse. Maucroixius: auec beaucoup d'honnêteté. Quasi latina sint: Cum multo uerborum honore, uel uerbis honorificentissimis. Sed est certe familiariter in mille locis huic similibus amicitie uox, non honorificentie. Terentius, uerbi gratia, in Heaut. act. I, sc. 1:

 Tamen uel uirtus tua me, uel uicinitas,
Quod ego in propinqua parte amicitie puto,
Facit, ut te audacter moneam, et familiariter.
Cicero de Amicitia: »Nihil enim turpius, quam cum eo bellum gerere, quocum familiariter uixeris.« Plinius denique in epistolis: »Ipse sum testis, familiariter ab eo dilectus.«

Fit amicitia. Paucissimis nimirum, uti solet, initio consciis et participibus; adeoque, dicere liceat, intra priuatos parietes.

Utriusque imagines simul locantur. Statim nempe post illius amicitie conciliationem, in publicum rei testimonium, simulque Maxentiani de re ipsa gaudii.

Maxentius tanquam diuinum auxilium libenter amplectitur. Quid amplectitur? An Maximini societatem, sicut suppleuit Maucroixius? Maxence regardait cette alliance comme un secours enuoyé du ciel. Sed Maximini ergo societas nominata fuisset in precedentibus,  ut e communi posset repeti. At ibi solam Maxentii societatem memoratam uidemus. An Maximini legatos? uel, cum anglica uersione, oblatam Maximini amicitiam? uerum iam noster de Maximini legatis et amicitia loquendi finem fecit in antecedentibus, et ad collocatas simul Maximini Maxentiique imagines transiuit his uerbis: Recipiuntur legati benigne, fit amicitia, utriusque imagines simul locantur. Missas igitur Maximini imagines libenter et tanquam diuinum auxilium amplexus sit potius ex nostri mente Maxentius, quam aliud quiduis, si uerum presentis loci sensum inquiramus: Maxentius tanquam diuinum auxilium libenter amplectitur. Presertim cum Romanis, uerbi gratia, solemne esset Pessinuntium simulacrum tanquam diuinum auxilium respicere: unde Herodiano uocatum. Et misse porro Maximini imagines ad Maxentium, si que nunc posuimus bene uera sunt, uti olim Constantinus imaginem  suam ad Galerium miserat, sed non pari modo accepte. Nam Galerius utrum illam Constantini susciperet, deliberauit diu, sicut cap. 25 uidimus, et in eo pene res fuit, ut illam et ipsum, qui attulerat, exureret; et suscepit denique admodum inuitus. uerum Maxentius Maximianas e contrario tanquam diuinum auxilium amplexus est.

Iam enim bellum Constantino indixerat. Anno nempe 311. Nam bellum inter Constantinum et Maxentium, non anno 312, sed precedenti inchoatum; cum auctor incertus panegyrici Constantino dicti, c. 21, testetur, eam expeditionem annuam fuisse; et Eutropius lib. X: »Id bellum quinto Constantini anno commotum esse.« At quintus Constantini annus die 24 Iulii, anno Christi 311, absolutus est, eoque proinde anno bellum Maxentianum inchoatum. Recte autem Lactantius: »Iam enim  bellum Constantino indixerat;« licet contra laudato loco Eutropius: »Quinto Constantinus imperii anno bellum aduersus Maxentium ciuile commouit.« Nam  bellum illud reuera a Maxentio indictum fuisse, etiam Zozimus, lib. II, nos docuit his uerbis: »Maxentius occasiones gerendi aduersus Constantinum belli querebat, seque dolere propter obitum patris sui simulans, cui mortis causam Constantinus prebuisset . . . « Et Nazarius in Panegyrico Constantino Aug. dicto, c. 9, 10, 11 et 12, illud etiam bellum Maxentio imputat, et Constantini prudentiam ad illud euitandum pluribus laudat. Ex Pagii Critica Baroniana, ad annum Christi 312, num. 2.

Senem illum. Id est, uertente Maucroixio, senem Maximianum, de quo certe agitur, et qui alias pater fuit Maxentii.

Intestabilem , etc. Hoc est, detestabilem et inuisam. Edit. Oxon. anni 1680, item Cant. ad discordiam, que proxime nominatur, referendo.---Hoc est, detestabilem et inuisum. Edit. Ox. an. 1684, quod, si menda non sit typographica, ad senem illum pertinet.---Intestabilem. Leg. detestabilem. uOSSIUS.  Item Gale, ad instar, inquit, detestabili, in fine cap. 49.---Sed intestabilis quoque apud Sallustium, pro detestabili et execrando legitur. Locus est: »Nisi, quia illi in tanto malo turpis uita integra fama potior fuit, improbus intestabilisque uidetur.«---Intestabilem. Cum in manuscripto sit xtabilem, legendum censeo: »inexpiabilem finxisse discordiam.« GRAEu.

Finxisse discordiam cum filio. Artes istius modi iam a temporibus Tarquinii Superbi note fuere; nec dissimile, quod in uita Augusti apud Suetonium legitur. TOLLIUS.

Sed id falsum. Nec id falsum. GALE.---Plane contra sequentia; quod non capio. Quinam enim sibi uere ac filio totius orbis imperium uindicare uoluit Maximianus Herculius, si, ex sequentibus, id propositi habebat, ut et filio, et ceteris extinctis, se ac Diocletianum restitueret in regnum? Utinam ergo mentem suam explicasset uir doctissimus!



CAPUT XLIu.

 Iam mota, etc. Ab anno nempe 311, ut pluribus modo notatum.

Inter eos. Obscure dictum; pro quo planissime Interpretes: »Inter Maxentium et Constantinum.«

Patris sui exercitum receperat a Seuero. uide Constantini orationem ad Sanctorum cetum, cap. 25, et ualesii annot. ibid. Edit. Cantab.

Patris sui. Maximiani. MAUCR.

Suum proprium. Locutio melioris latinitatis amatoribus non pretermittenda; quippe quorum nonnullos uel de ista numismatis, quod ante triennium profugorum, quos uocant, nomine in hac Traiecto cusum est, dubitare uiderim, OMNES. UT. PROPRIA. uISCERA. EXCEPTI. quasi nimirum uitiosus inesset Gallicismus. Sed ne quidem apud Latinos, ut apparet, suus proprius loquendi genus uitiosum fuit. Firmant sequentia exempla. Iulius Capitolinus in Antonino Pio: »In suis propriis fundis uixit uarie ac pro temporibus.« Lactantius  lib. u Instit., cap. 11: »Alii suo proprio aduersus iustos odio.« uopiscus in Firmo: »Marius Maximus . . . . Auidium . . . . non suis propriis libris, sed alienis innexuit.« Imo Cicero ipse de Oratore: »Crassus sua quadam propria, non communi oratorum facultate;« et ad Terentiam cum possessiuo pronomine prime persone: »Ipsa calamitas communis est utriusque nostrum: sed culpa mea propria est. Idem tamen alibi, quod non negandum, copulam interposuit. Sic in Tuscul. Quest. »Propriis et suis argumentis queque res tractanda.«

De Mauris atque Italis nuper extraxerat. Lege exstruxerat. Sic supra, cap. 12: Acie structa. TOLLIUS.---Emendo, contraxerat, GALE.

Maxentiani milites preualebant. Colligebam non ita diu, ex subiecto Iustini loco  , ubi perpetua conspicitur oppositio inter superstites Alexandri pedites et equites, nunquam militibus consentiunt Iustino aliud esse posse in eius uerbis, quam peditibus consentiunt, adeoque Latinos interdum militum uocabulo pedestres  copias ab equestribus distinctas significasse. Idque multa Liuii loca similiter adstruere, uiri docti ante nos obseruarunt. Sed procul dubio nichil est, quod hic Maxentianorum militum notationem eo modo restringat. Intelligantur ergo potius Maxentii copie pedestres et equestres simul, ex usu uocis notissimo ac uulgatissimo. Hortatur  milites suis scribere, inquit, uerbi gratia, Iustinus, lib. XII, cap. 5, cum non solos pedites, qui de se durius opinarentur, cognoscere uellet Alexander, sed equites quoque. Idem historicus alibi: »Inde, ait, hostem petens  milites a populatione prohibuit;« intellectis citra controuersiam non solis triginta duobus mille peditibus, qui in Alexandri exercitu erant, sed et eiusdem quatuor mille equitibus, ut sequentia ostendunt. Adde nostri locum, qui capite 45 non procul ab initio legitur, simulque Cuperum.

Ad utrumque paratus. Euentum puta peremptorium, citam mortem, aut uictoriam letam, iuxta illud Horatii:

    Concurritur, hore
Momento cita mors uenit, aut uictoria leta.
Firmat Iustini locus, lib. uI, cap. 7: »Nam ut uidere, inter que, et pro quibus starent, aut uincendum sibi, aut moriendum censuerunt.« Quin et ista Ciceronis epistola ad Toranium luculentus est huius loci commentarius. »Etsi, cum ad te scriberem, aut appropinquare exitus huius calamitosissimi belli, aut iam aliquid actum et confectum uidebatur, tamen quotidie commemorabam, te unum in tanto exercitu mihi fuisse assensorem, et me tibi, solosque nos uidisse, quantum esset in eo bello mali, in quo, spe pacis exclusa, ipsa uictoria futura esset acerbissima, que aut interitum allatura esset, si uictus esses, aut, si uicisses, seruitutem. Itaque ego, quem tum fortes illi uiri et sapientes Domitii et Lentuli timidum esse dicebant , idem nunc nichil timeo, et ad omnem  euentum paratus sum. Cum aliquid uidebatur caueri posse, tum id negligi dolebam: nunc uero, euersis omnibus rebus, cum consilio profici nichil possit, una ratio uidetur, quidquid euenerit, ferre moderate, presertim cum omnium rerum mors sit extremum.«

Constantin résolu à tout ce qui en pourrait arriuer. MAUCROIX.---Hauing resolued to put all to hazard, uersio anglica.

 Pontis Muluii. Hodie, Ponte-Mole. MAUCROIX.---Muluii. Miluii. PAGIUS.---Leg. Miluii. Editio Cant.---Leg. Myluii. ALLIX.

Ad sextum kalendas nouembris. Scribe, a. d. sextum, etc. TOLLIUS.---Maxentius, ut ex Lactantio liquet, 6 kalendas nouembris, id est, 27 octobris, imperator Rome appellatus est . . . . Suspicatus alias fueram, locum mendosum esse, ac legendum, ad quintum kalendas nouembris. Sed locus libelli de prefectis Urbi, 6 kalendas nouembris, Annius Anulinus dies 34, P. u. hanc suspicionem tollit. PAGIUS.

Maxentium uicit Constantinus 6 kalendas nouembris, auctore Lactantio. Nec longe abit kalendarium Constantii a Bucherio editum. In eo enim ad 5 kalendas nouembris habemus: Euictio Tyranni; ad 4, Aduentus Diui; si tamen tyranni nomine Maxentius potius, quam Licinius sit intelligendus, ut est sane uerisimillimum. DODWELLUS.

In ueteri quidem kalendario Constantio imperante scripto, ad 5 kalendas nouembris habetur: Euictio tyranni;  ad 4 uero eiusdem mensis: Aduent. diui; sed hec uerba non de Maxentio et Constantino, sed de Licinio et Constantino intelligenda, ut ex libello de Prefectis Urbi manifestum fit. In eo enim ad annum Christi 312 dicitur, 5 idus februar. Aradium Rufinum prefectum Urbi creatum esse, et 6 kalendas nouembris Annium Anulinum. Quare 6 kalendas nouembris Maxentius deuictus, et alter Urbi prefectus a Constantino renuntiatus. Neque aliter locus ille explicandus. Falluntur ergo, quicumque uerba laudata kalendarii Constantiani de Maxentio interpretanda uolunt. PAG.

Quinquennalia terminabantur. Id est, notante Maucroixio, quintus annus regni Maxentii. Cinquième année du règne de Maxence. Quibus ista uersionis anglice consentiunt: »The 27 of October was now near, which was the Anniuersary of Maxentius's coming to the empire: and now his fith year was almost out.«---Quinquennalia terminabantur. Que solemnia die imperii natali celebrari mos erat. PAGIUS.  ---Lactantius nos docuit diem sextum kalendas nouembris, seu diem uicesimum septimum octobris, imperii maxentiani natalem fuisse, cum imperatores eo die quinquennalia et id genus festa celebrarent, quo imperium inierant. Idem alibi.

Commonitus est in quiete. Proprium hoc uerbum. Moneri enim dicuntur, quibus Deus aliquid per somnium imperat. uide Inscript. Antiq. TOLLIUS.

Celeste signum Dei. Mira periphrasis crucis; nisi si ita explicare lubet, in celo uisum Constantino signum, seu imaginem crucis, ut aliqui tradidere  . Stratagema hoc Constantini non minus scitum, quam illud Philippi Macedonis, quo sacrilegos Phocenses protriuit. TOLLIUS.---Celeste signum Dei. Le signe adorable de la croix. Id est, adorandum signum crucis. MAUCROIXIUS. Liberiore profecto paraphrasi, et que interpretem partium studio nimis addictum spiret.---The Diuine Marck, the Signi of the Cross, tralatio anglica; quasi dicas, Diuinum insigne, Signum crucis.

 Atque ita prelium, etc. Id est, atque deinde, uel atque postea. Non enim Christo mens fuit, ut Constantinus prelium eo ipso tempore, quo celeste Dei signum notaturus erat in scutis, committeret, adeoque si planius loqui oportet, inter notandum: sed notaret ut primo; postea uero, notatis semel dicta littera clypeis, preliaretur. Confer que superius obseruauimus, item istum Spartiani locum in Seuero. »Cincium Seuerum calumniatus est, quod se ueneno appetisset, atque ita interfecit,« pro, deinde interfecit, uti res clamat, et pridem monuit Erasmus. uide rursum que ad uerba capitis 49: Et sic hausit uenenum, dicemus.

Et transuersa x littera summo capite circumflexo, Christo in scutis notat. Hec, inquit Baluzius, ita intelligenda sunt, ut Christi Monogramma circumflexum  fuerit in capite Labari, ut uidemus in nummis ueteribus. Ed. Ox. et Cant.---Et transuersa x littera. Malim, Et transuersam x litteram. BOHERELLUS.---Distinguo, Et transuersa x littera, summo capite circumflexo, Christo in scutis notat. GALE.---Optime uir perillustris correxit: Transuerse x littere summo capite circumflexo Christum in scutis notat. TOLLIUS.

Christo. Christum, Editio abensis; quod ego quoque legendum conieceram.---»Et fit peindre sur ses boucliers un x auec un accent circonflexe, qui signifie Iéesus-Christ.« MAUCROIX.---Negligentius dictum. Accurate enim loquendo, circumflexa littera x non iehsu Christus, , sed tantum, Latine Christus per compendium notatur.---»And ordered theletter x with the letters of the name of Christ mixed in a Monogramme, to be drown on all their shields,« uersio anglica.

Sine Imperatore. Sine Maxentio, uersio anglica.

Pari fronte concurrit. Concurrere in mille locis pugnare, seu preliari est. Horatius u. gr. in laudatis ante  uersibus:

Militia est potior. Quid enim? Concurritur: hore
Momento cita mors uenit, aut uictoria leta.
Et Iustinus, lib. III, cap. 5: »Itaque tantis animis concursum est, ut raro nunquam cruentius prelium fuerit.« Sed tamen sepe alibi eadem uox simul aliquo currere, uel citato gradu iter emetiri ualet. Ita eodem libro et capite Iustinus: »Lacedemonii quoque eo conspiratius ad arma concurrunt.« Et noster cap. 45: »Maximinus exercitum mouit e Syria hyeme quam cum maxime seuiente, et mansionibus geminatis in Bithyniam concurrit debilitato agmine.« Accipio autem hic pari fronte concurrere, pro, eadem fiducia et alacritate, qua contra te ueniant hostes, obuiam illis ire: ut necdum scilicet de pugna utriusque exercitus sermo sit, qui mox tantum his uerbis inchoabitur, Summa ui utrinque pugnatur, uerum proprie de motu Constantini militum, qui ipsi quoque confidenter et  festinanter contra Maxentianos ex aduerso procedentes procurrerint; nec sit denique hic loci minor differentia inter concurrere et pugnare, quam apud Iustinum lib. IX, cap. 8, inter procurrere in hostem, et manum conserere, hac pericope: Patri mos erat etiam de conuiuio in hostem procurrere, manum conserere, etc. que duo certe plurimum differunt.

Et dux increpitatur. Et Maxentius increpitatur. Interpretes.

uelut desertor salutis publice. Ut quisque scilicet salutem partium, quas sequitur, uocare solet salutem publicam. Atque talis desertor fuit postea iustissimo Dei iudicio dux ille, idemque persecutor, qui cum in acie, cui intererat, aliter rem geri quam putabat uideret, proiecit purpuram, et sumpta ueste seruili fugit, ac fretum traiecit, ut in exercitu pars dimidia prostrata sit, altera uero uel dedita, uel in fugam uersa, quod deserendi pudorem desertor imperator ademisset. Eum autem sequentia tibi capite 47, Maximinum  nominabunt.

Cumque repente populus Circenses enim natali suo et debita uoce subclamat. Aliqua uerba desunt. PAGIUS.---Locus mutilus. ALLIX.---Ita supplenda et distinguenda sunt hec uerba, »Cumque repente populus, ,« etc. Edit. Oxon. et Cant.

Cumque repente. Legendum: Cum repente. BOHERELLUS.---Loco misere corrupto sic sanitatem restitui posse censebat Nic. Heinsius, si legatur: »Cunctusque repente populus, Circenses enim natali suo edebat, una uoce subclamat.« GRAEuIUS.---Lege: »Cum repente populos  una uoce subclamat.« Natalis hic est dies, quo imperium susceperat, quem paulo ante imminuisse dixit: ubi imminere de proxime sequenti die accipiendum est. Sic supra cap. 35: Kalendis Martiis impendentibus, dixit; id est proxime sequentibus. Die uero illo  natali quinquennalia terminata dicit noster, id est, primum imperii quinquennium finitum: quo exacto, ludi demum fiebant ipso die natali, qui primus alterius quinquennii sequentis. Frustra sunt, qui uocem quinquennalia aliter explicant, et pro ipsa festi solemnitate capiunt. TOLLIUS.---Reponebam: »Tumque, uel tuncque repente populus, Circenses enim natali suo dabat, edita uoce subclamat Constantinum uinci non posse;« ut ex duabus uocibus dabat, edita, nullo sensu debita ab imperito et precipiti librario factum fuerit. »Circenses dare, ut natalia dare, Ciceroni; et munus dare magnificentissimum, Plinio. Edita autem uoce, sicut idem Cicero lib. II Tusc.: »Quas hic uoces apud Sophoclem in Trachiniis edit?« Firmat natiua uis uerbi subclamandi, seu, ut alii scribunt, succlamandi, quod proprie acclamare est. Liuius lib. uI, ab urbe condita: »Obsecro uos, . . . putate me ex media concione unum ciuem succlamare.« Idem lib. III: »Hec uirginio uociferanti succlamabat multitudo, nec illius dolori, nec sue libertati se defuturos.« Circenses  porro  ex anglica uersione sunt Hippodromi spectacula: » the spectacles of the Hippodrome.«

Qua uoce. Legendum: Hac uel Ea. Editiones Oxon. et Cant.---Retine, Qua. BOHERELLUS.

Libros Sibyllinos inspici, Le liure des Sibylles. MAUCROIX; id est, Sibyllarum librum, numero singulari, contra quam omnino oportebat. Adi, u. gr. Lactantium de Falsa religione, capite 6. Rectius ergo uersio anglica: The Sibylline books.

Hostem Romanorum. Perplexa locutio, cuius mysterium aperit Cuperus.

Pons a tergo eius scinditur. Quin et illius iussu, si Maucroixio credendum, ut uincendi necessitas animos suo exercitui adderet. Il fit rompre le pont après lui, afin que la nécessité de uaincre donnât plus de courage à son armée. Sed uidentur sane sequentia plurimum aduersari: »Ipse in fugam uersus properat ad pontem, qui interruptus erat;« cum nullo  modo uerisimile sit, Maxentium alia de causa ad eum pontem, elabendi gratia, properasse, quam quia non interruptum credebat. Quod si reuera probabile, non interrumpi ergo iusserat.

Et manus Dei supererat aciei. Locus male affectus: quod uel ipseliberiores interpretum uersiones non leuiter monent. Mais Dieu fauorisait Constantin. Maucroix. Hoc est, sed Deus fauebat Constantino.---And the hand of God appeared ouer the Armies, tralatio anglica. Ad uerbum, et manus Dei apparuit super exercitus.---Legendum forte: Et manus Dei suberrat aciei. Id est, sese huc et illuc per pugnantium ordines extendit, uim suam latenter contra Maxentii milites exerens. Acies enim sepe pugna, seu prelium est. Cicero ad Torquatum: »Nam etsi quem exitum acies habitura sit, diuinare nemo potest, tamen et belli exitum uideo.« Et 2. Tuscul.: »Non sentiunt uiri fortes in acie uulnera.« Suberrare autem aciei, ut apud Claudianum suberrare montibus, his uersibus:

 Indigetes fluuios Italis quicumque suberrant
Montibus, Alpinasque bibunt de morte pruinas.

Maxentianus proterretur. Scilicet, miles. Malim tamen plurali numero, Maxentiani proterrentur. TOLLIUS.

Maxentianus. Imo, Maxentiana, acies nempe. BOHERELLUS.

Proterretur. Proteritur. GALE.---Maxentius was beat, Burneti uersio; ut plane uideatur utramque manuscripti uocem hoc pacto emendasse: Maxentius proteritur.

Litteras deprehendit. Inter Maxentii chartas scilicet: Among Maxentius es Papers he found Maximin letters. uersio anglica.

Statuas et imagines inuenit. Imperatorias nempe, quas Maximinus Maxentio miserat. Eadem.---Adde  que nos supra de statuarum et imaginum discrimine partim diximus, partim indicauimus.

Senatus Constantino uirtutis gratia primi nominis titulum decreuit, quem sibi Maximinus uindicabat. Quod Cesar ante Constantinum creatus fuisset. PAGIUS.---The Senat did Constantine the honour to order his name to be put first in order, before the other Emperours. Anglica uersio, hoc sensu: Senatus in Constantini honorem decreuit, ut eius nomen ceterorum imperatorum nominibus preponeretur. Puta, in edictorum prefatione.---Non uideo ego, ut ingenue dicam, qua ratione eum sensum latina uerba ferant. Corrigerem igitur libenter: »Senatus Constantino, uirtutis gratia, primi numinis titulum decreuit, quem sibi Maximinus uindicabat,« hoc est, titulum, seu epithetum Maximini, quod a Maximino usurpabatur, et una semper fuit a precipuis Iouis appellationibus; ut in posterum nempe Constantinus haud simpliciter Imperator, sed Imperator Maximus, et Constantinus Maximus uocaretur. Firmat finis capitis, ubi non,  Cognito deinde senatus decreto sic exarsit  dolore, ut inimicitias aperte profiteretur  conuicia iocis mixta aduersus imperatorem primum, uel primi nominis diceret, reperies, sed aduersus imperatorem Maximum. Firmant secundo non pauce inscriptiones Gruteriane collectionis, quas Romani in Constantini honorem post debellatum Maxentium in publico proposuerunt. Ista, puta, Arcus Constantini qui etiamnum Rome uisitur:

IMP. CAES. FL. CONSTANTINO MAXIMO. P. F. AUGUSTO. S. P. Q. R.

Firmat denuo, quod non tantum memorata appellatio, Maximus, unus ex Iouis titulis per ea tempora extiterit, ut Maximini rescriptum ad ciuitatum decreta contra Christianos, et innumere insuper inscriptiones testantur, sed quod iisdem etiam temporibus Iupiter primum numen Romanorum fuerit, ut inscriptiones quoque mille locis ostendunt. Firmat  denique, quod cum in antecedentibus Galerium Maximianum nouies sibi Maximi titulum arrogare uiderimus, Germanicus Maximus, Aegyptiacus Maximus, Thebaicus Maximus, et sic de reliquis, nichil credibilius sit quam Maximinum, Galerii exemplo, idem sibi epithetum tali aliqua ratione uindicasse, uel simpliciter etiam Maximi titulum affectasse. Consultant ea de re numismata, qui possunt.

Senatus Constantino uirtutis gratia primi nominis titulum decreuit. Inde pro auctoritate egit cum Maximino Constantinus. DODWELLUS.---Postquam Constantinus decreto senatus primi nominis titulum accepit, quem sibi Maximinus arrogabat, quod Cesar ante Constantinum creatus fuisset, pro auctoritate egit cum Maximino, qui ideo illas ad Sabinum litteras hoc anno  scribere coactus est, quas Baronius in annum sequentem perperam confert. PAGIUS.

Ad quem uictoria liberate urbis cum fuisset allata, etc. Id est, ni fallor, ad quem cum liberate urbis Rome nuntius, hactenusque uictricis, quod quam  uictoriam Constantinus de Maxentio reportauerat, populus Romanus suam duxerat, fuisset allatus, haud aliter accepit Maximinus, quam si ipse uictus fuisset. Reuera enim eam uictoriam gauisi tandem solideque Romani, tanquam ipsimet uicissent. Hinc in antecedentibus: »Confecto tandem acerbissimo bello, cum magna senatus populique Romani letitia susceptus imperator Constantinus.« Planum certe allatam uictoriam, allatum de reportata uictoria nuntium eleganter significare; satisque agnouerunt interpretes, etsi quomodo liberate urbis uictoria afferri uere potuerit, cum non uere ipsa, sed e contrario Constantinus aduersus illam et Maxentium pugnans uicisset, haud explicuerint.

La nouuelle de ce grand éuénement ayant été portée à Maximin. MAUCROIX. Id est, cum magni illius euenti nuntius allatus fuisset ad Maximinum.---Who was as much struck with the news that was brought to him  of Romes being thus freed from tyranny, as of it had been a defeat giuen himself, uersio anglica. Hoc est, qui  cum ad eum nuntius de Roma tyranni imperio liberata fuisset allatus, non aliter accepit, etc.

Non aliter accepit, quam si ipse uictus esset. Maximinus, postquam nuntium de Maxentio debellato accepit, maximopere doluit. »At ille,« inquit Eusebius lib. IX, cap. 9, »his rebus compertis, primum quidem, utpote tyrannus, grauiter ingemuit. Postea uero, etc.« PAGIUS.

Aduersus imperatorem maximum diceret. Nota bene. Nam, ut ante collegimus, in Constantini igitur gratiam decretum uere noueque fuerat a senatu, ut in posterum imperator maximus cognominaretur. Ita enim potius Maximus, cum maiuscula M ab initio, quam, ut uulgo, cum minori scribendum putem. Cetera que huc pertinere possint, iam recenter dicta sunt.



CAPUT XLu.


Constantinus rebus in urbe compositis, hyeme proxima Mediolanum contendit. Maxentium uicit Constantinus 6 kal. nouembr. auctore Lactantio, De Mort. Pers. cap. 44.  Ita ut Romam octobris 29 ingressus fuerit Constantinus. Inde duos menses Rome non expleuit.  de Maxentio et Constantino ita Nazarius: »Quicquid mali sexennio toto dominatio feralis inflixerat, bimestris fere cura sanauit.« Conuenit etiam lex Constantini in Codice Theodosiano, quam Rome edidit sub initium decembris, sed Roma statim discessurus. DOWELLUS.

Cum Nazarius in Panegyrico, quem Constantino dixit, cap. 23, scribat, quidquid mali factum fuisset, bimestrem fere curam sanasse, patet, anni insequentis initio, rebus urbanis constitutis, Roma Mediolanum perrexisse, ut Licinio Constantiam sororem suam in matrimonium daret. Dico, sequentis anni initio,  quia lib. I Codic. Theod. De censu, dicitur: Dat. 15 kalend. feb. Rom. Constantino A. Iu, et Licinio III coss. anno sc. 313. Mense itaque ianuario adhuc Rome erat Constantinus, nisi loco Dat. legendum sit cum aliquibus editionibus PP. PAGIUS.

Constantinus rebus in urbe compositis, hieme proxima  Mediolanum contendit, ponit idem Pagius alibi, eisdemque, ut apparet, insistens hypothesibus. Sed, quod primo notandum, non ideo tamen sibi ipsi perpetuo constitit uir clarissimus, ut hec illius uerba ad dictum annum, num. 2 testantur: Constantinus sub finem anni precedentis  uel currentis  initio Mediolanum uenit, et Constantiam sororem Licinio in matrimonium collocauit. Deinde uero, non ita tantum, quo potius tempore Constantinus post reportatam de Maxentio uictoriam Mediolanum profectus fuerit, dubitauit proprie Pagius: sed uidentur omnino postulare, cum uictoria illa ad sextum kalendas nouembris reportata, tum Nazarii locus, Quicquid mali sexennio toto dominatio feralis inflixerat,  bimestris fere cura sanauit, atque ista denique nostri locutio hyeme proxima, cuius facile sensus esse possit, cum hyems proxime instaret, ut statuamus Constantinum medio circiter decembri ex urbe Roma Mediolanum contendisse. Presertim, cum, uerbi gratia, Parisiensis editio Codicis Theodosiani, apud Niuellium anno 1586, uulgata, nullo modo legem primam De Censu datam fuisse Rome pre se ferat, sed simpliciter propositam, in hunc modum:

Imp. Constantinus A. ad populum. Quoniam tabularii ciuitatum per conclusionem potentiorum sarcinam ad inferiores transferunt, iubemus, ut quisquis se grauatum probauerit, suam tantum pristinam professionem agnoscat, etc. PP.  15, kal. feb. Rom. Constantino A. III, et Licinio III coss. Quod eque certe fieri potuit absente Roma Constantino, et Mediolani uersante, ac si reuera Rome presens fuisset.

 Mediolanum contendit. Sub huius anni  consulibus Constantino imp. 9, Licinio imp. 7. Constantinum adhuc mense Martio Mediolani fuisse, constat ex lege 1, De bonis uocantibus, ibidem 6 id. Mart. data, que refertur in Codice Theodosiano. PAGIUS.

Eodem Licinius aduenit, ut acciperet uxorem. Constantiam nempe, quam Constantius Chlorus, Constantini pater, ex Herculii priuigna Theodora sustulerat, eamque proinde Constantini sororem ex patre; quin et Licinio iam ante desponsam, uti supra capite 43 memoratum his uerbis: »Maximinus tamen ut audiuit Constantini sororem Licinio esse desponsam, etc.«---Decembri, ut existimo, ineunte, Mediolanum uenit, nuptiarum causa, Licinius. DODWELLUS.---Id ego potius sequentis anni initio accidisse censuerim. Sed, utcumque sit, cum semel feliciter, ut ex hoc capite et quadragesimo octauo discimus, Constantinus et Licinius apud Mediolanum nuptiarum ergo conuenissent, uniuersa illi obiter eo loco, que ad commoda et securitatem publicam pertinerent,  in tractatu habuerunt; atque hec, inter cetera que uidebant pluribus hominibus profutura, ordinanda esse in primis crediderunt, ut darent et Christianis et omnibus liberam potestatem sequendi religionem, quam quisque uoluisset.

Constantinus deinde Mediolano  digressus, in Galliam et ad inferiorem Germanie limitem, ubi Treueris, reuersus est, ac Francorum et Barbarorum ad Rhenum transitum inhibuit, repressitque, ut testatur auctor incertus panegyrici Constantino dicti cap. 21 . . . Hincque, ut obseruat Gothofredus in Chronologia Codicis Theodosiani, Treuiris postea date ab eo plures constitutiones hoc anno mensibus nouembris et decembris. Licinius uero Mediolano ad Illyricum reuersus est, ut habet anonymus ualesianus. PAGIUS.

Hyeme quam cum maxime seuiente. Fallor, an hec lectio corrupta, et pro ea legendum, uel simpliciter, hyeme quamquam maxime seuiente; uel una uoce amplius,  queque a ms. codice suggeritur, hyeme, quamquam cum maxime seuiente. Cogitent docti. Explicant ut bene sanam Cuperus et Columbus.

In Bithyniam concurrit. Puto: in Bithyniam accurrit. GRAEuIUS.---Lege: in Bithyniam procurrit. TOLLIUS.---Sed a nostro concurrere, pro in unius aut plurium comitatu procurrere, festinatoque plus minus gradu uel itinere progredi, usurpatum esse, iam supra, credo, euicimus. Et hic locus capitis 25 confirmare possit, »admonentes eum periculi, quod uniuersi milites, quibus inuitis ignoti Cesares erant facti, suscepturi Constantinum fuissent, atque ad eum concursuri alacritate summa, si uenisset armatus.«

Transiecto protinus freto. Thracie nimirum, uti recte suppleuit uersio anglica: hauing crost the straits of Thrace. uulgo Bosphorus Thracius nuncupatur.

Nec tamen quicquam uis aut promissa ualuerunt. Locus non male forsan pro mutilo habitus a Columbo.

Per quos fuit spatium nuntios litterasque mittendi  ad imperatorem. Diuerso modo acceperunt interpretes. Gallicus nempe, ac si ita Cecilius noster scripserit: per quos satis fuit spatii ad mittendum nuntios litterasque Licinio . Anglicus uero quasi auctoris uerba sint: quos quidem dies Maximinus ad hoc obsessis prefiniuerat, ut per eos imperatorem de suo et Bysantii statu monerent  Eligant ex istis sensibus eruditi quem maluerint. Sed uerius, opinor, est, quia apud nostrum ne minima quidem mentio istius modi spatii Bysantinis a Maximino concessi reperitur, sententiam esse, Bysantinos per undecim dies obsidionis, qua undique Maximini exercitu circumfuso pressi sunt, haud simpliciter spatium habuisse nuntios litterasque mittendi ad Licinium, sed reuera uiam inuenisse, qua id uel inuito Maximino  prestarent, ut se proinde post id temporis non preter omnem Licinii notitiam expectationemue Maximino dediderint.

Cum milites non fide, sed paucitate diffisi. Cuius fide, uel paucitate? uidetur uox presidii deesse, uel aliquis tandem similis genitiuus in hunc modum: Cum milites non presidii fide, sed paucitate diffisi.---Pro diffisi, lego defecti.---GALE.

Hinc promouit Heracleam. Maximinus scilicet, quanquam id nomen ab ipso fere capitis initio sit repetendum. Heracleam autem, Heracleam Thracie intellige, que mox alia appellatione Perinthus uocabitur. Ptolemeus, , , Perinthus, aut Heraclea. Incertus peta:

   Que magna Perinthus
Ante fuit, priscum mutauit Heraclea nomen.
Confer dicenda infra.

Festinato itinere. Non absimili locutione Plinius in panegyrico: Festinatis honoribus amplificat atque auget;  simillima uero Io. Frid. Gronouius, uir summus: Usum ait necessario magis quam consulto festinata nauigatione, cum uidelicet hunc locum Dictyos Cretensis ex ingenio et manu scripto simul codice emendasset: »Legati paucis diebus ad Troiam ueniunt; neque tum Alexandrum in loco offendere. Eum namque properatione nauigii inconsulte usum, etc.« Quin uideri haud immerito possit Iustinus ex plena phrasi, festinato itinere, concise festinato dixisse, his uerbis: »Penitere deinde dimissi Demetrii  cepit: ad quem retrahendum cum turmas equitum festinato misisset, Demetrium, etc.« qui nempe alibi eodem sensu citato itinere miserunt, scripserit.

Accepta in deditione Perintho. Id est, Heraclea; sic enim uocata Heraclea Thracie ad differentiam aliarum eiusdem nominis urbium, ut notat ualesius ad lib. XXII Ammiani. PAGIUS.

Accepta in deditione. Corrige, ut supra aliquoties, in deditionem. TOLLIUS; item Boherellus.---Suadent  certe infinita exempla. Puta, hec Iustini, lib. XII, cap. 6: Dabas in deditionem accepit. Ibid. cap. 7: Omnes eius loci gentes in deditionem accipit; et cap. 9: Hiacensanas Sileosque . . . in deditionem accepit.

Processit ad mansionem millia decem et octo. Id est, ordinante uerba Maucroixio: Processit millia decem et octo ad mansionem ; quo etiam modo construenda esse iudicaueram. uerum dubitabam amplius, annon forte post uel ante mansionem, adiectiuum numerale primam in hunc aut similem modum supplere oporteat, processit ad primam mansionem millia decem et octo. Sequitur quippe proxime cum secundo numerandi adiectiuo, nec enim poterat ulterius, Licinio iam secundam mansionem tenente. uiderint eruditi uiri: nichil affirmo.

Millia decem et octo. Six lieues, Maucroix; ad uerbum, sex leucas: cui proinde singule leuce ex tribus ueterum milliaribus constant.

Millia. Ita ubique, quantum quidem ex Baluzii  editione colligere est, scheda uetus, non millia; quod iis fauet, qui cum uarrone, Eutropio, et aliis, uocem miles a mile isto, u. gr. pacto deducunt: »Mile pugnatores delegit, quos a numero milites appellauit;« Eutropius, lib. I, de Romulo: clarius autem Isidorus, l. IX, c. 3: »Miles dictus, quia mile erant ante in numero uno, uel, quia unus est ex mile electus.«

Licinio iam secundam mansionem tenente distantem millibus totidem, qui collectis, etc. Ita hodie post uossium Baluzius, qui prius scilicet cum ms. codice in auctoris uerbis: »Licimo iam secunda mansione tenente, destante militibus totidemque collectis;« nisi quod idem paulo post, ex coniectura, in erratorum indice legendum monuerat: »Licinio iam secundam mansionem tenente, distantem millibus totidem, atque collectis;« unde mox Sparkius in prima editione Oxoniensi: »Legit uir reuerendissimus , Licinio iam secundam mansionem tenente, distantem  millibus totidem, qui, etc. que emendatio Baluziana distinctior uidetur.« Porro uossianam quoque Columbus in editione Abensi secutus est; et quantum ad ueterem scripturam, en quid amplius uiri docti eius loco ediderint, aut ad eamdem notauerint.

Licinio iam secunda mansione tenente. »Licinio iam secundam mansionem tenente.« PAGIUS.

Licinio iam secunda mansione tenente. Lege: »Licinio iam secunda mansione tendente;« hoc est, castra metante. Suetonius in Galba 12: Cn. Dolabelle, iuxta cuius hortos tendebat, proniorem. uirgilius:

Hic Dolopum manus, hic seuus tendebat Achilles.
Notissima est hec uerbi notio, et maxime propria apud omnis generis scriptores. GRAEuIUS.

Tenente, destante. Locus mutilus. ALLIX.---Destante militibus totidemque collectis, etc. Locus corruptus est. PAGIUS.

Militibus totidemque . . . Lego: millibus tot, idemque collectis, etc. GALE.

 Collectis ex proximo quantis potuit militibus. Quantis potuit, greco more, pro quantos potuit; scilicet colligere. TOLLIUS.

Ille. Maximinus. uersio anglica.

Ipse. Licinius. MAUCROIX.

Sparsi enim milites. Licinii nimirum, supplentibus ambobus interpretibus.

Adunari omnes. Ut supra, in ciuitatibus urbane ac rustice plebes adunate; quod ex Plinio et Iustino illustrauimus. Addimus nunc ex eodem Iustino sequentia exempla. L. II, c. 12: Adunata omnis sociorum classis. L. uII, c. 1: Adunatis gentibus uariorum populorum. L. XI, c. 5: Adunato deinde exercitu naues onerat.



CAPUT XLuI.

Propinquantibus ergo exercitibus. Sic initio, c. 24: Iam propinquauit illi iudicium Dei; ad quem locum uidesis notas.

Ut si uictoriam cepisset. Hoc est, uertente Maucroixio,  reportasset: S'il remportait la uictoire.---Optime. Quid aliud enim uictoriam capere esse possit, quam, ut uulgo latini locuti sunt, reportare, adipisci, consequi? Sed quis interim, preter nostrum, uictoriam capere usurpauit? Nam nullum mihi uspiam exemplum obseruatum.

Quiescenti. En songe. MAUCROIX. Id est, in somniis. Quo hic Iustini locus pertinet: »Post hec  per quietem uidit fratrem suum Smerdim regnaturum. Quo somnio exterritus,« etc.---In his sleep. uersio anglica. Hoc est, dormienti. Preferam. Non simpliciter, quia proxime sequetur, discusso deinde somno: sed precipue, quoniam etsi multa per quietem uidere soleant homines somniando, non inde tandem, proprie loquendo, quiescere, somniare est, sed dormire. Cicero, uerbi gratia, uerr. 6: Eo cum uenio, pretor quiescebat. Confer elegantissimum locum Lactantii: »Corpus enim, uigilante sensu, licet iaceat immobile, tamen non est quietum, quia flagrat in eo sensus, et uibrat ut flamma, et artus  omnes ad se astrictos tenet. Sed postquam mens ad contemplandas imagines ab intentione traducta est, tunc demum corpus omne resoluitur in quietem. Traducitur autem mens cogitatione ceca, cum cogentibus tenebris secum tantummodo esse ceperit, dum intenta est in ea, de quibus cogitat, repente somnus obrepit, et in species proximas sensim ipsa cogitatio declinat. Sic ea, que sibi ante oculos posuerat, uidere quoque incipit. Deinde procedit ulterius, et sibi auocamenta inuenit, ne saluberrimam quietem corporis interrumpat.«

Deum summum. Hoc epitheto cum de uero Deo agitur, uix quidquam frequentius in indubitatis Lactantii lucubrationibus. Hinc suis locis: »uim potestatemque summi Dei; hominem preclara quadam conditione a summo Deo esse generatum; neque tamen ei debitum cultum tamquam summo patri redditum; esse summi Dei filium, qui sit potestate  maxima preditus: Sibyllam Erythream carmen suum a summo Deo fuisse exorsam; sic a principio processisse dispositionem summi Dei, ut esset necesse, etc.; Deum summum ad restituendum iustitie domicilium, et ad tutelam generis humani Constantinum excitasse; illum prouidentiam summe diuinitatis ad fastigium principale prouexisse;« denique, ne te nimia exemplorum satietas capiat: »hominem, ni summum Deum per eum, qui missus est, cognouerit, penas daturum.« At, quod aliqua dignum est obseruatione, idem epithetum in hoc opusculo non minus frequenter, si uoluminis ratio habeatur, inuenitur. Nam capite 1: »Scirent quatenus uirtutem ac maiestatem suam in . . . delendis . . . nominis sui hostibus Deus summus ostenderet;« nostro uero, »oraret Deum summum;« et quadragesimo septimo, »eos Deus summus iugulandos subiecit inimicis.« Quin hec enim, inter alia, Lactantium istius quoque libelli parentem esse suadeant, dubitari non potest.

Cum surgere sibi uisus esset, et cum ipso, qui monebat,  adstaret, tunc docebat eum quomodo et quibus uerbis esset orandum. Huius loci, qui a multis forsitan pro bene sano habitus est, duas uideo proponi emendationes ab eruditis uiris: unam unius tantum littere; alteram uero, ex pluribus simul emendationibus constantem. Corrigo: cum surgere sibi uisus esset, et cum ipsa, qui manebat, adsteret, tunc, etc. BOHERELLUS.---Lege: Consurgere sibi uisus est, et cum ipso, qui monebat, adstare. Tunc, queque postea. TOLLIUS.---Nos primam, uel eo nomine, quod ueteris codicis lectionem leuissime immutat, alteri longe preferendam esse, arbitramur.

Notarium, etc. Hoc est utrique interpreti, unum ex iis, qui Licinio a secretis erant: Un de ses secrétaires. MAUCROIX. One of his secretaries. uersio anglica.

Asciri. Id est, adhiberi. Alias et accersiri, uel acciri legi possit. TOL.

Summe Deus, te rogamus, etc. Triplicem huius orationis compellationem, summe Deus, ceteris huius  tractatus locutionibus, que ipsum Lactantio uindicare possunt, col. prec. non adiecimus; quoniam he compellationes ne hominem quidem proprie, sed angelum auctorem habuisse censende sunt, ut ex antecedentibus liquet.

In libellis pluribus. Ut schedula nempe, qua quis paucissimis uerbis in foro, uel templorum ualuis proponit se quidpiam inuenisse, eique, cuius est redditurum, libellus uocatur ab Ulpiano in Digestis: »Solent plerique etiam hoc facere, ut libellum proponant continentem inuenisse, et redditurum ei qui desiderauerit.« Neque uero multo amplior, aut non multo certe amplior huius capitis oratione, libellus repudii, , de quo apud Mattheum Dominus noster cap. XIX, 7, quandoquidem repudii libellus duodecim tantum uersibus, haud pluribus, inquam, nec paucioribus debuit conscribi, ut ex Rabbinis a Lightfooto ad Matth. u, 31, laudatis, cognoscere est.

Et per prepositos tribunosque mittuntur, ut suos quisque milites doceat. Audio. Sed ad quosnam mittebantur,  qui postea et confestim ex acceptis memorate orationis exemplaribus suos quisque milites Deum summum orare docerent? Nam de huiusmodi hominibus altissimum in recepta lectione silentium est. Omnino uel dicendum aliquid deesse, quale sit, uerbi gratia, ad Centuriones, isto pacto, et per prepositos tribunosque mittuntur ad Centuriones, ut suos quisque milites doceat, si per prepositos tribunosque mittere, ex uulgatissimo loquendi usu, prepositorum tribunorumque opera mittere significat. uel, quod malim, ponendum, sicut Iustino lib. uIII, cap. 3, per regna mittere, et Latinis alibi, per plateas et quadriuia mittere, idem prorsus, atque ad regna mittere, uel ad singulas plateas et singula pariter quadriuia mittere sonant: ita hic loci per prepositos tribunosque mittere, proprie esse ad singulos cum prepositos, tum tribunos mittere, ut qui militum prepositi tribunique erant, eorumdem doctores, quod ad illam precationem  attinet, fierent. Neque sane aliter interpretes acceperunt.---Que l'on distribue aux colonels et aux capitaines, pour l'apprendre à leurs soldats. MAUCROIX. Ad uerbum, que  prepositis tribunisque distribuuntur, ut eam suos quisque milites doceat. Which were sent about to all the Officers, etc. Anglica uersio. Ad uerbum etiam, que quidem precationis exemplaria ad omnes prefectos missa sunt.---De prepositis porro et tribunis, quid differant, tum quid eorumdem nomina ualeant, uideantur Cuperus et Columbus.

Creuit animus, etc. Non minus egregium hoc Licinii stratagema, atque illud, de quo supra, Constantini. Eodem ferme astu usus est Sertorius, apud Plutarchum; nec Scipionis in templum Iouis secessus, aut Nume ad deam Egeriam aditus diuersi sunt generis. TOLLIUS.---Sed unde constat Tollio, neque Constantinum, neque Licinium ea uere somniasse, que professi sunt, ut pro meris stratagematibus habenda sint? Num ipse, ut olim Iosephus in Aegypto, Tzophnathpahaneach  est? Id est, uertente Matthathiade, ? At Deum somnia uel ipsis Gentilibus immittere, agnoscebat Iacobi filius Iosephus; quod non uidetur Tollius admittere.

Statuit imperator prelium diei kalendarum maiarum. Quis imperator? Licinius, an Maximinus? Maximinum uersio anglica disertissime nominat: Maximin resolued to giue battel on the first of May. Neque etiam de alio intelligende editiones Oxonienses et Cantabrigiensis in subiicienda paulo post annotatione. Sed quid planius, cum de Licinianis militibus proxime precesserit: Creuit animus uniuersis uictoriam sibi credentibus de celo nuntiatam, quam recta pertinere subsequentia uerba, Statuit imperator, ad eorum imperatorem Licinium? Precipue, cum que paucis abhinc uersibus legentur, aperte ponant, Maximinum neutiquam die ipso kalendarum maiarum pugnare uoluisse, sed uno die citius, et, ut cum nostro loquar, pridie. Fateor interim rem, si aliunde  spectetur, non omni prorsus carere difficultate, sed que non sit insolubilis, ut patebit e sequentibus.---Diei kalendarum maiarum. Lege: inire die, seu potius in diem kalendarum maiarum, TOLLIUS.---Quod putat in ipsa sue note clausula Columbus, ferri utcumque posse, statuere alicui diei prelium, constituere in illum diem prelium, adeo mihi non displicet, ut ualde affine credam loco capitis 38, ubi Gothi Maximiano se tradidisse dicuntur malo generis humani, pro in malum, ut palam est: au grand intérêt de l'empire. MAUCROIX.---Nil itaque hic interpolandum censeam. Galli dicerent: Il résolut la bataille pour le premier iour de mai. Aliorsum tamen abire Cuperum, et sue quoque note initio Columbum, dissimulare nec uolumus, nec debemus.---Diei kalendarum maiarum. Quo die factus est imperator anno 305, a quo cum octo iam anni effluxerint, robur exinde accedit iis, que supra dicta sunt de tempore, quo periit Diocletianus. Edit. Oxon. et Cantabr. addente etiam postrema: uide Annotationes ualesii in lib. uIII Eusebii Eccles.  Hist. cap. ult.---Sed male certe,  quod memoratis editionibus, et Baluzio ipsi ante illas imperator in his uerbis, Statuit imperator, Maximinus est. Potius enim Licinium intelligendum esse, paulo ante probauimus, et porro ostendemus.

Que octauum annum nuncupationis eius implebant. Locus, de quo quid unquam commode fieri possit, non uideo, nisi cum supplemento legatur, que octauum annum nuncupationis hostis eius, uel inimici eius implebant, aut aliquid tale. Prima ratio est, quod eo pacto hec uerba, octauus annus nuncupationis eius, non uidebuntur amplius ad eumdem imperatorem referri, de quo noster proxime ante, Statuit Imperator  prelium diei kalendarium maiarum. Secunda autem, quod reuera kalende ille maie octauum annum nuncupationis Maximini, qui Licinii hostis erat, impleuerint: at  non itidem Licinii, quod quisquam, opinor, ualeat ostendere. Ac tertia denique, quoniam eo ipso, quod ille kalende dies natalis fuerunt imperii Maximini, potuit sane optime Licinius prelium in eum diem constituere, ut quemadmodum antea Maxentius natali die, non Constantini, sed suo proprio uictus fuerat, Maximinus pariter propriis imperii sui natalibus debellaretur. uerum quomodo uicissim recte dici posset Maximinus, prelium diei kalendarum maiarum statuisse, que octauum annum nuncupationis eius implebant, ut suo potissimum natali uinceretur, sicut Rome uictus fuerat Maxentius; cum, si, ut decet, non ex euentu, sed ex Maximini mente loquendum est, nequaquam uinci uoluerit Maximinus, sed uincere; neque id etiam ipsissimis kalendis maiis, uerum uno die maturius, ut mox tradetur? Putem itaque, hunc locum, non secus ac alios multos huius opusculi, mutilum esse, et supplemento aliquo, qualia supra proposui, indigere.

Que octauum annum nuncupationis eius implebant.  Ideoque gesta hec anno 313 quo kalendis maiis imperii Cesarei annus octauus complebatur. PAGIUS.

Ut suo potissimum natali uinceretur. Maximinus nempe; quod etsi iam satis alieno loco monitum, debet hic denuo, uel ob anglicam uersionem, que id nomen rotunde suppleuit, obseruari.

Sicut ille uictus est Rome. Id est, Maxentius. PAGIUS.---Confer tralationem anglicam: It happened, that as Maxentius was defeated at Rome, etc. Item Baluzium et Toinardum.

Maximinus uoluit preire maturius. Corrigo, prodire, uel perire. GALE.---Posterius malebam, hoc sensu: Sed Maximinus uno die citius pugnare uoluit, adeoque, rem ex euentu putando, perire maturius.---Only Maximin would needs anticipate his own ruin; for he would needs fight the day before it. Anglica uersio. Ad uerbum: Tantummodo Maximinus noluit anticipare suam ruinam. Noluit enim eo die, qui illam precessit, preliari. Ut appareat, clarissimum  interpretem pro Maximinus uoluit preire maturius, inter alia legisse, Maximinus noluit. Plura enim diuinare nequeo.

Nuntiatur in castra, etc. Forte delendum in, ut alibi. BOHERELLUS.

Capiunt milites arma, etc. Liciniani nempe, quomodo simpliciter post paucula nominabuntur. Neque in diuersum abeunt interpretes.

Quem uocant Serenum. Thracie locum inter Hadrianopolim et Heracleam, contra Zozimum, qui pugnam hanc in Illyriis pugnatam refert. Edit. Oxon. et Cant.

Galeas resoluunt. Resolutis nempe nexibus ligaminum, quibus galee capiti aptabantur, et constringebantur ne exciderent. Cassides autem, monente Isidoro, de lamina erant, galee de corio, cum hac, secundum Iosephum Scaligerum, differentia, quod que ex caninis pellibus fiebant, proprie uocabantur a petis grecis: que uero ex lupinis, et que ex felinis, , galee; " quippe, in prosa  , felis. Sed hoc sine dubio precipua obseruatione dignum, Licinii milites nonnisi depositis galeis, nudoque proinde capite, precem, quam edocti fuerant, dixisse. Siue quod ita faciendum esse idem Dei angelus, qui Licinium, quibus uerbis orandum esset, monuerat, una opera prescripsisset: precessit enim: Tunc docebat eum, quomodo et quibus uerbis esset orandum; siue quod, ipsa docente natura, omnis uir, qui Deum suum uelato capite orat, eo ipso suum Deum dedecoret. Paulus certe in priore Epistola ad Corinthios: Omnis uir orans . . . uelato capite, dedecorat caput suum; paucisque interiectis: uir enim non debet uelare caput, quod alibi, Deo dante, ut uulgo perperam acceptum explicabo. »Apponebantur ad sedem fluentem cocta et calida animalia, ut uermiculos eliceret calor. Queis resolutis, inestimabile scatebat examen.« Item hunc Iustini: »Iugum plaustri requisiuit; quo  exhibito, gladio loramenta cedit, atque ita resolutis nexibus, latentia in nodis capita inuenit.«

uirtute iam pleni. Bellica illa scilicet, que uulgo fortitudinis nomine cognita, et ignauie contraria est. Neque quidquam Iustino familiarius, etsi eam lib. IX, cap. 2, haud simpliciter uirtutem, sed uirtutem animi uocauerit his uerbis: Scythas uirtute animi, et duritia corporis, non opibus censeri, quam ut alibi uirtutem sine ulla adiectione nominet. Sic ibidem paulo post: »Cum uirtute et numero prestarent Scythe, astu Philippi uincuntur;« et sequenti capite: »Athenienses . . . uirtute Macedonum uincuntur;« et lib. u, cap. 11: »Per tanta itineris spatia uirtute se usque terminos patrie defenderunt;« et lib. XII, cap. 1: »Agis rex cum suos terga dantes uideret, dimissis satellitibus, ut Alexandro felicitate, non uirtute inferior uideretur, tantam stragem hostium edidit, ut agmina interdum fugaret:« quibus plurima talia possint adiici. The Soudiers being now wonderfully animated. Anglica uersio. Id est, cum iam milites mire  animati essent.

Scuta tollunt. They took up their Schields. Eadem. Ad uerbum, scuta attollunt. Sensu sane optime expresso, sed propter quem nil necesse sit ita legere. Tollere enim non raro est de terra attollere, seu de plano. Cicero ad Atticum: »Quid si tu uelis, inquis? Age, quis est, cui uelle non liceat? Sed ego hoc ipsum uelle miserius esse duco, quam in crucem tolli:« quod, ut omnes norunt, haud aliter factum, quam de terra attollendo. Idem., lib. III Offic.: Sol Phetonti filio, ut redeamus ad fabulas, facturum se esse dixit, quicquid optasset: optauit ut in currum patris tolleretur; sublatus est insanus: ubi pariter tolleretur, pro de plano attolleretur.



CAPUT XLuII.

Maximinus aciem circumire, etc. Suam-ne? an Licinii? Non suam certe. Nam, uti mox patebit, adeo procul a suis Maximinus, quando aciem, de qua agitur,  circumibat, abierat, ut facto semel in ipsum per Licinianos impetu, coactus fuerit ad suos refugere: Fit impetus in eum, et ad suos refugit, qui suos ergo nequaquam prius circumibat, sed Licinianos eosque cunctos. Quod ideo addimus, quia, ut res sunt, uidetur omnino noster aciem, cuius meminit, a Licinianis militibus, de quibus proxime loquitur, aperte distinxisse: Maximinus aciem circumire, ac milites Licinianos nunc precibus sollicitare, nunc donis. Acies ergo, uniuersus sit Licinii exercitus, tam prefectos omnes, quam omnes simul gregarios milites complectens: sint uero Liciniani milites, gregarii milites tantum; ut uniuersum quidem Licinii exercitum ex prefectis et gregariis militibus constantem Maximinus circumiuerit, sed solos gregarios milites, ut ad defectionem proniores, nunc precibus, nunc donis sollicitauerit. »Scribuntur hec in libellis pluribus, et per prepositos tribunosque mittuntur, ut suos quisque milites doceat:« uerba sunt superioris capitis; unde non parum roboris proposita modo distinctio  mutuatur.---Maximin tournait autour des bataillons de Licinius, et tâchait de les ébranler par ses prièeres et par ses promesses. MAUCROIX.---Tanquam uulgata lectio sit, Maximinus aciem Licinii circumire, ac eam nunc precibus sollicitare, nunc donis.

Tantus numerus legionum . . . tanta uis militum a paucis metebatur. Usus est alicubi simili translatione Iustinus.

Nemo nominis, nemo uirtutis, nemo ueterum premiorum memor. Horatius de milite Crassiano, l. III, Od. 5.

Consenuit socerorum in armis
Sub rege Medo Marsus et Appulus,
Anciliorum, nominis, et toge
Oblitus, eterneque ueste. TOLLIUS.

Nemo uirtutis. Id est, fortitudinis; proindeque eodem sensu, quo in precedenti capite: Illi, oratione ter dicta, uirtute iam pleni; et quo rursus in quadragesimo quarto: Senatus Constantino uirtutis gratia  primi , illam ipsam Ioannes duobus pariter locis , id est, de uerbo ad uerbum, pallium purpureum, nominauit: c. XIX, 2: , , ibid. 5. Noster supra, fere uti hic:  purpuram Diocletianus iniecit suam, qua se exuit.

Sumpta ueste seruili fugit. Confirmat Eusebius, l. IX, cap. 10, et lib. I de uita Constantini, cap. 58. PAGIUS.

Fretum traiecit. Idem nempe, de quo in antecedentibus: Sed  transiecto protinus freto, ad Byzantii portas accessit armatus: cum hoc discrimine, quod Maximinus, dum prima uice fretum illud traiiciebat, contenderet ex Bithynia in Thraciam ad quascumque posset Licinii prouincias urbesue occupandas; quando uero secunda, regrederetur e contrario ex Thracia in Bithyniam, ut se intra suos fines  reciperet. Colligo ex capite 45, et ex his Eusebii uerbis: , etc. Hoc est, Sic igitur tyrannus, cum ad imperii sui partes ignominie plenus  uenisset, primum quidem animo furens, queque deinceps. Adde Baluzium, et post illum quoque, si uolueris, Pagium in Critica Baroniana ad an. Ch. 314, num. 5.

Ac in exercitu, etc. Melius, at in exercitu. TOLLIUS.---Lego: Ac ita exercitus pars dimidia prostrata est. Pars altera uel dedita, uel in fugam uersa est. BOHERELLUS.---Accedit quam proxime uersio anglica in hunc modum: fer now the one half of his Army was destroyed, and the other half either fled or rendered it self. Iam enim eius exercitus pars dimidia prostrata fuerat, et pars altera dimidia uel dedita, uel in fugam uersa.

Ademerat enim pudorem deserendi desertor imperator. Deserendi quid? his interests. Eadem uersio; quasi dicas, eius partes, uel, eius causam: cui contra  desertor imperator desertorem sui exercitus imperatorem sonat. And since the emperour had deserted his Army, the souldiers were not at all ashamed of deserting his interests.

Malebam in commune uocem prelii, que precessit, hoc pacto repetere: ademerat enim pudorem deserendi prelium desertor prelii imperator. Quam turpis uero et imperatori, et militibus ea desertio esset, ostendit, cum odiosissimum desertoris elogium, quo iam Maximinus notatur, tum insignis ista Atheniensium, ut ut prelio cesorum, commendatio apud Iustinum, lib. IX, cap. 3: Non tamen immemores pristine glorie cecidere: quippe aduersis uulneribus, omnes loca que tuenda a ducibus acceperant, morientes corporibus texerunt. Imo, quod memoria exciderat, eidem Iustino, lib. XXII, cap. 8: exemplum est flagitii singulare rex exercitus sui desertor.

At ille kalendis maiis, id est, una nocte atque una  die, Nicomediam alia nocte peruenit. Post die, deest aliquod uocabulum, quod sit nomen mansionis, ad quam kalendis maiis, id est, una nocte atque una die, uenerit Maximinus, unde Nicomediam alta nocte peruenit. BOHERELLUS.---Post die, deest ad fretum. TOLLIUS.

Nicomediam alia nocte peruenit. Lege, alta nocte. ALLIX.---Quid si nec quidquam desit, nec aliud quidquam, preter ordinem uerborum, sit corruptum; ut hic ordo scilicet genuinus olim fuerit: At ille kalendis maiis, id est, una nocte, una die, atque alia nocte, Nicomediam peruenit.

Millia centum sexaginta. Soixante lieues. Maucroix. Id est, sexaginta leucas; cum, si sibi constare uoluisset, debuisset tantum ponere, cinquante-trois lieues, leucas quinquaginta tres.

Raptisque filiis, etc. Hoc est, raptim, seu cum summa festinatione captis. Liuius in eumdem sensum: »Propiorque excusanti transitionem ut necessariam, quam glorianti eam uelut primam occasionem  raptam.« Sed nec alio sensu forsitan Christus apud Mattheum c. II, 12: , , . uulgata: »A diebus autem Ioannis Baptiste usque nunc regnum celorum uim patitur, et uiolenti rapiunt illud.

Petiuit Orientem. Sed in Cappadocia, etc. Id est, primum quidem in Orientem proprie dictum recipere se decreuerat, adeoque Cappadociam pretergredi, et Syriam u. gr. petere, ex qua haud multo antea, tanquam ad se pertinente exercitum in Bithyniam ad uicinas Licinii prouincias, si posset, inuadendas mouerat. uerum cum, iter faciendo, non paucos milites preter spem in Cappadocia tam ex fuga, quam ab Oriente collegisset, in Cappadocia aliquandiu substitit. Quod dum limito, inter alia propter Zozimi locum facio, quem apud Baluzium inuenies. Ex his autem, uel me tacente, intelligis Cappadociam huic auctori non fuisse in notione Orientis specialiter  dicti comprehensam.

Ita uestem resumpsit. Ces légers secours lui donèrent le courage de reprendre encore la pourpre. MAUCROIX. Hoc est, breuiter, ita purpuram resumpsit.--- And there he took the purple again, uersio anglica: tanquam uulgata lectio sit, ibi purpuram resumpsit.---Omnino, uel ibi uestem resumpsit legendum, uel, quod preferam, sensus est: Deinde uestem resumpsit; uti iam supra plus semel, ita idem esse atque deinde, uel postea monuimus. Confer, si pluribus adhuc exemplis opus est, Iustinum, lib. u, cap. 3 in fine; item lib. XI, cap. 7, in fine quoque: ne et alia rursum indicem.



CAPUT XLuIII.

Accepta exercitus parte ac distributa. Sui-ne exercitus? an hostilis? Nam uariant interpretes. Ego hostilem cum Maucroixio intelligo: quia si de accepta a Licinio sui proprii exercitus portione, eaque simul in uarias, puta, ciuitates distributa sermo esset,  nequaquam proxime sequeretur, traiecit exercitum in Bithyniam, sed traiecit alteram in Bithyniam; cum qui pone se sui exercitus partem de industria relinquit, non amplius exercitum, sed solummodo partem alteram exercitus traiiciendam habeat. Atqui diserta nostri narratio est: »Licinius, accepta exercitus parte ac distributa, traiecit exercitum in Bithyniam paucis post pugnam diebus.« Accedit, quod cum sub finem precedentis capitis diserte de Maximini exercitu scripserit: Pars dimidia prostrata est, pars autem uel Licinio dedita, uel in fugam uersa, optime inuicem cohereant, partem aliquam Maximiani exercitus uoluisse se Licinio dedere: Licinium autem eamdem primo libenter accepisse in deditionem; paulo post uero prudenter in diuersas suorum militum seu turmas, seu cateruas, distribuisse; ac tum denique exercitum, ita ex suis et Maximianis constantem, traiecisse in Bithyniam.

 Die iduum iuniarum. Die quidem iduum iuniarum Nicomedie proposite sunt littere de restituenda Ecclesia ad presidem misse, ut testatur Lactantius: sed date fuerant Mediolani eodem anno, Christi scilicet 313, circa mensem martium, ut Constantinus et Licinius in iisdem diserte asserunt. PAGIUS.

Die iduum iuniarum. Le treizième de iuin. MAUCROIX.---Id est, die decimo tertio iunii. On the thirteenth of Iune, uersio anglica: que diuerse tantum eiusdem rei notationes sunt.

Constantino atque ipso ter consulibus. Anno nempe Christi 313. PAGIUS.

De restituenda ecclesia. Nicomediensi scilicet, ceterisque, que ante decennium per totam Bithyniam, cuius Nicomedia princeps erat ciuitas, fuerant euerse. Nam Nicomediensis quidem prima omnium euersa fuerat et solo adequata, ut ex capite XII certum est: at idem postea multis aliis per amplum Bithynie tractum accidisse, uel hinc constat, quod noster, descriptis in hoc capite Licinii ad Bithynie presidem  litteris, continenter subiicit: His litteris propositis, etiam uerbo hortatus est, ut conuenticula in statum pristinum redderentur; plurium, uti uides, conuenticulorum, seu, quod idem est, ecclesiarum, que restituende essent, mentione facta, non unius Nicomediensis.

Litteras. Illas Eusebius lib. X Hist. Eccles. cap. 5, describit e lingua latina, qua primum edite sunt, ut ipsemet docet. PAGIUS.

Litteras. Id est, ex utriusque interpretis uersione, edictum. Et Pagius quidem exerte in hoc ipso argumento: Epistolam, inquit, et edictum hic non distinguo. Sed esse, accurate loquendo, nonnichil discriminis inter edicta, et litteras imperatorum ad presides datas, iam ante, ni fallor, ostendimus; patebitque rursum amplius ex dicendis ad ultima fere uerba huius capitis.

Ad presidem datas. Sed quem presidem? Nicomedie? an Bithynie? Nam utraque uox precessit, traiecit  exercitum in Bithyniam . . . et Nicomediam ingressus, etc. Nicomedie presidem Maucroixius intellexit: On l'adressa au président de Nicomédie. Sed huic supplemento grauiter repugnat Iustiniani codex, ex quo liquet, presides fuisse prouinciarum presides. uide, uerbi gratia, lib. I, tit. 40, l. I et II. Adde quoque Salmasium in Hist. Aug. scriptores. Nec obstat quod apud nostrum, capite 40. Eratineus, qui paulo post initium dicitur preses, appellatur iudex in sequentibus. Nam ex eodem codice, qui prouincias, regebant, etiam iudices erant, seu, ut nobis Lactantius suggerit in epitome, non simpliciter prouinciarum presides, sed una quoque presides legum. uerba sunt: Siquidem ipsi presides legum premiis muneribusque corrupti. Hincque merito Galli, qui presidem simpliciter reddunt président, reprehensi suo loco ab amplissimo Cupero.

Proponi iussit. At non sine presidis programmate, ut Licinius ipse in extrema fere subiectarum litterarum clausula imperabit, quo nempe de Licinii litteris  edictum, secundum data mandata, conficeretur, sicut Plinii epistola ad Traianum inferius confirmabit.

Cum feliciter, etc. uid. Euseb. Ecclesiastic. hist. lib. X, cap. 5. Editio Cant.

Apud Mediolanum conuenissemus. Quod non accidit, meo iudicio, ante primum mensem anni Chr. 314 plus minus inchoatum. Partim primo, quia cum, ex Nazario, quidquid mali sexennio toto dominatio feralis Maxentii urbi Rome inflixerat, bimestris fere cura Constantini, statim a uictoria de Maxentio ad 6 kalend. nouembris, proindeque die 27 octobris reportata, sanauerit, inde apparet Constantinum Rome, ut minimum, ad medium usque decembrem moratum esse. Partim uero deinde, quoniam cum urbs Roma, unde Constantino ad condictum locum, Mediolanum, proficiscendum fuit, longissimo itineris interuallo dissita fuerit, uix potuit commode Constantinus Mediolanum ante initum Ianuarii mensem  peruenire. Colligit, scio, Baluzius ex codice Iustiniani imperatoris, lib. XI, tit. 57, lib. I, Constantinum Roma digressum non esse ante mensem Ianuarium exeuntem, quod uulgo legis subscriptio sit, Datum 15 kalend. febr. Rome, Constantino A. III, et Licinio coss. Sed iam antea alios codices in hunc modum legere monuimus, Proposita 15 kal. feb. Rom. Constantino A. Iu, et Licinio III Coss., unde contra quam putauit uir clarissimus, adeo non cause iugulum petit subscriptio, ex qua aduersus Dodwellum, uirum pariter clarissimum, argumentatus est, ut ex illa nichil omnino possit legitime inferri, propter uariantem lectionem, que Constantinum non magis Rome presentem ponit, quam alibi. Adde quod si reuera ea lex data Rome fuisset a Constantino 15 kal. feb. seu, quod idem est, die 18 Ianuarii, anni Christi 314, sequeretur Constantinum non bimestri fere cura quidquid mali sexennio toto dominatio feralis Maxentii inflixerat, sanauisse, que diserta tamen Nazarii affirmatio est, sed propemodum  trimestri. Conuenerint ergo Mediolanum, Constantinus quidem ab urbe Roma profectus, Licinius uero ab Illyrico, mense potius Ianuario anni 314 haud multum decurso, quam decurrente, u. gr. februario eiusdem anni, aut decembris superioris anni 313. uide interim quid in utramque partem scripserint Dodwellus in diss. Cypr. XI, num. 86.

Apud Mediolanum, etc. Ibi conditum decretum pro pace, quod nobis conseruauit latine hodie Lactantius cap. 48. Illud extemplo una cum uictorie nuntio mittunt Maximino. Ille uero , nouum, ut auctorem habemus Eusebium, emisit edictum. Aegre enim admodum et inuitus senatus-consulto cessit, quo Constantinus primi tituli Augustus renuntiatus est. DODWELLUS.

Securitatem. Tranquillitatem. MAUCROIXIUS. Quasi nulla sit prorsus differentia inter has uoces; quod non ita esse, duo locorum genera apud Ciceronem ostendunt.  Unum est illorum, in quibus securitas et tranquillitas tanquam res a se inuicem, etsi non multum quidem, diuerse nominantur. Alterum uero eorum, in quibus diuersam utriusque uocabuli definitionem Cicero tradit. Primi generis ista sunt: lib. I, de Offic. cap. 20: »uacandum autem est omni animi perturbatione, tum cupiditate, et metu, tum etiam egritudine, et uoluptate animi, et iracundia; ut tranquillitas et securitas adsit.« Lib. u, de Finibus: Democriti autem securitas, que est animi tanquam tranquillitas, etc. Pertinent uero sequentia loca ad secundum genus. Lib. Iu Tuscul. Qu. »Qui animum in duas partes diuidunt, alteram rationis participem faciunt, alteram expertem: in participe rationis ponunt tranquillitatem, id est, placidam quietamque constantiam.« Lib. u earumd. »Qui autem illam maxime optatam et expetitam securitatem  habere quidquam potest, cui aut adsit, aut adesse possit multitudo malorum?«

 Quod quidem diuinitas in sede celesti nobis atque omnibus qui sub potestate nostra sunt constituti, placatum ac propitium possit existere. Subesse mendum suspicor. Quare sic lego: Quod diuinitus quidem, etc. propitium possit efficere. Sparkius, credo, in editionibus Oxon. et Cant.---Pro quod quidem diuinitas, legendum forte, quod quidem diuinitus, etc. BOHERELLUS.---Lactantii uerba se male habent. Curatio est anceps. Cogitabam tolerabiliora futura esse, si sic refingantur: ut quidem diuinitas in sede celesti nobis, atque omnibus qui sub potestate nostra sunt constituti, placata atque propitia possit existere. GRAEuIUS.---Lege, quo numen diuinitatis, et mox posset, pro possit. TOLLIUS.---Scribendum putem, uel, quo quidem diuinitas in sede celesti nobis atque omnibus qui sub potestate nostra sunt constituti, placatum ac propitium possit existere, ut neglexerit Syntaxin: uel, quo quidem diuinum numen in sede celesti, etc. Diuinitas certe in  ueterum libris diuinum numen est. Marcellinus l. XXuII, cap. 7: »Parcius, inquit Eupraxius, agito, piissime principum; hos enim, quos interfici tanquam noxios iubes, ut martyres, id est, diuinitati acceptos, colit religio christiana;« et in Codice, imperator Iustinianus; Cum propitia diuinitate, ait, Romanum nobis sit delatum imperium. GALE.

Ut possit nobis summa diuinitas, cuius religioni liberis mentibus obsequimur, etc. uerba notatu digna; quoniam si Licinius Iouem, ut certum esse debet, per summam diuinitatem, de qua loquitur, intelligebat, Ioui ergo, non Deo Christianorum, memoratam supra precem cum toto suo exercitu dicebat, Summe Deus, te rogamus. Sancte Deus, te rogamus, queque postea. Quo fit, ut si quid fraudis forsitan in ea re fuerit admissum, contextum dici nequeat in gratiam summi Christianorum Dei ab hoc Cecilio, aut ab aliis scriptoribus.

Liberis mentibus. uolontairement. MAUCROIX; id est, ultro, seu, ad uerbum, uoluntarie.---Recte. Cuinam  enim per licenter interpretari in animum posset uenire? Quam mirum uero  , Summe Christianorum Deus, cum per te ethnico homini, qui non te, sed Deum nichili colebat, licuerit palam, liberisque mentibus religioni diuinitatis false obsequi, non licere idem hodie tot tuorum millibus, qui te uerum Deum spiritu ac ueritate adorare in propatulo gestiunt! Sed iudicia tua sunt abyssus magna, Rex Sanctorum.

Dicationem tuam. Id est, dignationem. Edit. Oxon. et Cant.---Hoc est, te. Interpretes.---Lege, dignationem. ALLIX.

Amotis omnibus omnino conditionibus. Recte explicuit cultissimi uir ingenii atque eruditionis Baluzius. Et hinc mox, liberam iis atque absolutam colende religionis facultatem a se concessam dicit. Conferatur Maximini edictum precedens, ubi illa facultas certis legibus circumscribitur atque cercetur: ita, inquiens, ut ne quid contra disciplinam agant, etc. que in epistola ad iudices data continebantur. TOLLIUS.

 Super Christianorum nomine, etc. An eodem sensu, quo capite 14: ingenti inuidia simul cum palatio Christianorum nomen ardebat? Aut num per , pro super Christianis, quomodo breuiter interpretes acceperunt, et ante illos Eusebius hac uersione, , ad uerbum, de Christianis? Mallem, super Christianorum numine: cuius rei rationem mox reddam.---Supplenda et corrigenda, ex Eusebii Grecis, lib. X, cap. 5, in hunc modum: super Christianorum nomine continebantur, et que prorsus leue, et a nostra clementia aliene esse uidebantur, ea tollantur; et nunc libere ac simpliciter unusquisque, et que postea.---Absit ut Eusebii uerborum uersionem, quam uir doctissimus uti huic loco conuenientem proponit, alia de causa minus respondere grecis censeam, quam quod incipiat, super Christianorum nomine; cum greca mere habeant , super Christianis, uel, de Christianis. Sed quid si interim ut eatenus Eusebius latina, quecumque tandem fuerint, contractiora grece uertendo fecit quam erant, sequentia  e contrario contractiora latine fuerint, quam Eusebius grece representauit? Suspicor uno uerbo, tam quia grecis facile nuge aut trice esse possunt, , quam quia simul certissimum est, ea que latinis seuera sunt, uerti optime posse ab homine greco . Suspicor, inquam, ob utrumque unaque etiam propter istud tertium, quod hec lectio uidebantur nuge ac seuere, haud multum recedat a ueteri uidebantur, nunc cauere ac, ueterem forte nostri loci scripturam, si paulo altius repetatur, fuisse: »Quare scire dicationem tuam conuenit, placuisse nobis, ut amotis omnibus omnino conditionibus, que prius scriptis ad officium tuum datis super Christianorum numine uidebantur nuge ac seuere simpliciter unusquisque eorum,  etc.« aut aliquid denique istius modi, quale sit, uidebantur trice ac seuere. Eusebii uerba, quo melius tota res intelligatur, sic concepta sunt: , , , , , , , .

Nunc cauere  ac. Legendum: Nunc cauere, ut. Edit. Oxon. et Cant. item Allixius.---Corrigo: Nunc caueres, ut. BOHERELLUS.---Nunc cauere. Emendatius legas: Nunc reuocentur. TOLLIUS.

Qui eamdem obseruande religioni Christianorum gerunt uoluntatem. Preferam cum editionibus Oxon. et Cantab. Qui eamdem obseruande religionis, etc.

Id ipsum obseruare contendant. Quid id ipsum? Nihil  enim, ut res sunt, precessit, ad quod grammatice referri queat, quam Christianorum. Absurdum uero est uoluisse Licinium edicto statui, ut Christiani Christianorum nomen obseruare, si cuperent, pergerent. Quid potuit enim Christianis Christianorum nominis obseruatio esse? Legendum ergo propterea in antecedentibus, ni admodum fallimur, super Christianorum numine.

Contendant. Potius, contendat. TOLLIUS.

Dicatio tua. Potius, dignatio tua, ut supra. BOHERELLUS, item ALLIXIUS.

Ut in colenda quod quisque diligeret habeat liberam facultatem. Melius sine dubio laudande ima pagina editiones: Ut in colendo quod quisque, etc.

Quod quisque diligeret habeat. Lege: quod quisque deligerit habeat. GRAEuIUS.

Quas  . . . honori, neque cuiquam religioni aut aliquid a nobis. Sic supplendum: Quia uideri nolumus cuiquam honori, aut cuiquam religioni aliquid a nobis detractum. Edit. Oxon. et Cant.-Sed id  quoque, nec una ratione, emendare est. Fauent ceteroquin allatis supplementis cum Eusebii uerba apud Columbum, tum isthec capitis 13: »Postridie propositum est edictum, quo cauebatur, ut religionis illius homines carerent omni honore ac dignitate.«

In persona Christianorum. . Eusebius. Hoc est, uertente ualesio, in gratiam Christianorum: unde quis haud immerito suspicetur, auctoris manum fuisse, in personam Christianorum, non in persona.---With relation to the Christians. Tralatio anglica. Id est, quod spectat ad Christianos.

Eadem loca, ad que antea conuenire consueuerant. Lege: ea loca; nec aliter paulo infra, ubi et consueuerunt legitur: hic autem consueuerant, sed minus recte. TOLLIUS.

Priore tempore aliquid uel a fisco nostro, uel ab alio quocumque uidentur esse mercati. Imo aliqui. BOHERELLUS; item GALE. Recte.

Quantocius reddant. Appone punctum post reddant. BOHERELLUS.---Omnino ita facto opus esse, cuncta  euincunt, sed Eusebiana distinctio in primis rite accepta, cui ista quoque editionis Abensis suffragatur: iisdem Christianis quantocius reddant. Etiam, etc.

Quantocius. Quantocius in Gemma est, pro cito, quamprimum. Sed auctorem requiro. Ger. Io. uOSSIUS.---Miror, cum preter duos, quos iam ante nos Columbus partim recte, partim mendose laudauit e ueteribus, Sulpicium nempe, Dial. III, cap. 5, et uulgatum interpretem, Genes. XLu, 19. Mamertinus etiam, non ignobilis scriptor, idem uocabulum hac pericope adhibuerit: »Licet, maxime imperator, publico iudicio et nomine agere tibi gratias debeam, tamen illa, que pro summa re domi forisque gessisti, nunc ex parte maxima pretermittam, ut quantocius ad ea, que propria sunt, perueniat oratio.« Ita enim, non quanto totius legendum esse, palam est; ne et Braulionem, septimi seculi auctorem, adducam, qui prefatione in uitam sancti Aemiliani, ut posset, ait,  in misse eius celebratione quantocius legi. Sit itaque id aduerbium, si non uox optime note, longe tamen melioris, itemque seculi, quam credidit uir doctissimus. Maxime cum et paulo post Licinius iterum iubeat, ut preceptum suum quantocius compleatur.

Etiam uel hi qui emerunt. Suspicabar primo intuitu, corrupta hec esse, legendumque: Ceterum uel hi, etc. Sed nunc nichil muto. TOLLIUS.---Ut libuerit. Sed iampridem mutauit clarissimus Gale etiam et in iam, ad marginem sui exemplaris, et infra quoque cum eo uir maxime dignitatis et eruditionis, Petrus ualerus Diazius. Coniiciebam ego, nec una ratione inductus, ueterem lectionem fuisse et ita, pro et deinde. Prima erat, quoniam eo pacto omnia apte coheserint: Qui Christianorum conuenticula quocumque modo emerint, reddunto quantocius. Qui eadem dono acceperint, reddunto pariter quantocius. Ac deinde utrique de indemnitate, ut equum sibi uisum fuerit, cogitanto. Altera uero, nec minus ualida, quoniam non uidetur omnino Eusebius aliter legisse, quam  emendamus. Quid hec enim: , , , () , nisi ad uerbum: »Ut si hisdem Christianis quantocius restituerint, ita  uel hi, qui eadem loca emerunt, uel qui dono fuerunt consecuti, si petiuerint de nostra beneuolentia aliquid, accedant ad locorum prefectum, qui ius dicit.« Ostensum autem iam antea a nobis multiplicique exemplo, tam Grecorum , quam Latinorum ita, pro , uel deinde, non insolenter usurpari. Et quod nunc in Eusebii loco aduerbium ante suppleuimus, ita faciendum fuisse arguit haud solum collatio cum nostro, si putauerint, sed quod insuper non proxime sequatur apud Eusebium , aut aliquid tale, uerum sine ulla copula, , ut pendeat manifesto a precedenti .

 uel qui dono erunt consecuti. Potius, qui dono fuerunt consecuti. GALE.

Si putauerint de nostra beneuolentia aliquid, uicarium postulent. Locus haud parum difficilis, siue propterea quod de eius integritate et distinctione non conuenit inter doctos, siue quoniam per uicarium alii cum Eusebio certum hominem intelligunt, alii uero non hominem, sed aliquid uicarium. Res tota sic breuiter habet.

Scribendum censeo: Si optauerint de nostra beneuolentia aliquid uicarium, postulent. Diazius. Credideram antea, hunc locum mutilum esse, legendumque: Si putauerint de nostra beneuolentia aliquid sperandum, uicarium postulent. Sed nunc nichil muto, et accipio uicarium pro eo, quod pro restitutione bonorum Christiani deberi sibi putabant, uti illustris fecit Diazius. Eam mox indemnitatem uocat. TOLLIUS.---Sic legendum: Si poscendum, putauerint de nostra beneuolentia aliquid, uicarium postulent.---Nil nisi distinguo: Si putauerint de nostra beneuolentia aliquid uicarium postulent. Gale; item Columbus.---uicarium  postulent. . Eusebius. Id est: ii presectum, qui in illa prouincia ius dicit, adeant. ualesius.---uicarium postulent. Nempe, qui ius dicat. Edit. Oxon. et Cant.---Se pouruoiront par deuers les uicaires. MAUCROIX. Quasi dicas: uicarios, ut suis rationibus prouideant, rogabunt, annotante eodem in margine sue uersionis, uicarios fuisse lieutenants du préfet du prétoire; quod nequeo melius, quam uicarios prefecti pretorio uertere.---Shall go to some magistrate. Tralatio anglica. Ad uerbum, aliquem magistratum conuenient.---Nobis liceat, uel post tot eruditorum sententias de hoc loco allatas, iudicium nostrum, qualecumque sit, interponere. Aut lectio, quam euidenter Eusebius secutus est: Si petiuerint de nostra beneuolentia aliquid, uicarium postulent, germana est et genuina; et tunc non modo hodierna, si putauerint, aperte mendosa fuerit, uerum etiam aliquid non ad sequentem uocem uicarium,  sed ad precedens uerbum petiuerint pertinuerit, plane ut in Grecis, eritque adeo per uicarium homo aliquis, qualis ab amplissimo Cupero indicatus est, intelligendus. uel fuit olim in Licinii litteris uti hodie habemus, quantum ad uocabula, exaratum: Si putauerint de nostra beneuolentia aliquid uicarium postulent; tuncque necessario Columbi distinctionem sententiamque simul amplecti oportebit: Si putauerint, de nostra beneuolentia aliquid uicarium postulent, cuiuslibet generis indemnitatem intelligendo. uel ista denique, de qua nemo hactenus cogitauit, interpunctio erit aduocanda, qui dono erant consecuti, si putauerint de nostra beneuolentia , aliquid uicarium, id est, quod priorum donationum uicem suppleat, postulent. Eligant, qui hec lecturi sunt, quod maluerint. uerum equidem Eusebii lectionem ceteris preferendam arbitror; quanquam putare de re aliqua, debuerit phrasis esse familiarissima  apud Romanos, neque sit insolens, ut beneuolentia non de ipso beneuolentie affectu, sed de beneuolentie signo, aut gratificatione usurpetur. Nam sic, uerbi gratia, Spartianus in Caracallo: Non ille in litteris tardus, non in beneuolentiis segnis. Confer, si pluribus opus est, Diazium. Baluz., Cuperum et Columbum.

Corpori Christianorum. To the Christians. uersio anglica. Ad uerbum, Christianis.---Recte. Nam ut Sabini et Sabinorum corpus omnino confunduntur apud Liuium in his uerbis: »Oriundi ab Sabinis, ne, quia post P. Tatii mortem ab sua parte non erat regnatum, in societate equa possessionem imperii amitterent, sui corporis creari regem uolebant,« : ita Licinio in hac epistola, Christianis et corpori Christianorum, locutiones sunt synonyme prorsus et promiscue, quas tantum, ne semper iisdem Christianis diceret, intermiscuit. Atque infra tamen pro Christianorum corpori, uideas uno loco in eadem uersione: »The Corporations or  Assemblies of the Christians; id est, corpora, uel cetus Christianorum;« et alibi rursum: »The Bodies corporate of the Christians;« hoc est, collegia, uel societates Christianorum.

Non in ea loca. Dele in. BOHERELLUS; item Gale.---Delenda hic prepositio, uti et supra faciendum monui. TOLLIUS.

Consueuerunt. Had used. uersio anglica. Id est, consueuerant.---Non improbo, uel ob precedentia, »quod si eadem loca, ad que antea conuenire consueuerant.« Neque improbabat, opinor, Tollius ad ea uerba.

Ad ius corporis eorum . . . pertinentia. Hoc est, secundum tralationem anglicam, pertinentia ad illos, tanquam ad commune corpus: »That belonged to them as a Body corporate.« Quis enim tanquam ad corpus corporatum de uerbo ad uerbum transferri ferat?

Ea omnia lege, qua superius comprehendimus citra, etc. Scribe leuem distinctionem post comprehendimus, quod eodem sensu explicandum, quo comprehensum  est, in sequentibus. BOHERELLUS.---Emenda: comprehendimus, eaque citra, etc. que uocula excidisse mihi uisa; alias, quam comprehendimus legendum, quemadmodum mox: sicut superius comprehensum est. TOLLIUS.---Malebam, partim cum Boherello nostro, cui Abensis quoque editio adstipulatur, partim mutato amplius, sed leuiter, ordine; »Ea omnia, qua lege superius comprehendimus, citra ullam prorsus ambiguitatem uel controuersiam hisdem Christianis; id est, corpori et conuenticulis eorum reddi iubebis.« Ita quippe facili opera integra erit lectio, et optime coherens.

Sumus. Summis. Editio Abensis. Mendosissime.

Prospere successibus nostris. Malim, »prosperis successibus nostris, uel prospere fluentibus successibus nostris.« TOLLIUS.

»Ut autem huius sanctionis beneuolentie nostre forma ad omnium possit peruenire notitiam, prolata  programmate tuo hec scripta et ubique proponere, et ad omnium scientiam te perferre conueniet.« Quod iam Licinius sanctionem suam, et hec scripta nuncupat, id ipsum paulo ante preceptum suum, quin et tacite statutum suum et ordinationem suam nominauerat. Sed, quod notandum, nuspiam pariter edictum appellauit, uti nec noster, qui contra semel atque iterum mero epistolarum nomine ad hanc Licinii dispositionem indigitandam usus est. Primo nempe, in huius fere capitis initio, »de restituenda Ecclesia  huiusmodi litteras ad presidem datas proponi iussit;« atque denuo propemodum in fine: His litteris. Unde nunc haud ingrata oritur questio, utrum recte hic loci edictum ab utroque interprete, atque alibi a multis, cum ueteribus, tum recentioribus uocentur; quod equidem non putauerim, si sit accuratius loquendum: sed ueras esse e contrario litteras cum mandatis ad Bithynie presidem datas, ex quibus ille confestim mandata excerpere, tum »edictum suum,  secundum ea mandata, addito programmate, conficere et proferre« debuerit. »Ut autem huius sanctionis beneuolentie nostre forma ad omnium possit peruenire notitiam, prolata programmate tuo hec scripta et ubique proponere, et ad omnium scientiam te perferre conueniet,« inquit nostro loco uerbisque disertissimis ipsemet Licinius; multoque disertius ante ipsum Plinius ad Traianum, libro X, ep. 97: »Quibus peractis, morem sibi  discedendi fuisse rursusque ceundi ad capiendum cibum, promiscuum tamen et innoxium; quod ipsum facere desisse post edictum meum, quo secundum mandata tua heterias esse uetueram:« ubi non tantum Traiani mandata, et Plinii edictum, tanquam res diuersas nominari uides, sed imperatoris mandata materiam fuisse edicti presidis; quod et ideo non Traiani edictum, sed edictum suum appellauit, post edictum meum. Ingenue autem agnoscere debemus priusquam hinc progrediamur, nos, quod in hoc argumento  laudata Plinii uerba adduximus, debere epistole amplissimi Cuperi ad clarissimum Greuium 7 id. apr. anni 1691, date, in qua, ad sue in hunc locum note confirmationem: »Locus, ait, hanc in rem elegans apud Plinium, lib. X, ep. 97: Quibus peractis morem sibi discedendi fuisse, rursusque ceundi ad capiendum cibum, promiscuum tamen et innoxium; quod ipsum facere desisse post edictum meum, quo secundum mandata tua heterias esse uetueram; nam hinc, pergit, clarissime pater, presidem publice testatum esse, sese eiusmodi edictum accepisse.« Atque hactenus perillustris Cuperus.

Etiam uerbo hortatus est. Nempe Licinius. PAGIUS.---Et sine ulla circuitione: »When the Edict was published, Licinius did likeuise by word of mouth entreat all persons,« etc.

Conuenticula. Les églises. Maucroix. Hoc est, ecclesias.

Sic ab euersa Ecclesia. Nicomedie nimirum, secundum uersionem anglicam: And from the destruction  of the hurch of Nicomedia: sed melius sine dubio Maucroixius, ut latina sonant. Ainsi depuis la ruine de l'Eglise. Confer hec capitis 3: In statum pristinum Ecclesia restituta est.---Ab euersa Ecclesia. A die scilicet 23 februarii anni 303. PAGIUS.

Usque ad restitutam. To he rebuilding of it. Tralatio anglica. Id est, usque ad restaurationem illius .

Usque ad restitutam. Usque ad diem uidelicet 13 mensis Iunii anni 313, qua propositum est Nicomedie edictum de restaurandis ecclesiis. PAGIUS.

Anni decem, menses plus minus quatuor. Cepit itaque persecutio septimo kalendas martias, a quibus si subducatur numerus usque ad diem 13 mensis Iunii, qua propositum est edictum hoc, effluxisse constabit annos 10, menses tres, dies 19, id est, annos decem, menses plus minus quatuor. Edit. Oxon. et Cant.

Menses plus minus quatuor. Nempe menses  tres, dies nouemdecim. Ideoque pax uniuerse Ecclesie anno tantum 313 reddita. PAGIUS.



CAPUT XLIX.

Sequenti autem Licinio, etc. Corrige et lege: sequente. TOLLIUS.

Tyrannum. uersio anglica, Maximinum, quem certum est intelligi.

Profugus concessit. Malim retrocessit. TOLLIUS.---Quid opus est mutatione? Terentius in Eunuch. act. I, sc. 2:

Ego impetrare nequeo hoc absque, biduum
Saltem ut concedas solum.

Et in Hecyra, act. Iu, sc. 2:

Hic uideo me esse inuisam immerito; tempus est con[cedere.
Latinis itaque concedere simpliciter positum, inter alia, loco cedere, seu alicui locum abeundo dare significat; que ultima phrasis a Terentio quoque usurpata  in Heaut. act Iu, sc. 2:

   SY. Iube hunc
Abire hinc aliquo. CL. Quo ego hinc abeam? SY. Quo
   lubet; da illis locum.
Abi deambulatum.

Petit. Preferam cum Columbo, petiit. TOLLIUS.

Munimentis ibidem, etc. Potius, munimentisque ibidem, uti et clarissimus Columbus legendum putat. TOLLIUS.---Columbum ipsum, si etiamnum opus est, uisere potes.

Iter obstruere. Licinio nimirum; quod anglica uersio, perspicuitatis causa, addidit.

Et inde dextrorsum perrumpentibus omnia uictoribus. Distinguo, et inde, dextrorsum perrumpentibus. GALE.

Perterreretur . Scripsisse Lactantium credo, peteretur. GRAEuIUS.

Perterreretur. Supra, Maxentianus proterretur; quod uerbum etiam hic rectius mihi uidetur, quam illud alterum. TOLLIUS.

 Refugium. Effugium. GALE.---Usi tamen etiam refugii uoce idonei auctores. Cicero: Regum, populorum, nationum portus erat, et refugium senatus. Suetonius: Eos easque omnes, ne quod refugium in tali fraude cuiquant esset, exilio affecit. Neque noster a refugiendi uerbo superius abhorrebat; cuius cap. 47, uerba sunt: Fit impetus in eum, et ad suos refugit.

Ut solent hi, qui hoc ultimo, etc. Exempla sunt apud Florum et Liuium. GALE.---Mirum, quam faciat ad hunc locum alter plane geminus Lactantii de uita beata, quem nos hactenus cum ceteris commentatoribus pretermiseramus: »Quanto quisque annis in senectutem uergentibus appropinquare cernit illum diem, quo sit ei ex hac uita demigrandum, cogitet, quam purus abscedat, quam innocens ad iudicem ueniat; non ut faciunt quidam cecis mentibus nixi, qui iam deficientibus corporis uiribus, in hoc admonentur ultime necessitatis, ut cupidius, ut ardentius hauriendis libidinibus intendant.«

Et sic hausit uenenum. Non itaque periit morte simplici,  ut tradit epitome uictoris. Edit. Oxon. et Cant.

Et sic. Id est, et deinde, quem sensum iam antea indicatum uoluimus. Conspirant interpretes. Après quoi il prit la boisson mortelle. MAUCROIX. And then he took poyson. uersio anglica. Sed nil forte melius sic interdum ordinis aduerbium esse ostendere queat, quam locus iste uulcatii Gallicani in Auidio Cassio: »Mater mea Faustina patrem tuum Pium eiusdem in defectione Celsi sic hortata est, ut pietatem primum circa suos seruaret, sic circa alienos.« uerbum, cum res ipsa loquatur, non addo. Audiatur solum Cicero primum et postea simili ordine et significatu adhibens: Ego incolumitati ciuium primum, et postea dignitati .

Non potuit in presens. Exemplum, quod, qui uolent, iis adiicient, in quibus presens neutiquam de tempore nunc presenti, sed de tempore tunc presenti,  adeoque, una uoce liceat dicere, presenti preterito, usurpatum; qualia exempla apud Ciceronem et alios occurrunt.

Cruciamenta. Nec hic quoque Cicero exemplum querentibus deerit. Philipp. XI: Nec uero grauiora sunt carnificum tormenta, quam interdum cruciamenta morborum.

Insustentabili. Ignoro, ecquis ita olim ante nostrum fuerit locutus. Sed iam certe nequit hoc epithetum ex Cicerone defendi.

Haustam manibus terram, etc. Id est, ut optime uersio anglica expressit, manibus effossam: He eat earth, which he dug up with his hands.

Cum caput suum parietibus infligeret. Impatientia cruciatuum scilicet. Nam iam quatuor insanie dies abierant. Neque aliter fere Augustum caput foribus ex impatientia doloris amissarum uari legionum illidentem inducit Suetonius in Octauio, cap. 23. uide locum et que ad illum Casaubonus notauit; item que Baluzius  supra.

Exilierunt oculi eius de caueis. , . Chrysost. in oratione de S. Babyla contra Gent. uide Euseb. Eccl. Hist. lib. IX, cap. 10. Edit. Cant.

Deum uidere cepit candidatis ministris, etc. Il uit Dieu enuironné de ses Anges. Maucroix, quem apparet ergo uoluisse emendari, Deum uidere cepit circumdatum ministris.---A uision represented himself to his imagination, as standing to be iudged by God, who seemed to haue hosts of ministers about him all in white garments, tralatio anglica. Quasi iam potius prisca lectio fuerit, Deum uidere cepit circumdatum candidatis ministris de se iudicantem.

Candidatis ministris. De eodem Maximino Simeon Metaphrastes apud Surium, t. uI, p. 929, ait eum ab angelis fuisse flagellatum. COLOMESIUS.

Deinde quasi tormentis adactus fatebatur. Se fecisse nempe, repetendo , quomodo interpretes  acceperunt. Nisi cum clar. Gale malueris Christum supplere ex sequentibus, distinguendo, deinde quasi tormentis adactus fatebatur Christum.

Nocentem spiritum . . . . efflauit. Baluzius recte in notis obseruat, non statim mortuum esse Maximinum ac Tarsum peruenit: sed aliquanto tempore grauissimos dolores sustinuisse, sicque non uideri, eum ante mensem Augustum periisse. Cum enim ei peragranda fuerint aliquot milliaria, ut Tarsum Cilicie urbem peruenerit, in Cappadocia primum, dein in Tauri montis angustiis substiterit, ubi munimenta ac turres fabricauit, ad arcendos nempe insequentium Licinianorum impetus, fieri uix potuit ut is qui kalendis maiis peruenit Nicomediam, Tarsum uenerit ante mensem Iulium sequentem; adeo ut Maximinus ante mensem Augustum non periisse uideatur. PAGIUS.



CAPUT L.

Summa rerum potitus. Anno nempe 312. PAGIUS.

In primis ualeriam, quam, etc. Ita hodie clariss.  Baluzius, qui prius cum ueteri scheda in primis ualerium, quem ediderat; unde paulo post Sparkius in Oxoniensi editione anni 1680: Scribendum, inquit, ex emendatione uiri reuer. ualeriam, quam. Ut frustra sit Baluzius, qui ualerium querit sollicita indagine. Cui censure, iterumque postea in sequentibus editionibus repetite, subscribit supra, nec in uitus, Baluzius, itemque Cuperus, nec non uersio anglica in hunc modum: For Licinius being now setled in the Empire, gaue oder to put both ualeria and Candidian to death. Sed interim preter hanc editionem nulla est, que non cum ms. codice in auctoris uerbis habeat, ualerium quem. Et, quod magis notandum, stare optime posse manuscripti lectionem ponit, pugnatque Pagius in Critica sua Baroniana, uti sequitur.---In primis ualerium. ualerium scilicet ualentem, de quo anno 306, num. 14 , sic locuti sumus: Eodem fere tempore, quo Alexander, qui prefecti pretorii  Africe munere fungebatur, apud Carthaginem imperator fit. ualens imperator creatur, inquit uictor in epitome, qui postquam Maximini mortem narrauit, subiungit: ualens a Licinio morte mulctatur. De hoc ualente loquitur Lactantius lib. de Mortibus Persecutorum cap. 50, ut primus omnium obseruauit eruditissimus Abbas Ludouicus du Four in litteris ad me scriptis. Ibi Lactantius, Maximini morte recitata, ait: »Licinius summa rerum potitus, in primis ualerium, quem Maximinus iratus nec post fugam quidem, cum sibi uideret esse pereundum, fuerat ausus occidere, necari iussit.« Nec dubitari potest, quin ualerius ille idem sit cum ualente a uictore memorato, cum Goltzius inter nummos triginta Tyrannorum, qui imperante Gallieno rempublicam Romanam afflixere, hunc referat: . . . . . CEB. L. A. id est, Imperator Cesar Publius ualerius ualens Augustus. Anno primo. Nummus tamen ille ad ualerium ualentem Licinii iussu occisum, non uero ad ualentem, qui post ualerianum in presidem abductum tyrannidem  arripuit , omnino pertinet, licet Mediobarbus huic ualenti, qui breui in Macedonia imperitauit, attribuat. PAGIUS, ubi supra, ad an. Chr. 314, num. 12, et 306, num. 15.

Confer nunc, primum omnium, assentientem propugnantemque Toinardum, tum nec dissentientem istam Maucroixii uersionem: Car premièrement Licinius fit mourir ualère; in qua scilicet, ut sequentia et lingue simul genius ostendunt, non ualeria, sed ualerius intelligitur: postremo amplissimum Cuperum uaria Pagio et sequacibus obiicientem in epistola ad perillustrem uetium.

Item Candidianum. Ms. codex, quem cetere hactenus editiones secute fuerant, idem Candidianum. Sed omnino, uel cum Baluzio item Candidianum corrigendum est; uel nobiscum, aduerbium ordinis adhibendo, inde Candidianum; aut per meram fere litterarum transpositionem, dein Candidianum.

 Candidianum. Filium Galerii et concubine, obseruante Maucroixio ad marginem sue uersionis.---Candidian was her adopted Son, for his mother was a Concubine of Maximians. Tralatio anglica. Ad uerbum, Candidianus erat adoptiuus ualerie filius: fuit enim eius mater concubina Maximiani.

ualeria. Pro quo mulieris nomine, crassissimo errore typographico, ualerius legitur in Pagii Critica Baroniana, ad annum Ch. 314, num. 12, ubi totum hocce caput describitur. Conferto modo eamdem ad annum Chr. 303, num. 6.

Mulier tamen. Forte, mulier statim, uel, mulier namque. TOLLIUS.---Emendo, Mulier tandem. GALE.

Ut eum uixisse cognouit. Quem, et quis sensus? De utroque enim miris modis dissentiunt interpretes.---Cette dame ayant appris que Candidianus n'était point mort. Maucroix. Id est, cum mulier Candidianum non fuisse mortuum didicisset.---She had no sooner got the news of Maximins death, etc. Anglica uersio. Hoc est, uix mulier nuntium de Maximini morte acceperat.  ---Mihi, primo loco, quod in bonam partem sumi uelim, nulla ratione uidebatur sermo nunc esse posse de Maximino. Quid uero amplius cogitem, post pauca dicam.

uixisse. Lego, uicisse. Eum autem, quod precedit, intelligo de Licinio. BOHERELLUS.---uixisse. Repone, uicisse. GALE: nec non Colomesius.---Legendum uicisse, referendumque ad Licinium. Corrigendum quoque cognouerat, pro cognouit; et mox itidem miscuerat, pro miscuit. TOLLIUS.---Arridebat magis ui exisse, uel simpliciter exiuisse; ut, postquam Candidianum necari iussisset Licinius, Candidianus, mandati gnarus, euadendi prima uice e loco, ubi iugulandus erat, uiam inuenerit: ualeria autem, cognito eum inde feliciter erupisse, mutauerit habitum, et se adoptiui sui filii comitatui miscuerit, ut eius fortunam specularetur.

Comitatui eius. Hic rursus, et pro contrariis interpretum  hypothesibus, in contraria abeunt uersiones; Gallica nimirum de Candidiani comitibus explicante: Anglica uero de Maximini,nouissime defuncti, aula, hoc est aulicis. She had no sooner got the news of Maximins death, then she came to his Court in disguise.

Quia Nicomedie. Scribo, Qui cum, Sparkius, in utraque Oxon. a quibus haud diuersa est Cantabrigiensis.

Quia Nicomedie. Lege cum Columbo, qui quia Nicom. TOLLIUS.

Et illa, exitu eius audito. Id est, illustrante singula, licet in re minime obscura, Maucroixio: Cum ualeria Candidiani mortem audiuisset. Confer, si tanti est, que de uocabulo exitu notauimus.

Qui omnes. Atqui duo tantum supra memorati sunt. Candidianus et Seuerianus. TOLLIUS.---Imo tres; Candidianus, Seuerianus, et ante utrumque, ualerius, seu, ualeria, prout initio capitis legere malueris: Licinius, summa rerum potitus, in primis ualerium . . . fuerat  ausus occidere, uel, in primis ualeriam; mirumque hanc, aut illum, a Tollio, post tam diserta uerba, pretermitti.

Quasi malum metuentes. Hoc est, anglice uersioni, quasi malum hominem: looking on him as an ill man.---Legendum: quasi emulum metuentes. GRAEuIUS.---Forte, quasi iratum. TOLLIUS.---Suspicabar, quasi malum metuentes locutionem esse e medio petitam, qualis ista Gallorum, il le craignait comme la peste.

Pre ualeria,  que uolens, etc. Sed hec iam superius Licinium fugisse dicta est. uide que uiri docti ad caput 39, notauerunt. Ergo uolens rectius in nolens cum Cupero mutaueris. Hinc liquet, Maximinum non magis libidine quam auaritia accensum, matrimonium ualerie appetisse. TOL.

Pre ualeria, que uolens, etc. Ita per omnia interpretes, ut, qui adibunt, statim intelligent.

Filium suum maximum agentem in annis octo. Dele suum. BOHERELLUS.---Forte rectius, filium tum maxime  agentem annos octo. TOLLIUS.---Emendo, filium natu maximum agentem iam annos octo. GALE.

Mater eorum. Uxor Maximini, de cuius nomine altum est apud eruditos silentium. Edit. Oxon. et Cant.

In Orientem precipitata est. In Orontem. Editio Abensis. In the Riuer Orontes. Id est, in fluuium Orontem. uersio anglica.

Orientem. Scribendum: Orontem, hoc est, fluuium Syrie, uel torrentem, ex emendatione uiri reuer. supra laudati. Edit. Oxon. et Cant.---Lege, torrentem: aut potius, Orontem. ALLIX.---Lege, Orontem. uOSSIUS.---Maucroixius ad uerbum; On précipita leur mère dans l'Orient: quod paucissimi procul dubio probabunt.

Ibi sepe illa castas feminas mergi iusserat. Ibi mergi, ut supra, capitibus 15 et 37, mari mergi: quare equidem doctissimum uirum ibi delentem, minus audiendum esse crediderim.

Illa. Corrige, et lege, ille: scilicet Maximinus.  Respice cap. 38 et ita huic lege talionis euenit, ut ipsius uxor eodem supplicio interiret, quo ipse alienas coniuges necari iusserat. TOLLIUS.

Illa. Secuti sunt hanc lectionem ambo interpretes.

Sic omnes impii, etc. Sarisberiensis in Polycrat. lib. uIII, cap. 19, de Domitiano: »Et quia Ecclesiam Dei, imo et totum imperium, lacerauit Domitianus, eodem in se Dei usus iudicio et ipse laceratus est.« TOLLIUS.



CAPUT LI.

Quindecim mensibus. During the space of eighteen moneths. uersio anglica: quasi nostri uerba sint, octodecim mensibus; cuius diuersitatis rationem non assequor.

Plebeio cultu. In the habit of a Peasant. Eadem  uersio. Ad uerbum, in rusticorum habitu: quod paulo liberius.

Cum matre. Prisca scilicet. PAGIUS.

Penas dedit. Nullone prorsus afficto crimine, que sententia uiri amplissimi. uix crediderim, cum propter ipsum penarum nomen hic adhibitum, tum propter sequentia, ubi ambe mulieres ad supplicium, idque grauissimum, dicuntur ducte. Amputatum enim caput utrique, et mox earum corpora in mare proiecta. Accedit, quod ne quidem ualerie amicas damnatas uiderimus in antecedentibus, nisi afficto prius adulterio, capite nimirum 39 in fine.

Ita illis pudicitia et conditio exitio fuit. Quia et Licinio et Maximino ualeria nubere recusarat. TOLLIUS.---Sed pars igitur pudicitie eo quoque seculo habebatur u. gr. in mulieribus, unius tantum uiri fuisse uxores. Suo enim euo Tertullianum cum Montanistis monogamiam in utroque sexu requisiuisse, omnibus notum ex eius libro de Monogamia. Obseruandum interim conditionem, quam hic noster memorat,  equaliter quidem matri et filie, seu, quod idem est, Prisce et ualerie, secundum anglicam uersionem exitio fuisse: uerum additam pudicitie mentionem specialiter pertinere ad ualeriam. uerba sunt: so fatal did their Dignity and ualeria's chastity proue to them.



CAPUT LII.

Que omnia secundum fidem scientium loquor, ita ut, etc. Post loquor, suppleo et, uel atque: et ita ut gesta sunt mandanda litteris credidi. BOHERELLUS.---Similiter uersio anglica, and i haue thought fit to writte them iust as they were transacted. Aliter uero Cuperus.

Non corrumperet ueritatem. Non melius abesset. BOHERELLUS.

Pietati. Id est, clementie, benignitati. uid. not. ad Ausonium. TOLLIUS.

Respexit in terram. Quomodo capite 5. Respexit enim Deus uexationem populi sui. Deiectus itaque fastigio  imperii, etc.

Ubi sunt modo magnifica illa et clara per gentes Iouiorum et Herculiorum cognomina, que primum, etc., uiguerunt? Notandum, ne id nimis oratorie et contra historie fidem scriptum fuisse uideatur, haud simpliciter queri a nostro, Ubi sunt modo Iouiorum et Herculiorum cognomina, ac si post mortuos semel Diocletianum et Herculium, a nemine amplius quocumque pacto usurpata sint: sed, Ubi sunt modo magnifica illa et clara per gentes Iouiorum et Herculiorum cognomina, que primum a Dioclete ac Maximiano insolenter assumpta, ac postmodum ad successores eorum translata, uiguerunt? ut neget tantum fuisse eque magnifica et clara per gentes, uigentiaque adhuc, dum hec scriberet, atque primum fuerant sub ipsis Diocletiano et Maximiano Herculio; quod ab omni parte certissimum.

Iouiorum et Herculiorum. Tanquam si a Ioue et Hercule genus ducerent. Edit. Oxon. et Cant.

 Maximiano. Illo nempe, quem nunc Herculium cognominauimus. Alteri enim, siue Galerio Maximiano, Iouius, Diocletiani imitatione, cognomentum fuit; et hic preterea de eo agitur, qui sibi primus Herculii nomen indidit.

Nempe deleuit ea Dominus et erasit de terra. Quatenus nimirum ipsimet Diocletianus et Maximianus, qui sibi primi, alter Iouii, alter Herculii, cognomen tam insolenter sumpserant, et per quos simul eadem tam clara et magnifica per gentes euaserant, deleti sunt diuinitus ex uiuentium terra et numero.

Diurnis nocturnisque precibus celebremus. Preferrem, obsecremus. Celebremus enim paulo ante legitur. BOHERELLUS.---Putabat uir doctus, qui Abensi editioni prefuit, aliquid ante diurnis deesse, quod asterisco uoluit notatum.

Ut Misericordiam suam seruet etiam famulis, etc. Lege, ut misericordiam suam seruet, et iam famulis suis  propitius ac mitis omnes insidias, etc., deleto ut. TOLLIUS.---Pro seruet etiam, rescribo, seruet eternam. BOHERELLUS.---Quid, si potius auctoris manus fuerit, ut misericordiam suam seruet etiam atque etiam famulis suis propitius ac mitis? Tum deinde, ut omnes insidias, queque postea; ac denique cum tertio ut eleganter sine copula repetito, ut florescentes, et que deinceps.

Diaboli. Zabuli, ut prius. GALE.---Capite nimirum 16, duobus locis.

Ut florescentes Ecclesias perpetua quiete custodiat. ueteris codicis cunctarumque hactenus editionum lectio est, ut florescentes Ecclesie perpetue quiete custodiat.  Sed eam dudum, uti nunc excusam uides, emendauerat clarissimus Baluzius in indice erratorum sue prime editionis, aliique postea cum illo, uel aliter, ut subiicio.

Ecclesie perpetue quiete. Scrib. Ecclesias perpetua quiete. Edit. Oxon. et Cant. item Allixius.

Ut florescentes Ecclesie perpetue quiete custodiat. Nullus dubito legendum esse: Ut florescentis Ecclesie perpetuam quietem custodiat; que et Nicolai Heinsii fuit sententia, ut olim summi et amicissimi uiri ore, cum de hoc loco cum superstite agerem, intellexi. GRAEuIUS.





DISSERTATIO IN LUCII CECILII LIBRUM DE MORTIBUS PERSECUTORUM AD DONATUM CONFESSOREM, LUCIO CAECILIO FIRMIANO LACTANTIO HACTENUS ADSCRIPTUM. 



ADMONITIO.


Duabus potissimum, nec minimi quidem momenti, rationibus ad hanc dissertationem nouis curis edendam inducti sumus. Primum enim in toto hoc secundo apparatus nostri tomo, et in superioris parte haud exigua expendimus quibus, et quam inuicti plane roboris argumentis antiquissimi christiane religionis uindices illius ueritatem aduersus ethnicos demonstrauerint. Unum itaque probandum superesse uidebatur, quis tantorum certaminum fuerit exitus, et que uictoria. Cecilius autem illud, in hoc de Persecutorum Mortibus libro, manifestum omnibus fecit. Totus namque in eo est, ut patefaciat quales quantasque christiani nominis hostes penas omnipotenti Deo et scelerum  ultori dederint, ac quam admirabilem uera nostra religio de impiis gentilium superstitionibus triumphum egerit. Superioribus igitur dissertationibus nostris hanc, tamquam illarum complementum, subiungendam censuimus; ut qui in illis prelia eruditotorum pugilum spectarunt, in hac uictorias et triumphum uideant et mirentur.

Deinde uero clarissimi plures uiri, quorum uotis ob eximiam eorum eruditionem, et singularem in nos beneuolentiam, non satisfacere nefas ducimus, et dictis et scriptis ad hanc dissertationem recudendam nos impulerunt. Non satis enim esse putant, quod aliqui coacti sint palam fateri duo Firmiani Lactantii nomina audacius contra unici, quod superest, manuscripti codicis fidem addita fuisse huius libri titulo.  Neque sufficere adhuc arbitrantur quod pluribus uisum sit ea argumenta, quibus hunc librum Lactantio suppositum fuisse demonstratur, aliis preponderare que contrarie opinionis defensores protulerunt. Quin etiam addunt nec satis etiam esse, quod nonnulli publicis  scriptis nostre subscripserint sententie. Sed a nobis preterea efflagitarunt, ut cuidam respondeamus scriptori, qui argumentorum nostrorum uim suo potius arbitrio, quam ualidis rationibus infirmare conatus est. Horum itaque uoluntati uel potius imperio amplius resistere non potuimus. Quapropter que a docto illo scriptore nobis obiecta sunt, hec suis in hac dissertatione locis sic excutiemus ac confutabimus, ut nichil tamen uelimus debito illius honori detractum. Ab eo autem et ab aliis, qui preconceptam semel opinionem deponere numquam uolunt, hoc unum petimus, ut si quando et argumenta nostra rursus examinanda, uel refellenda aggrediantur, uim illorum non minuant, sed dignentur ea exponere,  quemadmodum, a nobis proponuntur. Tum uero illa si recte refellant, suaque aliis maioris ponderis et momenti rationibus stabiliant ac confirment, cito et lubenter cedemus. Palam enim professi sumus, et adhuc profitemur non aliam scribendo esse nostram mentem, nec alium scopum, quam ut ueritas, si fieri possit, ab omnibus perspiciatur.



CAPUT PRIMUM.

Analysis huius libri, et de illius unico codice manuscripto, titulo, atque argumento, et cur ac quo tempore a Lucio Cecilio editus fuerit.



ARTICULUS PRIMUS.

Analysis huius libri.

 Quamuis hic liber ea compositus sit sermonis breuitate, qua ab omnibus cito perlegi possit: quia tamen plurima in eo loca fede corrupta, lacunis hiulca, et casu excisa, alia uero obscura, atque intellectu difficillima occurrunt; idcirco exhibendam esse censuimus illius analysim; ut lectores minus periti facilius  intelligant, que ab eius auctore non sine magna ambiguitate, uariisque uerborum ambagibus pertractata sunt.

1. Ab ipso autem huiusce libri exordio Cecilius Donatum alloquitur, asseritque illius et aliorum confessorum preces exauditas fuisse a Deo, qui reddita christiane Ecclesie pace, pristinum illi splendorem restituerat. Qui uero in eam seuierant, hi, inquit, a principibus diuinitus excitatis prostrati, digna scelerum suorum morte penas equissimo scelerum iudici ac uindici Deo dederunt. Quod quidem se hoc in libro demonstraturum pollicetur.

2. A Nerone autem antequam ordiatur, breuiter ille explicat quomodo extremis Tiberii Cesaris temporibus, Christus duobus Geminis consulibus mortuus,  ac die tertio ad uitam reuocatus, discipulos suos diuinis preceptis imbuerit, ac postea raptus sit in celum. Tum deinde undecim eius discipuli, assumptis Matthia et Paulo, in omnibus prouinciis et ciuitatibus per annos uiginti quinque fundamenta Ecclesie iecerunt. Ad postquam Petrus, editis quibusdam miraculis, multos ab erroribus gentilium ad ueram Christi fidem traduxisset, hunc Nero cruci affigi, et Paulum interfici precepit. Sed crudelis ille tyrannus tantum ob crimen de medio repente sublatus est, nec inuentus umquam sepulture eius locus. Inde uero deliri quidam homines finxerunt illum reseruatum; ut in fine mundi sit Antichristi precursor.

3. Interiectis dehinc aliquot annis, Domitianus diu tutoque regnauit. Ast ubi christianos cepit uexare,  statim domi interfectus est. Post illius uero cedem, rescissa sunt a senatu acta illius, excise imagines, euersi honorum tituli, ac postea Ecclesia Christi longo pacis tempore sub bonis principibus floridius enituit.

4. Pacem hanc post annos plurimos Decius fregit quidem, sed non impune. Nam commisso cum Carpis prelio, et fusa maiori exercitus sui parte, ipse occisus est; atque insepultum eius corpus feris ac uolucribus pastui fuit et pabulo.

5. Posthec autem ualerianus multum quidem, tametsi breui tempore, fudit christiani sanguinis: sed tante inhumanitatis penas summo cum dedecore diu persoluit. Persarum enimuero rex Sapor, a quo bello captus fuerat, numquam equum conscendebat aut currum, nisi imposito, non sine conuiciis, supra  dorsum eius pede. Quin etiam ipsi, turpissima hac in seruitute mortuo, detracta pellis, que in barbarorum templo ad sempiternam tante ignominie memoriam appensa est.

6. Aurelianus tamen hoc exemplo minime permotus, cruentas aduersus christianos tulit leges. Sed uix ee ad ulteriores prouincias peruenerant, cum ille Cenofrurio in Thracia mortuus iacuit.

7. His leuiter perstrictis, Cecilius uenit ad Diocletianum, et multo fusius de illo aliisque ad Constantinum usque Magnum, ac Licinium, Imperatoribus disputat. Scelerum autem, inquit, inuentor, et machinator malorum Diocletianus, auaritia et timiditate corrupit omnia. Tres enim Romani imperii, in quatuor  partes diuisi, fecit participes, qui quidem, ut magnos cogerent alerentque exercitus, immensis exactionibus, tributis, atque uectigalibus prouincias omnes, in frusta concisas, sanctioribus etiam legibus conculcatis, penitus obruerunt. Maiore tamen et insatiabili auaritia Diocletianus thesauros suos nolebat imminui, et alias opes innumeris exactionibus, ac capitalibus penis congregabat. His porro opibus iniquissime extortis, circos, basilicas, domos, palatia, monetam, et arma fabricandi infinite uix satisfecit cupiditati. Ea autem erat, ut Nicomediam Rome cequare uoluerit.

8. Neque illi plane absimilis fuit Maximianus Herculius, nisi quod de custodiendis opibus non adeo sollicitus erat. uerum impotenti libidine labefactauit ac peruertit  mores, primorumque filias atque alias, quacumque iter faciebat, uirgines a parentum conspectu auulsas constuprauit.

9. Tametsi porro Cecilius plura hoc in libro de Constantio narrauerit, nos tamen ibi admonet eum nunc a se ideo pretermitti; quia ceteris omnino dissimilis, dignus fuit, qui totius imperii Romani frena moderaretur. Transit itaque ad Maximianum Galerium Diocletiani generum, aliis omnibus peiorem. Is autem matre Transdanuuiana natus, ingenita barbarie, horrendaque corporis mole formidabilis, aspectu, uerbis, actibus terrorem unicuique incutiebat. Ab eo igitur omnia metuebat Diocletianus, ac potissimum postquam ille insignem reportauit de Narseo Persarum rege uictoriam. Tunc enim insolentior  factus, detrectabat Cesaris nomen, uolebatque se Marte genitum uideri.

10. Nec plura ibi Cecilius de nefariis illius actis, ne temporis ordinem perturbet, ac persecutionis a Diocletiano, qui prius Diocles uocabatur, in christianos excitate causam sic exponit: Cum in Oriente pecudes falsis diis ille immolaret, facto a quibusdam adstantibus signo crucis, fugati sunt demones, turbata sacra, et hostiarum mactationes frustra repetite. Aruspicum uero magister tantam confusionem perturbationemque sacrorum reiecit in adstantes christianos. Quamobrem ira furens Diocletianus, primum iussit uniuersos palatinos, atque etiam milites ad sacrificandum compelli.

11-12. uenit deinde Nicomediam, quo accurrit Maximianus Galerius, qui matris sue, mirum plane  in modum superstitiose, querelis et instigationibus expugnatus, eumdem Diocletianum ad tollendos penitus christianos acerrime incitauit. uerum ei diu ille restitit, donec habito ea de re per totam hyemem cum amicis, ac iudicibus, aliisque consilio, tunc tantummodo cessit, postquam acceptum est Apollinis Milesii responsum. Noluit tamen ullum christianum mortis puniri supplicio.

13. At die septimo kalendas Martii, quo Terminalia celebrabantur, profectus cum ducibus et tribunis perrexit ad ecclesiam, cuius reuulsis foribus, ac frustra quesito Dei simulacro, sacre Scripture cremate sunt, ac tota ecclesia solo adequata. Postridie  uero promulgatur aduersus christianos edictum, quod a quodam scinditur, qui idcirco post uaria tormenta exustus est.

14-15. Galerius tamen neutiquam contentus huius edicti legibus, ut Diocletianum aduersus christianos magis irritaret, curauit eos incendii, palatio a suis subiecti, ac lese maiestatis accusari. Quapropter Diocletianus, ut tanti sceleris rei agnosci possent, precepit innocentes plurimos, tam se presente quam absente, cruciari, excarnificari, ac igne torqueri. Galerius uero ira adhuc incensus, aliud quindecim post diebus molitus est incendium. Sed cum cito extinctum fuisset, media hyeme abiit, ne uiuus, inquiebat, exureretur.

16. Diocletianus ergo immani tunc furore in omnes  bacchatus, Priscam coniugem suam, et ualeriam filiam, prefecti uero eius alios cegerunt nefandis sacrificiis pollui. Renuentes autem cuiuslibet sexus et etatis homines uario mortis et tormentorum, hactenus inauditorum, genere interemerunt. Date sunt interim ad Herculium et Constantium littere; ut eadem ubique facerent. Paruit quidem mandato adeo crudeli Herculius: sed Constantius passus tantum est conuenticula dirui, hominesque incolumes seruauit. Tum itaque christiani per uniuersam terram, exceptis Galliis, tot tantisque excruciati sunt suppliciis; ut a nemine umquam describi queant. Donatus uero uarios sub Flaccino prefecto, et presidibus Hierocle ac Priscilliano, acerbissimos uerberum, ungularum, ignis, ac ferri cruciatus mirabili  plane inuictaque patientia perpessus est.

17. uerum Diocletianus tanta ob scelera meritis calamitatibus affligi cepit. Enimuero paucis post acta Rome duodecimo kalendas Decembris uicennalia sua, elapsis diebus, Rauennam uenit; ut nonum ea in urbe consulatum susciperet. Tunc autem imbre et frigore seuientibus, per illud iter leui quodam morbo correptus fuit. Ibi itaque estate transacta, Nicomediam per circuitum ripe strige contendit; ut Circum ibi dedicaret. At eo adhuc in itinere sic recruduit eius morbus, ut paulo post suum in hanc urbem ingressum mortuus crederetur. Neque porro mortis sue suspicionem prius amoliri potuit, quam cum se idibus Decembris omnibus uidendum prebuit, ita tamen ut a nemine potuerit amplius cognosci.  Quamuis autem melius se haberet; certis nichilominus horis insaniebat.

18-19. Paucos uero post dies Galerius, qui Herculium, iniecto armorum ciuilium metu, iam terruerat, illuc aduolauit. Longo autem, quod Cecilius integrum representat, ipsum inter et Diocletianum colloquio huic tandem, sed egre persuasit; ut nouis Cesaribus creatis, imperio cederet. Miserabilis itaque Diocletianus kalendis Maii Seuerum et Maximinum Daiam, reiecto Constantino, Cesares non sine lacrymis et gemitibus renuntiauit, ac purpuram, qua se exuerat, induit Maximinum. Ea porro sic deposita, factus iterum Diocles, remigrauit in patriam.

20. At Galerius summum principatum adeptus,  Constantium ob ualetudinis infirmitatem aspernabatur. Iam uero suum in animum induxerat post illius mortem, quam breui futuram sperabat, Licinium imperatorem, et nouennem filium suum Cesarem creare, ac post celebrata uicennalia sua, Seuero et Licinio Augustis, Maximino et Candidiano Cesaribus relictis, securam ac tranquillam, deposito imperio, degere senectutem.

21-23. Interea intento ad uexandum orbem animo, meditabatur quidem Romanos Persarum instar sibi in seruitutem addicere. uerum quia id palam non audebat, nobilium uirorum honores in primis ademit, iussitque primores ciuitatum torqueri, ingenuas ac nobiles matresfamilias rapi in gyneceum, alios coram se, et oblectationis causa ferocissimis, quos habebat,  ursis obiici. Denique immanissimus ille tyrannus non sine humano cruore effuso cenare consueuerat. Christiani uero in exilium, datis ab eo legibus, primo quidem acti; sed postea lentis ignibus membratim combusti sunt, atque eorum corpora, in fauillas et cineres redacta, in mare et flumina proiiciebantur. Nulla insuper leuis apud eum non modo in christianos, sed in cunctos etiam gentiles pena fuit. Eloquentia etiam et littere ab illo extincte, sublati causidici, relegati aut necati iurisconsulti, ac pessumdate leges uniuerse. Tantis preterea uectigalibus, ac capitationibus, pro iis etiam qui mortui erant, exigendis, omnes cuiuslibet etatis et conditionis homines opprimebat; ut plurimi fame perierint. Soli itaque supererant mendici, qui cum  soluendo non essent, hos simul congregatos, et nauiculis impositos, in mare mergi mandauit.

24. Interim Constantius grauiter egrotans, Constantinum filium ab hoc Galerio, qui sepius uitam ei eripere tentauerat, datis litteris petit sibi remitti. Postulanti annuere se simulat tyrannus, datque Constantino, quem retinere uolebat, sigillum, ut postridie proficiscatur. Sed statim post cenam hic elapsus, sese itineris commisit periculo, ac publicis equis per singulas mansiones, ne quis illum insequeretur, sublatis, ad patrem euolauit. Per illius uero iam iam morituri manus accepit imperium, confestimque primam pro christiana religione dedit legem.

25, 26. Laureatam autem eius imaginem Galerius sibi paulo post, ac de more allatam, egerrime suscepit,  Seuerumque imperatorem creauit, eumdemque Constantinum Cesarem. At milites qui sublata ab ipso Galerio castra pretoriana, et Romani qui diros censitores ad describendam plebem missos impatientissime ferebant, Maxentium purpura induunt. Quamobrem Galerius Seuerum cum Herculii patris sui exercitu Romam mittit aduersus nouum Cesarem. uerum hic cum ad Urbis muros propius accessisset, a suis desertus est, fugitque Rauennam. ueritus autem ne traderetur Herculio, qui oblatam a Galerio Augusti purpuram, lubentissime resumpserat, suam ille deposuit, ac uenis incisis, uitam cum imperio amisit.

27. At Herculius Galerium uicissim metuens, uenit  in Galliam, ut Constantinum sue minoris filie nuptiis sibi conciliaret. Ipse uero Galerius Romam, a se nondum uisam, inuadere frustra nititur. Nam legionibus tantum scelus detestantibus, timuit Seueri exitum, ac fuga capta, ad sedes suas se recepit, postquam Italiam militibus crudelissime uastandam reliquisset.

28-29. Dehinc Herculius ex Galliis Romam reuertit, ubi commune imperium habebat cum Maxentio. Sed quia ab eius humeris purpuram publica in concione diripuerat, ex hac urbe tamquam Tarquinius Superbus eiectus est. Inde itaque per Gallias ad Galerium profectus, illum reconciliationis specie occidere, et spoliare regno meditabatur. Ast ubi cognouit Licinium, Diocle presente, factum ab eodem Galerio  imperatorem, tunc rursus confugit ad Constantinum. Quem quidem ut facilius deciperet, deponit purpuram, illique adhuc iuueni persuadet, ut ad barbaros debellandos paucis cum militibus proficiscatur. Nec multo post proditor nefarius, resumpta purpura, expilatisque Constantini thesauris aufugit, occupauitque Massiliam. uerum Constantinus mira celeritate regressus, urbem hanc obsidet, ac pace frustra oblata, eum capit, et detracta rebelli imperatoria ueste, noluit illum uita priuare.

30-32. Melior nichilo propterea factus, alias struxit Constantino insidias. Sed iis a Fausta detectis, spadonem pro Constantino obtruncat. Quapropter tanti sceleris penas suspendio soluere cogitur. Galerius interim ut magnos in uicennalium suorum celebratione  sumptus facere posset, omnes intolerandis obruit uectigalibus. Maximini porro, qui se Cesarem tertio loco nominari molestissime ferebat, uictus contumacia, tollit Cesarum nomen, seque, et Licinium Augustos nuncupat, et Maxentium atque Constantinum Augustorum filios. At Maximinus ei rescripsit se in campo Martio imperatorem fuisse salutatum.

33-35. Agebat tunc Galerius decimum octauum imperii sui annum, cum horrenda plane et insanabili in inferiori genitalium parte plaga percutitur. Morbum hunc Cecilius noster, et remedia per annum integrum inutiliter adhibita, fuse describit. Ibi uero edictum exhibet, quod ab eodem Galerio, iam iam deficiente, in christiane religionis gratiam, et ut Deum placaret, datum est. Eo autem Nicomedie promulgato, Donatus  cum aliis christianis confessoribus e carcere eductus est. Galerius uero coniuge sua et filio in Licinii manum traditis, horribili tabe consumptus moritur.

36-37. Tum Maximinus accepto mortis eius nuntio, ut prouincias omnes ad fretum usque Chalcedonicum facilius sub ditionem suam subiungeret, censum tollit, atque in Bithyniam ingreditur. Oborta exinde ipsum inter ac Licinium discordia, ire ad arma iam parati erant: sed pacem in hoc ipso freto certis conditionibus fecere. Rebus ita compositis, Maximinus securior inde regressus, animum ad cruciandos christianos appulit. Iussit itaque eis effodi oculos, et manus amputari, statimque nouos in prouinciis  instituit deorum suorum pontifices, qui eosdem Christi discipulos ad impia sacrificia facienda cogerent. Ab ea tamen christianorum persecutione litteris Constantini deterritus, dissimulauit quidem, sed sinebat illos occulte maris undis submergi. Ad hec uero, ut eos necaret fame, aut prohibitis escis contaminaret, primus omnium precepit cuncta animalia, quibus uescimur, ad deorum aras immolari, et omnia ad uictum necessaria delibari, aut sacrificari, aut perfundi mero. Denique tantis tributis non modo christianos, sed ceteros omnes oppressit; ut inde exorta fame, et omnibus, que Diocles et Herculius reliquerant, abrasis, solum uite usum, more latronum, hominibus pro magno dederit beneficio.

38-42. Ea autem tamque effrenata erat, descripta  a Cecilio, illius libido; ut nullius ingenue femine, aut uirginis, nisi ob deformitatem, tuta esse potuerit integritas. Nuptiarum preterea omnium ille pregustator, corruptas a se uirgines seruis, atque uiolatas ab aliis primarias mulieres, in matrimonium cuiuis petenti concedebat. Recusantibus uero uis allata ab stipatoribus suis, plerisque omnibus Gothis, quorum opera Romanos et orientem ludibrio habuit. Quin etiam improbus uir Augustam, nuptias eius deprecantem, huc illucque cum matre sua proiecit in exilium. Eius autem amicas falso condemnauit adulterii. At tres potissimum ex iis nobiles feminas recenset Cecilius, que a quodam Iudeo huius criminis immerito accusate, ad supplicium inter cuneos armatorum deducte sunt. Impudens uero calumniator  Iudeus postea patibulo affixus, earum innocentiam palam quidem declarauit, sed tardius. Maximinus porro Diocletiano, Augustam in Syrie solitudines relegatam, uariis legationibus sibi remitti postulanti, semper denegauit. Eodem porro tempore imagines et statue Herculii et Diocletiani adhuc uiuentis, iubente Constantino, euertuntur. Quamobrem Diocletianus intolerabili dolore inde percitus, uitamque exosus, mortem sibi et fame consciuit, et angore.

43-44. Ex omnibus itaque Dei aduersariis solus supererat Maximinus, qui cum Licinii sororisque Constantini sponsalia suspecta omnino haberet, legatis Romam missis, fedus cum Maxentio, nichil magis in uotis habente pepigit. Rome autem tunc hic morabatur, et bellum eidem Constantino indixerat.  uerum ubi cum hoste prelio decertandum fuit, tunc quodam territus oraculo, pedem extra Urbem ferre minime ausus est. Duces itaque misit, qui maioribus, quam Constantinus, copiis instructi, primo impetu preualuerunt. Confirmato tamen Constantinus animo, milites propius ad Urbem e regione pontis Muluii admouit, ac uiso celesti crucis signo, atque in scutis notato, in certamen descendit, quo paribus animis pugnatum. Nuntiatur id Rome, fitque seditio; increpatur Maxentius, et in Circensibus ludis Constantinum uinci non posse conclamatur. His clamoribus permotus Tyrannus, et responso ex libris Sibyllinis accepto, procedit in aciem, pugna recrudescit, terretur ille, et fugatur, ac dum elabi connititur,  e ponte deturbatur in Tiberim. uictor autem Constantinus in urbe Roma cum summa letitia exceptus, titulo primi nominis a Senatu decoratur. At Maximinus, his etsi summo non sine dolore auditis, non potuit a conuiciis iocisque plane intempestiuis abstinere.

45-47. Constantinus autem res in Urbe composuit, uenitque Mediolanum. Ibi dum sororis sue cum Licinio nuptie conficerentur, Maximinus exercitum suum ex Syria in Bithyniam, seuiente hyeme, deduxit, sed prorsus debilitato agmine. Fretum nichilominus traiecit, et redegit in ditionem Byzantium post undecim obsidionis dies, ac paulo post Heracleam. Accurrit autem Licinius, et Adrianopolim pretergressus, obuiam illi uenit, imparibus tamen  copiis. Itaque futurum, prope diem, prelium cum cerneret Maximinus, uotum de christianis, si uictor esset, exstinguendis Ioui suo uouit. Licinius uero proxima ante pugnam nocte quiescens, ab Angelo didicit precem, qua facta, hostes uinceret. Tum Maximinus castra mouit, ac Licinium, cum quo collocutus erat, aspernatus, ad pacem ferri numquam potuit. Pridie igitur kalendas Maii ad manus uenerunt, ac milites Liciniani primo impetu inuadunt in hostes. Nec minor ab eis in ipsummet Maximinum, precibus ac donis illos sollicitantem, fit impetus, isque ad suos refugere cogitur. Interim acies eius ceditur impune, ac pars una exercitus prostrata, atque altera in fugam uersa est. uictus itaque Maximinus, abiecit regalem purpuram, ac sumpta seruili ueste,  Nicomediam citissime confugit. Inde uxore liberisque suis raptim abductis, cum paucis comitibus uenit in Orientem, ac collectis ex fuga militibus, substitit in Cappadocia, ubi resumpsit purpuram.

48. Paucis autem post hanc pugnam diebus Licinius exercitum suum traiecerat in Bithyniam. Ipse uero Nicomediam ingressus, gratias primum Deo, cuius ope uicerat, retulit, ac deinde idibus Iunii solemne edictum pro instauranda religione christiana proposuit, quemadmodum hic a Cecilio nostro exhibetur. Hortatus est insuper ut christianorum conuenticula pristinum restituerentur in statum. Atque ita pax christiane Ecclesie post decem persecutionis annos, et menses aliquot reddita fuit.

49. Post hec uero Licinius Maximinum ex Tauri  montis facibus expellit, ac Tarsum, quo confugerat, terra marique obsidet. Territus Maximinus, ac refugio saluteque sua desperatis, hausit uenenum. Sed cibo et uino cum prius sese ingurgitasset, per dies quatuor maximis precordiorum doloribus ad rabiem usque percitus, ac Christo frustra inuocato, nocentem spiritum detestabili mortis genere efflauit.

50-51. Hunc ergo, inquit auctor noster, in modum exstincti sunt uniuersi christiane religionis persecutores, quorum nulla prorsus nec stirps, nec radix remansit. Licinius quippe ualerium, et Candidianum a ualeria adoptatum, Seuerianum Seueri filium, atque octennem Maximini filium, filiamque eius septennem, Candidiano desponsam, iussit interfici. ualeria  uero, que Candidianum secuta, post necem eius fugerat, Thessalonice tandem comprehensa, capite cum matre sua ob pudicitiam et conditionem plexa est.

52. Porro autem Cecilius profitetur se ea omnia, sicuti gesta sunt, mandasse litteris, ne interiret eorum memoria, aut ab aliis deinceps Scriptoribus ueritas corrumperetur. Tum omnes, ac nominatim Donatum adhortatur, ut eternas, propter exstirpatos christianorum persecutores, et redditam Ecclesie pacem, agant Deo gratias, eumque precentur, ut florentes Ecclesias perpetua quiete custodiat.



ARTICULUS II.

De huius libri manuscripto codice, quam imperfectus  sit, et quam fede a librario latine lingue penitus ignaro corruptus.

Iniqua plane fuit huius libelli, sicuti et aliorum quam plurimorum fortuna. Per plurima enim secula in bibliothecarum angulis sepultus, neminique cognitus, cum blattis et tineis luctatus est. Sed anno tandem 1678 uir clarissimus D. Foucault, tum in Aquitania regius questor, nunc uero Comes Consistorianus, manuscriptum illius codicem inuenit in Moissiacensi olim ordinis sancti Benedicti monasterio, seu Abbatia mille monachorum, que iam a pluribus annis a canonicis, ut aiunt, secularibus incolitur. Nulla uero, uir eximius interposita mora, illum aliosque complures ibi repertos, transmisit ad illustrissimum uirum Ioannem Colbertum regni administrum,  qui pro summo suo in litteras studio hunc cum aliis undique conquisitis iussit in sua bibliotheca reponi. Paruit itaque nobilissimi uiri mandatis Stephanus Baluzius, qui tum ditissime illi bibliothece preerat, atque anno subsequente 1679, hunc de mortibus persecutorum librum ex illo unico codice typis edi curauit.

Monitos autem nos ille fecit huncce ipsum codicem esse quidem integrum, sed mendis infectum pluribus, eumque ab annis circiter octingentis ab imperita manuscriptum uideri. Sed quia plures nouis illius editionibus postea prepositi; conquesti sunt negatam sibi fuisse eiusdem codicis, uel semel quidem inspiciendi facultatem, nos idcirco breue illius specimen, quo ab omnibus cuius forme et etatis sit, agnoscatur,  huiusce dissertationis initio exhibendum esse censuimus. Nobis autem illius, iubente illustrissimo abbate Colberto, copiam fecet D. Carolus Duchesne, Colbertine bibliothece nunc prefectus, uir omnibus utique non minus pietate quam doctrina commendandus.

In illo autem Colbertini codicis specimine iussimus accuratissime excudi integram pene primam illius paginam, iisdem omnino expressam litteris et characteribus, quibus totus ipse a scriba exaratus est. Que uero in secunda et tertia linea cernes omissa, hec glutinoso quodam corpore superinducto deleta legi non possunt. Breuiores uero eiusdem pagine hiatus facti sunt putredine et tabo, quibus  discisse sunt extreme illarum partes. In aliis quoque nonnullis huiusce libri locis alie lacune, his plane similes, eamdemque ob causam reperiuntur. At hec semel saltem obseruanda esse idcirco duximus, quia secunde et aliis deinceps huius libri editionibus prepositi, cum harumce lacunarum spatium scire non potuerint, in eo coniecturis suis replendo inutilem fere semper posuerunt operam.

Preterea ex hoc specimine animaduertere poteris hec uerba; Serius quidem, sed grauiter, ac digne, in omnibus ad nostram usque editionibus omissa fuisse. Nulla autem huius pretermissionis mentio ullibi facta est. Sed animum satis non attenderunt unicum in eo subesse librarii errorem, quod seruit, pro serius, ultima littera s in t mutata, scripserit. Nemo autem  non uidet quantum hec uerba Cecilii instituto necessaria sint, et subsequentibus connectantur.

Paulo post in editis legitur: Et eumdem mortem digna ultione superbis et impiis ac persecutoribus inrogare. Sed hec gratis ficta sunt. In manuscripto enim codice nichil aliud scriptum uidetur, nisi et eumdem iudicem digna iudice , supplicia impiis ac persecutoribus inrogare. Nihil quippe aliud in codice scriptum uidetur, et hec sane uerba ad auctoris propositum satis aperte conducunt.

Quedam uero, sed pauca quidem in hoc libro occurrunt, que librarius adiecit, nisi aliqua iis a Cecilio preposita omisisse dicatur. Talia profecto sunt hec uerba: Ab hoc capite suos persequi , que nullam cum antecedentibus aut subsequentibus  habent connexionem. Cetera porro in eo codice quecumque aut dempta, aut addita, aut transposita fuerunt, hec ne eadem repetamus, suo loco annotabuntur.

At longe plurima toto passim in eodem codice ostendemus loca, que non solum librarii, ut adsolet, aut oscitatione ac negligentia, aut nimia scribendi festinatione, sed magna etiam lingue latine ignoratione deprauata sunt, penitusque corrupta. uisne quibusdam saltem exemplis id tibi nunc probari? Animum, queso, ad hec uerba aduerte, quibus Cecilius de nobilibus feminis, etsi innocentibus, ad supplicium tamen ductis sic loquitur: »Ne impetu populi de carnificum manibus raperentur, promoti militari modo instruc tibile mens essagitari persequuntur  .« Quis autem primis latine lingue elementis imbutus, ita umquam scribere potuit? Nec magis sanus est alius Cecilii nostri locus, ubi de inhumanis Maximini imperatoris exactionibus sic disputat: »Armentorum, ac pecorum greges ex agris rapiebantur ad sacrificia cotidiana, quibus eos adeo corruperat, ut aspernarentur annonam, et effundebant passim sine delictu, sine modo culites uniuersos, quorum numerus ingens erat, pretiosis uestibus nummis expungerent .«

Tertium, si lubet, exemplum addemus, inde desumptum, ubi de Herculio, Galerii filii sui insaniam timente, hec scribuntur: »Urbe munita, et rebus ceptis inimicis diligenter instructis proficiscitur in  Galliam .« Summam denique librarii imperitiam euidentissime probant alia uerba ab illo in hunc modum transcripta: »Cessere Phillides, cirona, metonius melamphius .« Ibi enim Cecilius citat illud uirgilii carmen:

   ·: Cessere magistri
Phillyrides Chiron, Amythaoniusque Melampus.


Cum igitur unicus ille Ceciliani libri codex, tot tantisque mendis infectus, hactenus repertus fuerit, nonne ingenue fatendum est huncce librum, tam imperita manu descriptum, ad nos nec incorruptum, nec plane integrum peruenisse? Scimus quidem non parum laboris a doctis quibusdam uiris insumptum, ut his omnibus uulneribus mederentur. Sed nichil aliud sepius protulerunt, nisi meras coniecturas,  easque sic incertas, et a se inuicem discrepantes, ut nullus asserere audeat utrum aliquis, aut quis ex illis ueram inuenerit auctoris nostri lectionem. Aliis igitur codicibus, Colbertino emendatioribus, aut uno saltem alio iisdem mendis carente opus est; ut hic Cecilii nostri liber pristine et integre sanitati restituatur.



ARTICULUS III.

De uero genuinoque huius libri titulo et argumento.

Quis sit huius libri titulus non aliunde profecto certius cognoscere possumus, quam ex eo, qui solus, uti diximus, superest, Colbertino codice. At in eo inscribitur Lycii Cecilii liber de mortibus persecutorum. Qui autem publicandis illius editionibus prefuerunt,  persuasum utique habentes hunc ipsum esse librum, quem Hieronymus  a Firmiano Lactantio de persecutione compositum testificatur, huic titulo addiderunt utrumque Firmiani Lactantii nomen. Nec defuit etiam, qui pari auctoritate duplicem illam inscriptionem, et in manuscripto codice, et ab Hieronymo notatam de mortibus persecutorum, aut de persecutione suis in hunc librum commentariis coniunxerit. Sed nulli unquam licuit libri, a se non compositi, titulum mutare; nisi ipso Sole meridiano clarius ostendat eum ab infidelibus corruptum fuisse librariis. At quia nemo hactenus, ut infra dicetur, demonstrauit an deprauatus sit libri, quo de agitur, titulus, is talis procul dubio debuit retineri, qualis in illo Colbertino codice exhibetur.

 Porro autem si libri huius argumentum hacce illius, uti debuit, inscriptione explicatur, inde colligi potest toto hoc in libro de tyrannorum, qui primis Ecclesie seculis christianos crudeliter persecuti sunt, mortibus disputari. Non satis tamen distincte et enucleate intelligitur, quinam sint illi, an omnes, an aliqui tantum Ecclesie christiane persecutores. Decem quippe illius persecutiones ab Eusebiani chronici auctore, Paulo Orosio, Sulpicio Seuero, et aliis enumerari solent. Eas uero Augustinus non tam sua, quam ceterorum omnium etatis sue Scriptorum, opinione sic recenset: »Primam persecutionem computant, a Nerone que facta est; secundam a  Domitiano, a Traiano tertiam, quartam ab Antonino, a Seuero quintam, sextam a Maximino, a Decio septimam, octauam a ualeriano ab Aureliano nonam, decimam a Diocletiano et Maximiano.« At Cecilius quatuor ex his decem persecutionibus penitus omisit, eas uidelicet, quas Augustinus et alii a Domitiano usque ad Decium motas fuisse testificantur. Cur autem tam altum eius fuerit de illis silentium, si postules, hanc tibi ipsiusmet uerbis reddemus rationem: »Nullos inimicorum impetus passa tunc Ecclesia, manus suas in orientem occidentemque porrexit.« Iam uero non querimus an id uerum sit: sed inde certo planeque colligitur Cecilii propositum in hoc libro non fuisse de omnium omnino Ecclesie persecutorum, sed plurium dumtaxat mortibus disserere,  de iis uidelicet, qui sua propter scelera, sicut ille in huius libri et fine et initio declarat, ac propter immanissimam in christianos seuitiam, penas miserabili exitu dederunt.

Neque etiam constituerat eodem prorsus modo de iis ipsis disputare, quorum mortem describit. De primis si quidem a Nerone usque ad Diocletianum tanta breuitate, quinque post libri sui exordium capitulis disserit; ut eos leuissime dumtaxat attingere uoluisse uideatur. Maximam enim uero libri partem consumit in ultimorum Ecclesie persecutorum Diocletiani, Herculii, Galerii, Seueri, Maxentii, et Maximini horrenda tam in christianos, quam gentiles crudelitate, aliisque eorum sceleribus explicandis, propter que meruerunt miserrima morte puniri.

 Non alius itaque in hocce libro conficiendo Cecilii scopus fuit, quam premissa persecutionis a primis illis imperatoribus in christianos commote, illorumque interitus breuissima enarratione, fusius explicare posteriorum in eosdem christianos immanem seuitiam, nefanda ipsorum crimina, mortem funestam, ac quomodo iis tandem diuina ultione exstinctis, Ecclesia Christi mirabilem plane egerit triumphum. At certe nemo est, nullis preiudiciis preoccupatus homo, qui non fateatur uerum genuinumque uideri huius libri titulum de mortibus persecutorum, cui nichil addi unquam debuit.



ARTICULUS Iu.

Quibus rationibus ad hunc librum scribendum Cecilius  impulsus fuerit, ac quo tempore illum in lucem protulerit.

Duas Cecilius profert rationes, quibus ad hunc librum scribendum impulsus fuit . Prima est, ne memoria tantarum rerum interiret, id est, penarum et interitus, quibus tyranni, et christiane religionis persecutores, miserabiliter uitam finierunt, ac quomodo iis, uti mox dicebamus, equissimo Dei iudicio de medio sublatis, triumphans Christi Ecclesia pacem maioremque, quam antea, splendorem recuperauit.

Secunda ratio est, ut si quis horumce tyrannorum historiam scribere deinceps uoluisset, ab eo ueritas non corrumperetur, uel peccata illorum, uti ipsemet  Cecilius ait, aduersum Deum, uel iustitiam Dei aduersus illos reticendo. Ex utraque autem illa ratione colligi potest pro certo Cecilium habuisse huiusmodi historiam, a nullo saltem christiano scriptore ad sua usque tempora aut compositam, aut iuris factam fuisse publici.

Quid ergo, inquies, nonne multi acta Martyrum, et christiane religionis apologias in uulgus antea, nec semel emiserant? At certe hec scribi ab illis non potuerunt; quin enarrauerint tyrannorum flagitia, scelera, feritatem, immanitatem, et penas grauissimas, quas tantis criminibus debitas, funesta morte uindici Deo dederunt. Numquid igitur Cecilius id ignorabat? Minime quidem: sed negat tantummodo editam hactenus fuisse peculiarem quamdam de persecutorum  precipue ultimorum crudelitate, sceleribus, et morte historiam, aut eam suas uenisse in manus. Nec mirum sane; quandoquidem hunc ille librum paulo post Maximini imperatoris necem se composuisse significat. Sed huius scriptionis tempus accuratius inuestigandum est.

Primum itaque constat nunc Cecilii librum nuncupari Donato Confessori, qui sub initio persecutionis, a Diocletiano excitate, detrusus in carcerem, plurimaque per sex annos tormenta propter christiane religionis professionem perpessus, inde tandem, ac post datum a Galerio moriente in eiusdem religionis gratiam edictum anno 311 liberatus esse perhibetur.

Deinde uero auctor noster  adseuerat  Maximinum imperatorem tyrannorum omnium, qui christianos uexauerunt, postremum fuisse. Nec minus perspicue ab illo traditur hunc, aliosque omnes christiane Ecclesie inimicos et persecutores sic fuisse debellatos, et diuina ultione profligatos: ut nulla eorum aut stirps, aut radix, uel sicut Eusebius loquitur: , , , nec genus, nec soboles, nec ullum nominis eorum uestigium , in terra amplius remanserit. Ad hec uero, in huiusce libri exordio et fine non sine summa grati animi testificatione palam predicat redditam christianis pacem, Christique Ecclesiam in pristinum restitutam esse statum atque splendorem. Atqui Maximinus anno Christi 313, aut ad summum 314, mortuus est.  Preterea Cecilius de Licinio loquitur et Constantino, adhuc federe et amicitia coniunctis, ac nullam obortarum inter utrumque simultatum uel minimam ullibi fecit mentionem. Denique nullibi Licinium in persecutorum Ecclesie numero posuit: immo uero haud obscure significat ipsum fauisse christianis, et integrum refert edictum, quod in eorum gratiam mense ianuario anno 313, ab illo datum esse memoratur. Post hunc igitur annum, et priusquam idem Licinius in christianos seuire cepisset, hic liber a Cecilio, nisi nos ipse fallat, editus est. uerumenimuero si Eusebiani chronici auctori et aliis, quos alibi citauimus , Scriptoribus fides habenda sit, Licinius  christianos ex palatio suo anno 319, aut 320 eiecit, atque inde eruditiores critici ducunt persecutionis ab eo excitate initium. Cecilius itaque intra huius 313 et 320 anni spatium, hunc librum composuit.

Quo autem precise anno manum ultimam ei imposuerit, dictu sane difficilius. Scriptum namque Sozomenus , reliquit Licinium post Cibalensem pugnam, qua anno 314 mense octobri a Constantino, illius tunc hoste, uictus est, mutato prorsus animo, christianos eorumque sacerdotes ideo uariis penis afflixisse; ut eidem Constantino ipsorum fautori crearet molestiam. Tunc ergo cepit in illos grassari. Quin etiam Eusebius  nobis exhibet orationem a Licinio ante Cibalense illud  prelium habitam, qua militibus edixit deos, quos hactenus coluerant, si uictoriam darent, ab omnibus fore semper honorandos; secus uero, colendum Constantini Deum. uerum inde non conficitur tunc motam ab illo fuisse publicam in christianos persecutionem, sed potius eum ancipiti adhuc hesisse animo quam religionem aut reiiceret, aut tueretur. Quid uero, quod hec priuata Licinii facta Cecilio, qui longius aberat, latere potuerunt?

At certe ille ipse aperte declarat post supra memoratum Licinii edictum anno 313, pro christiana religione datum, subsecutam esse mense augusto uel septembri, Maximini et Candidiani mortem. Tum deinde narrat, illo mortuo, ualeriam Diocletiani filiam, cum matre sua Prisca per uarias prouincias,  plebeio cultu, quindecim mensibus uagantem errasse, et utramque postea capitis damnatam . Mortue itaque sunt circa finem anni 314, ut infra fusius explicabitur. Nondum ergo hic liber in lucem tunc prodierat. At cum ibi finiatur, nonne inde haud immerito concludi potest illum a Cecilio hoc ipso tempore profectum, cum nichil adhuc, nec de Cibalensi prelio, nec de excitata a Licinio in christianos persecutione quidquam comperti habuisset. Ab eo itaque hic liber circa finem anni 314, aut paulo post scriptus uidetur.



CAPUT II.

De libri huius auctore, et Donato Confessore, cui nuncupatur, ac de tribus iudicibus, quorum iussu uariis ille propter Christi confessionem suppliciis affectus est.



ARTICULUS PRIMUS.


Proponuntur argumenta, quibus plurimi hunc librum Firmiano Lactantio uindicari posse putauerunt.

Libri huius titulus, a nobis qualis in unico codice Colbertino describitur, talis omnino representatus, apertissime prodit Lycium, siue Lucium, littera y pro u, sicut adsolet, posita, Lucium inquam Cecilium ipsius reuera esse auctorem  . At quis ille sit, in dubium haud immerito uocari potest. Nemini etenim, ueterum historiis uel mediocriter imbuto, incompertum  est clarissimam olim apud Romanos fuisse Ceciliorum gentem, ex qua omnes, quotquot orti essent, nomen accipiebant Cecilii, addito, ut a se inuicem distinguerentur, agnomine aliquo, et aliquando etiam cognomine. Pluribus quoque post stabilitam religionem christianam commune fuit Cecilii nomen. Palam siquidem fecimus quemdam in Minucii Felicis Octauio introduci Cecilium, qui reiectis ethnicorum religionibus, quas defendere frustra conatus fuerat, christianam lubentissime suscepit . Alium adhuc Hieronymus , memorat Cecilium Africane ecclesie presbyterum, a quo Cyprianus, Carthaginensis Episcopus, ad christianam fidem adductus, sumpsit ipsum idem Cecilii cognomentum.  Denique in pluribus eiusdem Cypriani epistolis nomen Cecilii inscriptum legimus .

A quamuis hi aliique bene multi, doctrina et pietate insignes, nomen illud sortiti sint; Baluzius tamen, quem alii plerique omnes sequuntur, sibi uisus est certo et perspicue deprehendisse Lucium Celium, seu Cecilium Firmianum Lactantium huius libri, non secus atque aliorum, de quibus disputauimus, esse auctorem ac parentem. Persuasum autem id ita habuit; ut ullo absque scrupulo in prima libri huius editione, et alii in subsequentibus, quatuor illa Lucii Cecilii Firmiani Lactantii nomina prefixerint. Neque eum uel minimum quidem morata sunt omissa in ueteri et unico codice Colbertino duo posteriora uocabula,  quibus Lactantius a ceteris omnibus, Cecilii, siue Celii nomine appellatis, proprio quasi quodam charactere discernitur. Nam ea, inquit, ab oscitante librario, sicuti Sirmondus ad Sidonium in simili causa annotauit, pretermissa sunt.

Tribus autem argumentis ad hunc librum Lactantio uindicandum, et illius nomini haud dubitanter inscribendum se inductum fuisse significat. Primo etenim, ubi Hieronymus genuina Firmiani Lactantii opera enumerat, in eorum numero ponit, de persecutione librum unum. At is ipse est, ait Baluzius, de quo agitur .

Secundum uero argumentum ille duxit ex huiusce libri stylo, qui ipsi omnino Lactantianus uisus est. Et  id quidem confirmat uirgilii uersibus, qui huicce libro, quemadmodum genuinis Lactantii operibus, interseruntur.

Tertium denique rationis nomentum ab eo petitur ex uariis loquendi modis, qui in hoc, sicut in aliis Lactantii libris ad uerbum leguntur.

Tantis porro tamque manifestis, ut ille opinatur, rationibus illud dumtaxat opponi posse putauit, quod Lactantius in uulgatis librorum suorum editionibus non Cecilius, sed Celius uocatur. Sed respondet tam leuis momenti esse hanc difficultatem, ut neminem prorsus mouere debeat. In Colbertino enimuero 507, uariorum Lactantii librorum codice nuncupatur Cecilius, in aliis uero duobus 1003 et 1495, nec non in  uetustissimo Oxoniensi illud aliudque prenomen omittitur, et simpliciter appellatur Firmianus Lactantius. uerumtamen duabus postea huiusce de persecutorum mortibus libri editionibus Oxoniensi et Cantabrigiensi prefecti, hac Baluzii responsione minime permoti, illius titulo nomen Celii, non Cecilii preponi uoluerunt.

Hec porro omnia, nec plura sunt rationum momenta, quibus Baluzius, aliique eruditi homines, hunc librum Firmiano Lactantio tribuere hactenus conati sunt. Ea autem sic retulimus, ut nichil plane eorum uiribus detractum, sed aliquid potius auctum fuerit. At tametsi illa Baluzio aliisque ferre omnibus ualidissima uideantur; aliter tamen Baudrio uisum fuit , sed cur, quaue ratione,  ille non explicauit. Quo autem sumus animi candore et ingenuitate, dissimulare non possumus plura, et longe maioris, quam superiora, roboris nobis suppetere argumenta, que non minimum dubitandi locum prebeant utrum hic liber a Firmiano Lactantio sit reuera compositus. Candido autem ac simplici more nostro ea proponemus; quo omnes, depositis omnibus preiudiciis, facilius intelligant quid de huius libri auctore certius statuendum sit.



ARTICULUS II.

Proferuntur argumenta ex huius libri titulo desumpta, quibus confici posse uidetur Firmianum Lactantium non esse illius auctorem.

Primam dubitandi rationem an hic liber Lactantio  Firmiano tribui debeat, ipsiusmet titulus nobis suppeditauit. Due enim sunt illius partes, quarum prima auctoris nomen, secunda eiusdem libri argumentum nobis exhibent. Atqui utraque pars demonstrat Firmianum Lactantium non esse eius auctorem. Non aliud quippe in eo nomen, nisi Lucii Cecilii inscribitur. Lactantius uero quatuor his nominibus Lucius Celius, siue Cecilius Firmianus Lactantius appellatus est. At clarissimus uir Christophorus Mattheus Pfaffius nos admonuit in uetustissimis codicibus operum eiusdem Lactantii Bobiensi et Oxoniensi, in octo Taurinensibus, in Ambrosiano, Mutinensi, et duobus Florentinis utrumque Lucii Celii, siue Cecilii prenomen penitus omitti. Ad Gallicanos autem codices quod spectat, in regio codice olim Puteano, ab annis 700, aut 800 scripto hic diuinarum Institutionum titulus est: Firmiani  Lactantii de falsa religione. Postea: Incipit liber secundus Lactantii Firmiani. Et in fine: Celi Firmiani Institutionum . . . explicit. Ad calcem uero libri de Ira Dei legitur: Cecili Firmiani de ira . . . explicit; et libri de Opificio Dei: Cecili Firmiani . . . explicit. In altero regio codice, quondam Floriacensi ab annis circiter 900 exarato: Incipit liber Firmiani Institutionum, etc., atque in margine eadem manu: Celii Firmiani de religione; et in fine, L. Celi Firmiani, eodemque modo ad libri tertii, quarti et quinti calcem. Plures adhuc sunt in Colbertina bibliotheca codices, sed longe recentiores, uti in nostra de librorum Lactantii dissertatione exposuimus. At unus tantum hec  quatuor Lucii Cecilii Firmiani Lactantii nomina exhibet.

uidesne integrum Cecilii nomen in solo Colbertino codice scriptum? In Puteano enim legitur Celi et Celii, et duobus aliis in locis Cecili: sed librarius in his nominibus scribendis alicubi certe errauit. Quis autem dixerit unius codicis aut titubante, aut errante librarii manu exarati, et recentissimi alterius auctoritatem ceteris longe pluribus et uetustioribus et melioribus esse anteponendam? Nonne ergo inde concludi recte potest in dubium saltem iure merito uocari utrum Cecilii aut Cecilii nomen unum ex his quatuor sit, quibus Lactantius uocatur. Atqui si id incertum est, hinc plane conficitur in libri de mortibus persecutorum titulo unum dumtaxat ex illis quatuor, nimirum Lucius, certo inueniri. Nam secundum, uidelicet  Cecilius, anceps saltem, uti diximus et dubium est. Duo autem posteriora, scilicet Firmianus Lactantius, plane absunt. Qua ergo ratione hic liber tanta securitate in eius editionibus potuit quatuor Lactantii nominibus inscribi?

Sed agedum, et dic, queso, quid prohibet quominus stemus codicis nostri titulo, ac credamus Lucium aliquem Cecilium esse illius libri auctorem? Nonne satis perspicue ostendimus plures sane, nec ignobiles quidem fuisse uiros, qui eodem Cecilii nomine sunt appellati, et eadem qua auctor noster etate uixerunt? Nulla autem certa ratio proferri potest, cur hic liber ab uno ex illis compositus non fuerit. Non magna igitur sine temeritate asseri potuit illum editum fuisse a Firmiano Lactantio, cuius hec duo nomina in libri  huius titulo inscripta non sunt, et tertium dubium saltem esse debet.

At quis est, inquiunt, iste Lucius Cecilius? Sed ab his, qui id postulant, uicissim petimus quinam sint plurimorum, quorum unicum superest exemplar, librorum auctores, qui solo nomine eis prefixo nobis cogniti sunt. Numquid eis idcirco abiudicande erunt genuine commentationes, et adscribende alteri, qui ex pluribus illorum nominibus unicum pretulerit?

Ea itaque leuissima profecto postulatione omissa, Baluzius aliique contendunt ab oscitante librario pretermissa fuisse in libri de mortibus persecutorum titulo duo Lactantii Firmiani nomina. Sed id nec ulla penitus ratione firmatur, nec quomodo fieri potuerit uidemus. Nam is titulus minio et litteris, uti aiunt,  maiusculis exaratus est. Quis autem nescit maiorem a librariis diligentiam in hisce titulis, et auctorum nominibus, quam in ceteris omnibus describendis adhiberi? Lento siquidem ac peculiari modo hasce litteras singillatim, nec calamo currente effingunt. Huc accedit, quod hic liber ab eo librario scriptus est, qui multa uerba, a se primum deprauata correxit. At certe titulum libri, si quid ipsi defuisset longe potiori iure emendare debebat.

Fac tamen, si Deo placet, utrumque Lactantii Firmiani nomen a librario oscitante, et aliud cogitante, quod fieri uix aut ne uix quidem potuit, fuisse omissum. Numquid ille, ne libri huius haud dubie uenalis pretium perderet, titulum eius numquam postea relegit?  Numquid etiam ab alio aliquo numquam lectus est, qui illum omissorum nominum admonuit? Tunc enimuero illa, sicut in alio Lactantii codice factum uidimus, saltem in margine descripsisset.

Sed similem, inquit Baluzius, pretermissionem Sirmondus in suis ad Sidonii libros animaduersionibus annotauit. Sed que illa sit non indicat. Numquid autem ea est a Sirmondo edita in hunc titulum: C. Solli Apollinaris Sidonii epistolarum liber primus. Ibi namque doctus ille uir obseruat, in quibusdam, non in cunctis codicibus, Modesti nomen additum. Sed ibidem continuo nos admonet nullam huius posterioris nominis ullibi apud Sidonium fieri mentionem, nisi eo forsitan alludere uideatur, ubi ad Oresium scribit, malle se Modestum, quam facetum existimari.  Quis autem non uidet hanc pretermissionem ab illa multum discrepare, que in Ceciliani libri titulo fingitur? Modesti siquidem appellatio quintum erat, nec proprium Sidonii nomen, quod illi rarissime, et in quibusdam tantum manuscriptis codicibus attributum fuit. Querendus ergo alius libri alicuius titulus, in quo propria ac peculiaria auctoris nomina omittantur.

uerum insurget fortasse aliquis, et urgebit ab eodem Sirmondo  insuper obseruari nobiliores, stante Romana republica, uiros pluribus nuncupatos fuisse nominibus, quorum proprium illud erat, quod primum. Post reipublice uero euersionem mos, inquit, inductus est; quo proprium cuiusque nomen postposuerunt ceteris,  aut aliunde pro arbitrio, ac sepius a propinquis affectibus deductum imposuerunt. Fatetur autem uir ille doctissimus in quibusdam librorum titulis a posteriore hoc more aberratum. Nam rei rustice, uerbi gratia, scriptor quatuor uocabatur his nominibus; Palladius, Rutilius, Taurus, Aemilianus. At quamuis hoc ultimo nomine tamquam proprio illum Isidorus  citauerit, a pluribus tamen Palladius tantum uocatur. Quatuor quoque erant Cassiodori nomina: sed nonnulli nomine Senator, quod epithetum esse arbitrabantur, plane reiecto, Cassiodorum simpliciter nuncupauerunt. Sed librariorum, pergit Sirmondus, breuitati studentium, negligentia proprium dumtaxat quorumdam auctorum nomen, quod quidem ultimum erat, illorum libris inscriptum fuit.

 Sed quid contra nos facit hec scita Sirmondi obseruatio? nos enim ibi monuit a festinantibus librariis omissa fuisse prima Auctorum nomina, ac scriptum tantummodo ultimum. At nunc non de primis agitur Scriptoris nominibus, sed de ultimis, que a librario pretermissa iure uel iniuria contendunt. Huc accedit quod Lactantius in nullo umquam librorum titulo, nec ab ullo umquam auctore Lucius, aut Lucius Cecilius tantum appellatus est. Quacumque igitur festinatione liber de mortibus persecutorum exaratus fingatur, illius titulo nomina Firmiani Lactantii potius quam Lucii Cecilii, scribi debuerant.

Preterea Sirmondus aperte declarat paucorum  librariorum fuisse hunc ab eo notatum errorem. Atqui si paucorum est, numquid hinc ulli inferre licet eamdem fuisse oscitationem illius nominatim librarii, qui librum de mortibus persecutorum transcripsit? Sed dic, queso, cur ille potius, quam tot alii librarii, a quibus omnes aut alique separatim Lactantii commentationes descripte sunt, duo precipua eius nomina omisit, et ex duobus aliis unum scripsit quod quidem, ut diximus, ualde dubium est? Donec igitur id plane ostendas, nonne multo uerisimilius, ne dicamus, certius est auctorem libri de mortibus persecutorum duobus tantummodo Lucii Cecilii nuncupatum nominibus, longe a Firmiano Lactantio diuersum fuisse?

Alios porro non magis audiendos putamus, qui  instabunt Lactantium solo aut Firmiani, aut Lactantii, aut utroque hoc nomine sepius uocari. Nam cum utrumque illud nomen ei proprium fuerit, utroque, aut uno ex iis tantum a ceteris omnibus scriptoribus satis discernitur.

Ad secundam uero tituli, quo huiusce libri argumentum continetur, partem si ueniamus, inde sane rursus confici potest illum Firmiano Lactantio iure haud prorsus merito adiudicari. Nam his uerbis de mortibus persecutorum, nec pluribus representatur. Atqui nemo umquam aut ostendit, aut dixit compositum fuisse a Lactantio librum, quem de mortibus persecutorum inscripserit.

Contra tamen Baluzius aliique contendunt hanc inscriptionem eamdem penitus esse, ac libri illius,  quem Hieronymus  ab ipsomet Lactantio, non alio, quam simplici de persecutione titulo editum fuisse testificatur. Sed quo, amabo te, argumento id Baluzius, tanta, uti omnes norunt, eruditione preditus, uel alii deinceps probauere? Nullo plane. Cur ergo? Numquid arbitrati sunt ita unum eumdemque esse de persecutione et de mortibus persecutorum librum; ut ad id demonstrandum nullo, ne minimo quidem, argumento opus sit? Sed quis eis illud asserentibus fidem statim habebit? Nobis certe uidetur his titulis diuersum omnino argumentum designari, quod quidem uario penitus modo tractari debuit. Qui enim de persecutione, christianorum uidelicet, conficit librum, is procul dubio in illo explicare debet que,  et quanta ii pro religionis sue professione tormenta ac supplicia pertulerint, ac quomodo illam ad extremum usque spiritum, et crudelissimam internecionem fuerint tutati. Atqui hec describi potuerunt, tametsi nulla aut leuissima de ullius persecutoris morte, aut publicis gentilium rebus fiat mentio. Contra uero Cecilius noster in libro de persecutorum mortibus simili plane modo de gentilium ac de christianorum uexationibus sermonem instituit. Deinde uero ab huius libri exordio aperte declarat illum a se ideo editum, ut palam omnibus faceret, quibus penis in eos christianorum persecutores celestis iudicis seueritas uindicauerit, ac quomodo illi serius quidem, sed grauiter ac digne debitas sceleribus suis  penas supremo persoluerint Deo, qui in illis exstinguendis et delendis uirtutem maiestatemque suam ostendit. Ad illud autem argumentum toto in libro collineat, nec ab illo ad aliud digreditur. Diuersum est igitur utriusque libri de mortibus persecutorum, et de persecutione argumentum.

Neque dixeris Hieronymum ex iis unum esse, qui in citandis memoriter librorum titulis sepius errauerunt. Non enim hunc solum Lactantii librum, sed alios plures citauit. Qua ergo ratione dici potest in hoc solo recensendo memoria lapsus? Deinde uero si memoria illum ibi defecit, cur illius falsa auctoritate ad hunc librum Lactantio adiudicandum abutuntur.

Preterea quomodo tanta confidentia asseuerari  potest unam eamdemque esse illam de persecutione, et de mortibus persecutorum commentationem? Scimus enim quid hic Cecilii de mortibus persecutorum liber complectatur: quid uero in Lactantii libro de persecutione scriptum fuerit, plane penitusque ignoramus. Nam iacturam illius iam a longissimo tempore fecimus, ac solus illius titulus ab Hieronymo designatus superest. Tacuit enimuero eximius ille doctor que in illo a Lactantio disputata sunt, nec ulli alteri hec scire hactenus licuit. Donec ergo hic liber inueniatur, aut aliquis nobis certo ostendat que in hoc, a se lecto, contineantur, nemo plane homo affirmare iure merito potest illum eumdem esse, atque Cecilii nostri librum. Sed ad alia non minoris ponderis rationum momenta gradum, si lubet, faciamus.



ARTICULUS III.


Exponuntur alia argumenta, quibus demonstrari potest hunc librum a Firmiano Lactantio non esse profectum, et iis opposita diluuntur.

Nullum certe, quo hic liber Lactantio adiudicetur, argumentum minoris momenti et ponderis esse uidetur, quam illud, quod plurimi hactenus ex auctoris illius stylo et scribendi ratione erui posse existimant. Nam inde manifeste demonstrari potest eum ab illo Firmiano Lactantio scriptum numquam fuisse. Quod quidem ut clarius faciliusque percipiatur, obseruandum est longe certius ex styli orationisque differentia, quam similitudine, iudicium ferri posse, an diuersi  libri ab uno eodemque auctore profecti fuerint. Plures enimuero potuerunt alterius stylum scribendique modum aut assequi, aut saltem imitari. At nullus in conscribendis pluribus libris omnino dissimili penitusque diuerso loquendi modo usus est. Atqui ea dictionis, sermonisque discrepantia in Cecilii et Lactantii libris passim deprehenditur.

Qui enim hunc Cecilii nostri librum maiori cura peruolutarunt, suisque illustrare connisi sunt notis et obseruationibus, hi fateri coguntur Cecilii breuiloquentiam, eiusque sermonis breuitatem uitiosam esse, ac plane obscuram. Et certe pluribus in locis tanta obscuritate est inuoluta; ut ii qui tenebricosos eiusmodi locos aut suis animaduersionibus, aut Gallicis  Anglicisque interpretationibus explicare uoluerunt, a se inuicem omnino dissentiant. Nihil autem necesse est horumce obscuriorum locorum, et uariarum in his explanandis opinionum omnia hic congerere exempla. Nam sepius occurrunt, et plura a nobis postea annotabuntur. Quis autem nobiscum non fatebitur eruditos illos homines debuisse aut uitiose huius breuitatis accusare Lactantium, aut ipsi hunc librum abiudicare? Atqui nullus adhuc illud sermonis uitium in genuinis Lactantii operibus deprehendit. Quid autem inde sequitur, quis non uideat?

Sed agedum, planeque demonstremus quantum non solum obscura sit Cecilii nostri breuiloquentia, sed quantum etiam illius dicendi genus et stylus a Lactantiano discrepent. Primum itaque Cecilius   de primis Christi discipulis sic loquitur: Per omnes prouincias et ciuitates Ecclesie fundamenta miserunt. Quis autem bone latinitatis auctor hoc, quod Lactantianum esse uenditant, umquam dixit mittere fundamenta? Is certe non est Lactantius, qui melius scripsit fundamenta Ecclesie ubique iecerunt . Numquid autem dices ibi errasse imperitum librarium, qui pro uerbo iecerunt, scripsit miserunt? Sed id primo quidem gratis fingitur. Deinde uero si omnia barbara uerba, et improprie dictiones, que in hoc libro occurrunt, librarii imperitie tribuenda esse censeas, qua ratione asseuerare potes Lactantianum loquendi genus in hoc ipso libro facile agnosci, quod in unico, hactenus superstite, exemplari fede corruptum fateris?

 Paulo post uero Cecilius  de secundi Ecclesie persecutoris morte disputat. Sed Domitiani, a quo excitata est, nomen nullibi, ne semel quidem ab eo expressum inuenies. Siccine ergo Lactantius suspensos suis in libris retinuit legentium animos; ut eis, de quo loquatur, relinquat non facile diuinandum?

Tum deinde Cecilius: »Rex, inquit, Persarum Sapores, qui eum, ualerianum imperatorem, ceperat, si quando libuerit aut uehiculum ascendere, aut equum, inclinare sibi Romanum iubebat, ac terga prebere, et imposito pede super dorsum eius, illud uerum esse dicebat, exprobrans ei cum risu, non quod in tabulis, aut parietibus Romani pingerent.« Quis umquam, amabo te, phrasim  huic similem in ueris Lactantii libris animaduertit? Eam proferat, si libet, ac cedimus. At certe Baudrius fatetur primo nulla huius commatis, imposito pede super dorsum eius, sibi occurrisse exempla, nisi in uulgata sacre Scripture interpretatione, quam quidem Lactantiano stylo similem esse nemo umquam dixerit. Deinde uero idem Baudrius declarat se horum uerborum, illud uerum esse dicebat, uix ac ne uix quidem assequi potuisse sensum. Numquid ergo illum facilius percipient alii, minus docti, aut qui animo non ita attento hunc librum legerunt? At quidam auctores deprehendisse sibi uidentur particulam non ibi prepostere a librario additam, qua sublata sensus auctoris obscurus non erit. Sed quid  inde? Non querimus utrum sublata ea particula, sensus sit clarior: sed utrum tota hec phrasis profecta sit a Lactantio, qui Cicero christianus habetur. Nescio sane utrum aliquis, qui elegantie Ciceroniane gustum habeat, id umquam dixerit.

Numquid etiam Lactantii stylum magis redolent hec de Galerio imperatore Cecilii  uerba: »Sed differo de factis eius dicere, ne confundam tempora. Postea enim quam nomen imperatoris accepit, exuto socero, tum demum furere cepit, et contemnere omnia; Diocles enim ante imperium uocabatur.« Quenam autem, obsecro, est horum uerborum connexio, tametsi copula enim coniungantur? Quid ibi facit mutatum aut Dioclis nomen, aut huius mutationis commemoratio? Nonnulli quidem suspicantur  in textu aliquid esse hiulcum, aut deprauatum. Ita sane et hic et alibi corruptionis ea insimulant, et loca, et dicta, que excusare non possunt. Nam fede etiam corrupta arbitrabantur non magis clara, et explicatu facilia Cecilii uerba, quibus Diocletianum inter et Herculium quid fuerit discriminis, sic exponit: »Hoc solum, inquit , differebat, quod auaritia minori altero fuit plus, maiori uero minus, sed plus timiditatis, plus uero animi, non ad bene faciendum, sed male.« Neque minus etiam suspecta, propter similem obscuritatem, illis uidetur integritas horum de Galerii matre uerborum: »Mulier admodum superstitiosa que cum esset, dapibus sacrificabat pene quotidie, ac uicariis suis epulis exhibebat .« uerumtamen iis omnibus in locis nec ulla prorsus in  manuscripto codice corruptionis nota, nec ullum plane uestigium. Esto tamen. Hec et alia, si uelis, passim omnibus obuia, que breuitatis ergo pretermittimus, tenebricosa, ambigua, atque explicatu difficillima huius libri loca, a librario fedata, corrupta, adulterata, detruncata, transposita fuerint: quid inde, queso, conficies; nisi certo affirmari non posse Lactantium esse huius libri auctorem, donec alius codex plane integer et incorruptus inueniatur?

Quid uero, quod plures loci, pari caligine conspersi, nequeunt ullius corruptionis notari. Post citata etenim ultima uerba, Cecilius narrare pergit conceptum a Galerii matre in christianos odium, quod in filium transtulit. Tum autem continenter adiicit: Ergo habito inter se per totam hyemem consilio . . . . diu  senex furori eius repugnauit. Dic, queso, ad quos, putas, referuntur prima Cecilii uerba? Numquid ad Galerii matrem, de qua proxime locutus est? Minime . Nam de illa ibi non loquitur, sed de Galerio et Diocletiano, de quo factum longe antea sermonem omnino interruperat.

De eodem insuper Galerio postea dixit : Tunc Cesar medio hyemis profectione parata prorupit. At quis non credat his uerbis significari illum Cesarem medio hyemis Nicomedia, ubi constiterat, repente aufugisse? Certe hunc Cecilii esse sensum uarii eius interpretes arbitrati sunt. Sed perperam. Nam prius ab eo dictum uidemus: Habito inter se, et Diocletianum, per totam hyemem consilio. uerus  itaque illorum uerborum sensus est Galerium ea omnia medio hyemis preparasse, que ad profectionem suam necessaria erant. Ubinam autem Lactantius ita umquam locutus est?

uisne et alia obscurioris orationis exempla? Lege, si placet, quid de horrendis eiusdem Galerii exactionibus Cecilius tradiderit : »Censitores alii, inquit, super alios mittebantur, tanquam plura inuenturi. Et duplicabatur semper illis non inuenientibus, sed ut libuit addentibus.« Numquid ullus similem, et tam obscurum scribendi modum in genuinis Lactantii libris hactenus animaduertit? Alibi uero hec Cecilius totidemque de nobilibus feminis, adulterii falso accusatis, et ductis ad supplicium, habet uerba : »Inuenitur quidam Iudeus . . . . . qui aduersus  insontes mentiatur. Iudex equus et diligens extra ciuitatem cum presidio, ne lapidibus obruatur, protulit.« De quonam, putas, id dictum, ne lapidibus obruatur? An de Iudeo accusatore, aut de iniquo iudice? Tam obscura profecto et ambigua sunt hec uerba; ut ea alii de primo, alii de secundo intelligenda esse censuerint. At uno addito uocabulo, uel ipse, uel ille, aut aliquo simili, affectate ab Auctore breuitati minime opposito, tolli poterat omnis obscuritas, et amphibologia.

Perge adhuc, obsecro, et lege quomodo Cecilius narrat euersas fuisse a Constantino Diocletiani et Maximiani Herculii statuas atque imagines. »Eodemque, inquit, tempore senis Maximiani statue Constantini iussu reuellebantur, et imagines cum quo  pictus erat. Et quia senes ambo simul picti erant, et imagines simul deponebantur amborum.« Nonne Cecilius longe clarius et breuius, omissis his uerbis: cum quo pictus erat, scribere poterat: »Eodem tempore Diocletiani, et senis Maximiani statue et imagines simul picte,« etc. Hec utique clara et perspicua forent, et ab omnibus facile intelligerentur. Quid autem id ipsi proposite breuitati officiebat?

Finem certe dicendi non faceremus, si omnia transcribenda essent paris ambiguitatis, et obscuritatis exempla. Neque id magne profecto est necessitatis. Quis enim ex his, que retulimus, aperte non uideat Cecilii stylum a Lactantiano plano, perspicuo, dilucido, esse prorsus alienum?

uerum quia difficillimum est ex plurium animis  gratam de singulari eruditissimi et antiquissimi, uti ipsis uidebatur, Scriptoris Opere, quod per tot secula deperditum fuit, a se tandem inuento, euellere opinionem, aliud exemplum subiiciemus, quod uel unicum omnibus equis rerum estimatoribus persuadere poterit hunc librum, ea scribendi ratione esse compositum, ut aperte clamet alium omnino, quam Lactantium, se habuisse parentem. Ab eo autem argumentum illud ducimus colloquio, quo Galerius Diocletianum ad purpuram et imperatoris dignitatem deponendam cegit. Primo itaque Cecilius mitiora quedam refert Galerii uerba, responsaque Diocletiani contra reclamantis. Tum deinde sic auctor noster prosequitur : »His auditis senex  languidus, qui iam Maximiani litteras acceperat, scribentis quecumque locutus fuisset.« Quis, oro te, hic Maximianus, et que locutus erat? Non intelliges sane, nisi animum ad ea reflectas, que antea dicta fuerant, Galerium prius conflixisse cum Maximiano Herculio, quem iniecto armorum ciuilium metu terruerat. Pergit deinde Cecilius: »Et didicerat augeri ab eo exercitum, lacrymabundus: Fiat, inquit, si hoc placet. Supererat ut communi consilio omnium Cesares legerentur.« Quorum omnium? Nam de solo Maximiano Herculio iamdudum mentionem fecerat. At ambiguis his uocibus Cecilius designauit Diocletianum, utrumque Maximianum, Herculium, et Galerium, ac Constantium, de quo iam a longo tempore tacuerat.

 Sed Auctorem nostrum sequamur, qui ad institutum dialogum continenter huncque rediit in modum: Quid opus est consilio, cum sit necesse illis duobus, qui nec ibi nominantur, placere quidquid nos fecerimus. Ita plane. Nam illorum filios nuncupari necesse est. Cuiusnam hec sunt uerba? An unius tantum? Neutiquam. Priora enim sunt Galerii, et posteriora Diocletiani, qui ei respondet; Ita plane. Tum ibi interrupto adhuc colloquio, nullaque rursus colloquentis facta mentione, Cecilius sic prosequitur: »Quid ergo fiet? G. Ille, inquit, dignus non est. Qui enim me priuatus contempsit, quid faciet, cum imperium acceperit? D. Hic uero et amabilis est, et ita imperaturus; ut patre suo melior et clementior iudicetur. G. Ita fiet, ut ego non possim facere, que  uelim. Eos igitur oportet nominari, qui sint in mea potestate, qui timeant, qui nichil faciant, nisi meo iussu. D. Quos ergo faciemus? G. Seuerum, inquit. D. Illumne saltatorem, temulentum, ebriosum, cui nox pro die, et dies pro nocte? G. Dignus, inquit, quoniam militibus fideliter prebuit, et eum misi ad Maximianum, ut ab eo induatur. D. Esto. Alterum quem dabis? G. Hunc, inquit, ostendens Daiam . . . . . fidem summa religione prestabat. D. Quis est hic, quem mihi offers? G. Meus, inquit, affinis. D. At ille gemebundus: Non, inquit, eos homines mihi das, quibus tutela reipublice committi possit. G. Probaui eos, inquit. D. Tu uideris, qui regimen imperii suscepturus es.« Perge adhuc, si uelis, et in uerbis, hoc colloquium subsequentibus, in idem adhuc obscurioris  sermonis uitium offendes. Quis autem, nisi maxima animi contentione singula queque dialogi huius uerba ponderauerit, facile agnoscet, que a Diocletiano, aut Galerio dicta sint? Et certe hoc ita difficile plurimis uisum fuit; ut quidam in editionibus, quibus prefuerunt, alii in suis animaduersionibus primas, uti uides, nominis cuiusque imperatoris loquentis litteras, eius uerbis prefigendas esse censuerint. At quorsum, queso, harum additio litterarum, et totius illius dialogi in notis descriptio? Non alia procul dubio causa proferri potest, nisi quia eruditi uiri probe intellexerunt quanta sit in discernendis colloquentium imperatorum uerbis difficultas. Quid tamen ad eam penitus tollendam facilius erat, quam  identidem, et ubi maxime opus erat, loquentis imperatoris nomen adiicere? Quid hoc contra sermonis breuitatem, quantumuis exquisitam faciebat? Sed tale procul dubio erat Cecilii ingenium, quod ab ipso, sicut ab aliis, scribendo proditur. Non male igitur quidam nos admonuit nostrum auctorem in illud orationis uitium incidisse, quod notatur hoc Horatii carmine:

            Breuis esse laboro,
Obscurus fio.
 At quis umquam in scriptis Lactantii illud tam obscure et ambigue breuitatis uitium umquam deprehendit? Nihil profecto eloquentie et perspicuitati, in eius libris ab omnibus, uti alibi ostendimus, agnite  magis oppositum .

Quid ergo recentiori cuidam scriptori facias, qui dum illud lectoris indagini relinquit, ipse tamen profitetur se nichil toto hoc in loco deprehendisse, Lactantio indignum? Cur enim lectoris iudicio id statuendum relinquit, quod ille suo preoccupat? Nonne potius debebat sinceram exspectare lectoris sententiam, ad quam nos prouocat, ac nos uicissim eum prouocamus. A quolibet autem, cui per otium licebit, hoc unice petimus, ut hunc librum, quantum uis breuem, cum nuper edita a doctissimo Pffafio Lactantianorum operum breuiori Epitome equo animo componere uelit, ac nisi nobiscum agnoscat ualde dissimilem esse utriusque stylum, tum illi lubenter subscribemus.

 Scimus quidem ab uno eodemque scriptore pro argumentorum et lucubrationum diuersitate suum uariari dicendi genus, atque aliud esse in scribendis historiis, aliud in epistolis, aliud in orationibus, aliud in polemicis disputationibus. Sed nullus scriptor, qui sicut Lactantius eloquentia, et clare ac perspicue dicendi gratia polleat, in ulla sua lucubratione, in qua etiam aliud, quam in aliis, argumentum quantumlibet diuersum pertractauit, ab eleganti, plano, et aperto ubique scribendi genere ad tantum obscuritatis uitium umquam dilapsus est.

Quosdam tamen audire nobis uidemur contra reclamantes plura, quam que retulimus, in hoc Cecilii libro inueniri loca, ubi ille clare et perspicue, nec minori, quam Firmianus Lactantius sermonis  elegantia loquitur. Esto sane. At negari etiam non potest in his, que a nobis transcripta sunt, et aliis bene multis, tantam esse difficilis et inculte locutionis obscuritatem; ut illa ad abiudicandum a Lactantio hunc librum plane sufficiat.

Et certe quo minus, uti iam diximus, ex quadam styli similitudine, duobus in libris deprehensa, confici potest hosce libros ab eodem auctore fuisse compositos, eo magis ex styli discrepantia ac dissimilitudine certo euidenterque probatur diuersos esse illorum auctores. Quis enim nescit haud semel contigisse, ut scriptor aliquis alium ita imitatus sit; ut eodem plane modo latine scripsisse uideatur? Nonne aliqui, ac precipue eiusdem etatis scriptores latinam  linguam, quod quidem infinite non est opere, ita callebant; ut uix discernas a quo scripti sint eorum libri? Non tanti igitur momenti et ponderis est sermonis similitudo, ut ex ea sola uarie commentationes uni eidemque Scriptori adiudicentur. Contra uero ex styli dissimilitudine ac differentia longe certius et efficacius demonstratur quasdam commentationes a diuersis scriptoribus esse profectas. Atqui diuersam esse Lucii Cecilii, et Firmiani Lactantii scribendi rationem inde colligimus, quod uarios iste edidit libros, in quibus, etsi uaria pluraque difficilia tractauit argumenta, in iis tamen omnibus idem stylus, idemque elegans et politus dicendi modus ubique deprehenditur. Unicum uero habemus Cecilii opusculum, in quo de historicis tantummodo rebus  disputat. In eo autem aliquando clare et nitide, ac si uis etiam eleganter, sed sepius ambigue, confuse, et obscurissime loquitur. At ea in una nec longa lucubratione, tam diuersa scribendi ratio, non aliunde oritur, nisi quia Cecilius aut mediocri ingenio erat, aut nondum satis in libris componendis exercitato. Is ergo Lactantius dici non potest.

Nobis itaque Baluzius aliique frustra obiiciunt in hoc de persecutorum Mortibus libro, ac genuinis ipsiusmet Lactantii commentationibus locutiones plane similes sepius inueniri. Nam pares apud medie et infime etiam latinitatis scriptores, atque apud Ciceronem loquendi modi reperiuntur. Numquid ergo inde concludi potest genuinos libros Ciceronis ab illis fuisse compositos? Nemo certe sani capitis  homo id umquam dixerit. Ut aliqua igitur uerisimili ratione probetur hunc librum eodem, quo uera Lactantii opera, scriptum esse stylo, notande procul dubio erant dictiones et locutiones ita eidem Lactantio proprie; ut ab ipso solo, non autem ab aliis usurpate fuerint. At quis hactenus hoc demonstrauit? Quamuis etiam id demonstraretur, tunc dici posset illud casu aliquo euenisse, aut illa ex iisdem hausta esse fontibus. Denique ex paucissimis, immo uero pluribus, si uelis, similibus Lactantii et Cecilii dictionibus colligi numquam poterit librum de Mortibus persecutorum breuiloquentia, ambigua, difficili, planeque obscura, passim circumfusum, illius eiusdemque esse Lactantii, qui omnibus aliis suis in libris, eleganter, enucleate, et perspicue locutus est.

 Neque magis etiam ii audiendi sunt, qui urgent hunc Cecilii librum Lactantio idcirco tribuendum, quia uirgilii uersus, in eo, sicut in Lactantii libris inseruntur. In aliorum quippe tam sacrorum, quam prophanorum auctorum libris uersus uirgilii similiter citati sunt. Nemini autem mirum uideri debet, si duo, aut plurimi etiam scriptores uirgilii carmina, que inter omnium manus uersabantur, suis in scriptis pariter citauerint.



ARTICULUS Iu.

Exponuntur alia argumenta, ex uariis Cecilii opinionibus petita, quibus ostenditur hunc librum a Firmiano Lactantio non esse scriptum.

Satis sane mirari non possumus qua docti quidam  uiri ratione in mentem suam induxerunt eum, cui hoc de persecutorum Mortibus opusculum inscribitur, eumdem esse Donatum, cui Lactantius suum de Ira Dei librum nuncupauit. Duo quippe illi Donati ita sibi dissimiles sunt; ut preter nomen nichil prorsus commune habere uideantur. Quod quidem ex utriusque libri etate, et rebus ab uno et altero Donato gestis euidenter probari potest. Nam liber de Mortibus persecutorum, uti supra ostendimus, absolutus est aut circa finem anni 313, aut certe antequam Licinius christianos uexare cepisset. Donatus autem ille, de quo Cecilius ibi loquitur, cum aliis Confessoribus, anno Christi 305, in carcerem coniectus, per sex postea annos, usque ad annum 311 plurima propter Christi confessionem tormenta pertulerat. Donatus  autem cui Lactantius librum suum de Ira Dei dicauit, nondum in doctrina christiana satis obfirmatus fuerat. Timebat enim Lactantius , ne ille auctoritate hominum, qui se putabant sapientes, deceptus, in eorum laberetur errorem, qui Deum ita faciebant immobilem, ut non posset aut ira excitari, aut tangi gratia. Quin etiam hunc Lactantius de Ira Dei librum ad illum scripsit, quo posset discere, quemadmodum hosce impios homines refelleret. Nondum igitur hoc documento, in quo, ut ait Lactantius, religionis ac pietatis summa et cardo uersatur, satis imbutus erat. At quis in animum sibi facile inducat Donatum, martyrem sanctissimum, qui uaria uerborum, ungularum, ferri, et ignis pro christiane religionis confessione tormenta  constantissime perpessus, nouies de tyranno triumphauerat, ignorasse utrum Deus ira in improbos, et in pios homines gratia commoueatur.

Neque respondeas hunc de Ira Dei librum a Lactantio compositum, quando nichil adhuc Donatus pro Christi confessione passus fuerat, aut dubitabat, aut satis compertum non habebat quid de ira et gratia Dei statuendum sit. Etenim preterquam quod probatu id difficillimum est, dicendum foret hunc de Ira Dei librum a Lactantio diuulgatum fuisse ante aut circa annum 305, quo Donatus inclusus in carcere, et que sit ira Dei, uel ignarus, uel incertus, eam minus, quam inflictas sibi a tyrannis quaslibet plagas timere debebat. Atqui in superiori dissertatione ostendimus hunc de Ira Dei librum longe postea, et anno circiter  321 publicam prodiisse in lucem. Donatus itaque eximius Christi confessor, quem Cecilius maximis laudibus exornat, alius omnino esse debet ab eo, cui Lactantius librum de Ira Dei obtulit. Falluntur ergo, qui unum et eumdem Donatum esse putant, et inde perperam inferunt Lactantium duorum horumce librorum fuisse uerum auctorem. At hoc argumentum si eis eripitur, nonne potiori iure confici potest, sicuti diuersi professione et tempore sunt Donati, ita duos et diuersos esse horum librorum parentes Cecilium uidelicet et Lactantium. Quis porro fuerit Donatus ille martyr in sequenti articulo fusius explicabimus.

Preterea hic ipse Cecilii liber plura alia nobis subministrat rationum momenta, quibus adhuc demonstratur  eum ab alio, quam Firmiano Lactantio fuisse compositum. Primo enim hic solet suis, ut annotauimus, in libris alios citare, quos aut iam ediderat, aut deinceps elucubrare meditabatur. Atqui nec hic de Mortibus persecutorum liber in ueris Lactantii Operibus, uicissimque in hoc Cecilii libro nulla plane eiusdem Lactantii commentatio ullibi citatur. Plures tamen occurrerunt occasiones, ubi hic liber à Lactantio, uel Lactantii libri a Cecilio, si unus idemque illorum auctor sit, poterant, debebantque reuera citari. Nam ut plura omittamus, nonne opportunissimam, ne dicamus necessariam; hunc librum, aut in eo alios de diuinis institutionibus libros citandi occasio sese obtulit, ubi uterque de immanissima tyrannorum crudelitate, dirissimisque martyrum suppliciis,  inuictissima ad mortem usque patientia toleratis disseruit? Cur ergo Lactantius contra morem suum ab uno libro ad alium nos non misit, nisi quia hic de Mortibus persecutorum liber neutiquam ab ipso, sed ab alio scriptore confectus est?

Neque est quod quis causetur inde inferri posse falsa et adulterina esse omnia scriptorum opera, que in aliis non citantur eorum libris. De his quippe scriptoribus agimus, qui solent alios suos libros citare, eosque citandi opportunam et necessariam, quemadmodum Lactantius, occasionem nacti, non pretermittunt.

Sed acrius urgere possumus non pauca in hoc de Mortibus persecutorum libro tamquam certa narrari que Lactantii opinionibus aduersantur, aut ab illo  dici nequaquam potuerunt. Talia procul dubio ea sunt, que Cecilius tradidit de anno, quo Christus cruci affixus fuit, de millenario illius regno, de Sibyllis, et de pace Ecclesie, quam asserit nullos a Domitiani imperatoris morte usque ad Decium passam esse gentilium inimicorum impetus.

Deinde uero nullus plane dubitandi locus est, quin Lactantius, sicuti suo loco diximus, Nicomediam ab imperatore Diocletiano accitus, ibi rhetoricam docuerit. In ea autem urbe adhuc consistebat, quando ecclesia Nicomediensis iussu eiusdem imperatoris incensa est. Posthec tandem et sua extrema in senectute in Gallias a Constantino Magno accersitus, Crispum Cesarem illius filium latinis litteris imbuit. Cum autem hec omnia, quemadmodum uidimus, certa  sint, Lactantio Nicomedie adhuc commoranti latere non potuit, que a Diocletiano, Galerio, et Constantino Magno in hac urbe acta sunt, ac quomodo Diocletianus et purpuram, et imperatoris deposuit dignitatem.

Atqui Cecilius multa in libro suo de hac celeberrima abdicatione scripsit tam parum uerisimilia, et scriptoribus fide magis dignis adeo contraria; ut hec a Lactantio, qui ea que facta fuerant, ignorare non poterat, tradita fuisse nemo certe dixerit. Qua enim, queso, ratione tanquam uerum describere potuisset memoratum a nobis Diocletiani Galeriique colloquium, in quo exaggerantur eiusdem Diocletiani uix in feminis toleranda animi imbecillitas, timiditas, ignauia, lacryme, et gemitus? Cui etiam facile persuadebitur  Lactantium dixisse Constantinum, qui colloquentibus imperatoribus erat presens, illos eo usque fuisse comitatum, ubi nouerat, aut certe non minimum dubitandi locum habebat, fore ut a Cesarea dignitate indignissime repelleretur? Quis tandem in animum haud egre inducet Lactantium asseruisse Diocletianum, Galerii minis ac comminationibus coactum, cessisse imperio, quod plerique omnes etiam ceui scriptores sponte ab eo depositum asseuerant?

Contra tamen Cecilius, arguet aliquis, Lactantio ceuus esse conceditur. Ergo tam ille ea scire potuit, que Nicomedie agebantur, quam Lactantius. Quid autem mirum si non eadem atque alii eiusdem etatis Scriptores tradiderit, cum illi sepe sepius a se inuicem dissentiant? uerum quamuis utrumque  Lactantium et Cecilium eadem etate uixisse concedatur; non ita tamen certum est utrum uterque Nicomedie habitauerit, cum Diocletianus ibi deposuit imperium. Constat quidem tunc ibi mansisse Lactantium, sicuti a nobis alibi satis probatum est. At nullus umquam ostendit Cecilium illuc uenisse, aut ibi adfuisse sub imperii Diocletiani finem: immo uero hinc illum longe remotum fuisse satis hec ipsa probant, que ab illo, sicuti diximus, narrantur de modo, quo Diocletianus imperiali dignitate sese in eadem urbe abdicauit. Ea quippe non solum a ceuorum scriptorum sententiis, sed ab omni etiam uerisimilitudine sic aliena sunt; ut credi non possint ab aliquo scriptis tradita, qui tum in eadem ac Diocletianus, urbe commorabatur. Sed hec et alia similia infra a nobis, et  opportuniori loco fusius explicabuntur.

Quanti autem ponderis ac momenti sint illa omnia, que hactenus protulimus argumenta, et utrum iis recte conficiatur Firmianum Lactantium libri de Mortibus persecutorum non esse auctorem, eorum omnium, qui semotis preiudiciis, ueritati sincere student, iudicio definiendum libenter permittimus. At iis certe, nisi nos mens nostra fallat, euidenter demonstratum est maximam profecto esse dubitandi rationem utrum Cecilius huiusce libri auctor idem sit atque Firmianus Lactantius. At si res ita se habeat, illius titulo addendum procul dubio non erat utrumque Firmiani Lactantii nomen; sed talis relinquendus, qualis in unico manuscripto codice Colbertino exhibetur. Quamobrem nos tota hac in dissertatione hunc  scriptorem non alio, quam Lucii Cecilii, aut breuitatis causa, solo Cecilii nomine appellandum esse duximus.

Ceterum quidquid de hoc auctore pronuntietur, fatendum semper erit nos iis plurimum debere, qui hunc librum ex densissimis, in quibus per tot secula iacuit, tenebris erutum, publicam in lucem emiserunt. Ab antiquo siquidem scriptore, sicuti dictum est, exaratus uidetur, et plura in illo occurrunt, aut ab aliis pretermissa, aut quibus eorum opiniones possunt confirmari.



ARTICULUS u.

De Donato, cui hic liber nuncupatur, ac tribus iudicibus, Flaccino, Hierocle, et Priscilliano, quorum  iussu uariis ille propter Christi confessionem suppliciis affectus est.

Palam in superiori articulo, nisi plane decipiamur, omnibus fecimus duos diuersosque esse Donatos, quorum uni memoratus Lactantii de Ira Dei liber, et alteri hic Cecilii nostri de Mortibus persecutorum inscribitur. Quis autem posterior iste Donatus fuerit, qui te doceat, uix alium, preter Cecilium ipsum, inuenies scriptorem. At ille ubi de persecutione, a Diocletiano in christianos commota, disserit, sic eumdem Donatum alloquitur: »Quid opus est illa narrare, precipue tibi, Donate carissime, qui preter ceteros tempestatem turbide persecutionis expertus es? Nam cum incidisses in Flaccinum prefectum, non pusillum homicidam, deinde in Hieroclem ex  uicario presidem, qui auctor et consiliarius ad faciendam persecutionem fuit, postremo in Priscillianum successorem eius, documentum omnibus inuicte fortitudinis prebuisti. Nouies enim tormentis cruciatibusque uariis subiectus, nouies aduersarium gloriosa confessione uicisti. Nouem preliis Zabulum cum satellitibus suis debellasti; nouem uictoriis seculum cum suis terroribus triumphasti . . . Nihil aduersus te uerbera, nichil ungule, nichil ignis, nichil ferrum, nichil uaria tormentorum genera ualuerunt . . . Denique post illas nouem gloriosissimas pugnas, quibus a te Zabulus uictus est, non est ausus ulterius congredi tecum, quem tot preliis expertus est non posse superari. Et cum tibi parata esset uictrix corona, desiit amplius prouocare, ne iam sumeres. Quam licet non acceperis  in presenti, manet tamen integra tibi pro uirtutibus tuis, et meritis in regno Dei reseruatur.« Audisti sane que, et quanta, ac quamdiu Donatus ob Christi confessionem tormenta, ac quorum iniquo iudicio, quamque constanti fortitudine perpessus sit.

Tum deinde Cecilius narrat datum fuisse a Galerio Imperatore, morti iam proximo, in christianorum gratiam edictum; atque postea Donatum his uerbis iterum compellat: Tunc apertis carceribus, Donate carissime, cum ceteris confessoribus a custodia liberatus es, cum tibi carcer sex annis pro domicilio fuerit. Ibi porro adiecit propositum fuisse illud edictum Nicomedie pridie kalendas maias, ipso Galerio octies, et Maximino iterum consulibus, id est, anno Christi 311, ut infra ostendemus. Donatus itaque sex antea,  uti dictum est, annis, hoc est, anno Christi 305 detrusus in carcerem, tot tamque uariis cruciatibus tortus fuerat.

Eam autem ob causam illum, aliosque similibus tormentis excruciatos, Cecilius appellat glorioso confessorum nomine. At Cyprianus, quemadmodum nonnulli obseruarunt, hoc nomen, quo sepe sepius in epistolis suis utitur, iis tribuit, qui ab ethnicis iudicibus interrogati, Christum citra ullas penas uerum Deum esse constanter profitebantur. Iure ergo longe potiori Cecilius tanti honoris nomen et titulum Donato aliisque dedit, qui ob eamdem Christi confessionem uariis dirisque tormentis tamdiu discruciati sunt.

 Quod uero spectat ad memoratos a Cecilio iudices, quorum inhumana prorsus crudelitate Donatus in carcerem coniectus, totque suppliciis excarnificatus est, quidam opinantur Flaccinum Bithynie tunc prefuisse. Quamuis autem nullam opinionis sue afferant rationem; in eam tamen abiisse uidentur, quod existimauerint Donatum in hac prouincia, et Nicomedie quidem, aut non ita procul ab hac urbe penis, paulo ante memoratis, fuisse affectum. Alii uero putant hunc Flaccinum prefectum fuisse Pretorio, et iure forsitan meliori. Nam is distinguitur a duobus aliis iudicibus, qui presides uocantur. At prouinciarum urbiumque presides solebant quidem prefecti nuncupari, sed addito prouincie, uel urbis, cui preerant, aut alio insuper nomine. Flaccinus  autem simpliciter, et quasi per antonomasiam prefectus uocatur. Cui autem melius, quam prefecto Pretorio hoc nomen conuenire potest?

Duo porro alii Hierocles, et Priscillianus, eius successor, a Cecilio dicuntur presides, siue rectores et gubernatores illius haud dubie prouincie, ubi Donatus iniquo eorum furori restitit. In Bithynia autem, uti iam monuimus, id factum arbitrantur. Ab Epiphanio autem scripto traditum legimus Hieroclem tunc Alexandrie prefectum fuisse, cum Diocletianus et Maximianus in christianos seuiebant. Ad hec uero, Eusebius narrat Aedesium martyrem, iubente Alexandrie preside, cuius nomen tacuit, in mare fuisse precipitatum. In Grecorum etiam Meneo Hierocles Aegypti preses dicitur. uerum ille  non in Bithynia tantum, sed in Aegypto quoque, uario tempore presidis dignitatem obtinere potuit. Denique hunc esse tradunt, qui cum christianam religionem scriptis publicis infamare molitus temere fuisset, Lactantio, ut alibi annotauimus, occasionem dedit libros suos de diuinis Institutionibus conscribendi. Tota autem hec opinio quibusdam nititur coniecturis, quibus et si res ipsa certo non demonstretur, ee tamen aut uero satis similes uidentur, aut nichil habere, quod ueritati omnino repugnet.

Tertius demum iudex ab Cecilio Priscillianus cognominatur. At in martyrologio Romano legimus Nicee in Bithynia Antoninam in Diocletiani persecutione a Priscilliano preside iussam fustibus cedi, suspendi in equuleo, lateribus laniari, et flammis incendi,  ac demum gladio necari. An autem is ipse sit, cuius meminit Cecilius, expendant peritiores critici ac pronuntient.

Impio itaque horum iudicum iussu Donatus iis, que memorauimus, suppliciis ob Christi confessionem excruciatus est. Cecilius autem , illum karissimi nomine sepius compellat. Arctissimo igitur amicitie uinculo coniunctus erat cum illo sanctissimo confessore, cuius mirabilem in tot cruciatibus patientiam, quis alius preter Cecilium predicauerit, scriptorem nullum hactenus habere potuimus.

Ceterum auctor noster adiecit iucundum fuisse Deo spectaculum cum uictorem Donatum cerneret,  non candidos equos, aut immanes elephantos, sed ipsos potissimum triumphatores currui suo subiugantem. Ad eum autem Romanorum imperatorum morem his uerbis alludit, qui triumphantes currui suo equos albos, aut elephantos iungebant, uel etiam subiungebant. Quamobrem quidam suspicatur in textu Cecilii legendum subiungentem, non subiugantem, sed id aliqua alterius, aut manuscripti, aut scriptoris auctoritate probandum erat. Plura autem imperatorum equis albis et elephantis trimphantium exempla protulit Bulengerus, confirmatque Onuphrius Panuinus, eiusque interpres Iohannes Maderus, quorum libros consulere quilibet facile poterit.



CAPUT III.

De uariis huius libri editionibus, uariorumque in illum  obseruationibus, et notis.



ARTICULUS PRIMUS.

De uariis huius libri editionibus.

Primam huius libri uti, iam diximus, editionem debemus clarissimo uiro Stephano Baluzio, qui eum Parisiis anno 1679, initio tomi secundi suorum Miscellaneorum, ex illo unico, qui in Colbertina bibliotheca asseruatur, manuscripto codice publici iuris fecit. Quia uero textus auctoris in manuscripto hoc libro magna scribe latine, uti iam obseruatum, nescientis imperitia sepe sepius corruptus est, Baluzius candide et ingenue profitetur, se ea correxisse, quorum emendatio facilis et obuia erat: sed alia reliquisse intacta, in quibus, sicut ille ait, corrigendi audacia non uacabat periculo. Utrum  autem promissis steterit, ex iis iudica, que de omissis quibusdam uerbis et aliis annotauimus.

Cum autem prima hec libri singularis, ac tam longo a tempore deperditi, editio magno omnium applausu excepta fuisset, plures certatim in uariis Europe partibus illum postea recudi curauerunt. Secunda itaque Oxonii prodiuit anno 1680. Nos autem Paulus Baudrius monitos esse uoluit prefationis, huic editioni prefixe, acutorem fuisse Ioannem Felles Oxoniensem episcopum. In ea autem clarissimus ille uir declarat hunc librum male mulctatum, et lacunis sepe hiantem, a se subinde fuisse restitutum, partim suis, partim doctissimorum uirorum Asaphensis episcopi, et Isaaci uossii coniecturis.

 Tertia deinde huiusce libri editio in eadem urbe curis Thome Spark, ad omnium Lactantii operum calcem anno 1684, in uulgus prodiit. Sed ab eo in prefatione admonemur siue sua siue typographorum incuria contigisse; ut edendus hic liber per triennium sub prelo sudauerit. Eodem autem anno Ioannes Columbus hunc librum Abe in Finlandia typis Ioannis Winter excusum publicauit.

Anno subsequenti hic ipse liber ex Cantabrigie typographia cum omnibus Firmiani Lactanii operibus iterum publicam emissus est in lucem. Nihil autem in eo, ibi edito, noui accessit, nisi una aut altera adnotatiuncula, ab illo haud dubie profecta,  qui prefuit huic editioni, sed nomen reticuit suum.

Postea uero Paulus Baudri librum hunc rursus edi curauit Traiecti ad Rhenum anno 1692, cum aliorum omnium notis et animaduersionibus, que hactenus edite, aut nondum edite, atque ab ipso conscripte, uel ab amicis tradite misseque fuerant.

Denique nos Parisiis anno 1710, nouam huius libri editionem ideo adornauimus, ut equissimis satisfaceremus eorum uotis, qui optarunt eum talem omnino excudi, qualis exaratus est, in unico codice, quem nullus preter Baluzium recognouerat. Non immerito enim iudicauerunt illius lacunas et hiatus tunc posse certius compleri, ac corrupta et  obscura loca facilius corrigi et explicari.

Neque alii etiam defuerunt, qui hunc librum, in uernaculam linguam conuersum, iuris uoluerint esse publici. Maucroixius enim Abbas a sancto Hilario, et cathedralis Ecclesie Remensis canonicus illum gallice redditum Parisiis anno 1680, diuulgauit.

Anglicana quoque lingua illum postea interpretatus est Burnetus, Sarisberiensis episcopus, ac paulo post ex hac ipsa interpretatione alius, qui noluit nomen suum nobis esse cognitum, alteram gallico idiomate composuit, que typis Francisci Halma Ultraiecti anno 1687, uulgata est. Precipuus autem, aut forte non alius huius Gallici interpretis scopus fuit, quam ut perduellionis uenenum, a Burneto in sua prefatione Anglis protestantibus oblatum,  Gallis propinaret. Nostri autem non est instituti heterodoxos hosce duos homines non minus a ueritate, quam a proposito nostro aberrantes persequi. Fas enimuero nobis non esse putamus lectores in iis retinere, que ad argumentum nostrum non spectant, et que olim a Domno Dionysio Sammarthano, nunc regie nostre Sangermanensis abbatie priore, aliisque doctissimis hominibus satis superque confutata, ac funditus euersa sunt. Et certe quis sani capitis homo eos intolerande prorsus temeritatis non condemnet, qui ausi sunt christianissimum Regem nostrum, propterea quod extortam armis ciuilibus heresim publice profitendi potestatem abstulerit, cum Diocletiano, Galerio, Maximino,  aliisque componere tyrannis, qui sanctissimos christiane fidei ipsomet Christi Domini, et discipulorum eius sanguine, ac mirandis diuinisque operibus fundate, defensores crudelissime trucidauerunt?



ARTICULUS II.

De uariorum in hunc librum notis et obseruationibus.

Paucissimi plane sunt libri, in quos tot, pro parua mole sua, scripte sint note et animaduersiones. Ex his enim ingens uolumen composuit Baudrius, in quo eas omnes tam editas, quam necdum editas, suis locis adiecit. Ex editis uero alie cum Cecilii libro, alie seorsim typis excuse fuerunt. Quidam  etiam in litteris ad amicos datis, alii in libris alia de re compositis, alii peculiari quadam in dissertatione conati sunt obscura quedam huiusce libri loca pro uirili parte explicare et interpretari.

Breuiores autem notas in hunc librum scripserunt Thomas Spark, Georgius Greuius, Elias Boherellus, Thomas Gale, Petrus Alix, Paulus Colmesius, uossius, Maucroixius, Burnetus, Antonius Pagi in sua in Baronii Annales critica, ac Dodwellus in Cyprianicis dissertationibus: sed his iste nondum contentus, peculiarem de ripa striga, ab auctore nostro memorata, dissertationem edidit.

Longiores uero conscripte sunt a Stephano Baluzio, Gisberto Cupero, Ioanne Columbo, Nicolao Toinardo, Iacobo Tollio, et Paulo Baudrio. Quibusdam  porro in litteris ualesius, Diazius, Stephanus Baluzius, et Gisbertus Cuperus nonnulla Cecilii nostri loca emendare aut illustrare tentauerunt.

De illarum autem omnium pretio et utilitate ii omnes, in quorum manus deuenerint, facile iudicabunt. Nihil ergo necesse est ut nostrum, quod uix umquam sine alicuius offensione ferri potest, interponamus iudicium. Neminem uero esse putamus, qui non agnoscat que quantaque fuerint illorum in locis auctoris nostri obscurioribus explicandis, aut corruptis emendandis eruditio, sagacitas, et ingenium. At nullus etiam diffitebitur quasdam ex his notis minoris esse momenti, atque grammaticam longe magis, quam par erat, spectantes; alias uero  prolixiores, in quibus earum auctores ab Cecilii proposito longius digrediuntur, aut extra aleam penitus excurrentes, aliud omnino agunt, quam quod ad auctoris sui institutum, uel explicationem possit tantillum conducere. Nullus porro audacior fuit Tollio, qui passim auctorem nostrum erroris temere arguit, atque idcirco a Baudrio, tametsi eiusdem secte, melioris tamen fidei uiro, sepe ac iure quidem merito uapulat. Eo autem magis improbanda est Tollii temeritas, quo magis ingenue declarat notas suas opera esse tumultuaria, raptim, et asbque libris in gratiam bibliopole breuiter conscripta.



CAPUT Iu.

Noue in hunc librum note et animaduersiones, ac primum de Christo Domino eiusque discipulis.



ARTICULUS PRIMUS.


Expenduntur ea, que Cecilius tradidit de tempore et anno quibus Christus Dominus mortuus est, et utrum illius eadem ac Lactantii ea de re fuerit sententia.

Totus hic liber cum historicus sit, eius auctor ordinem temporum in eo se sequi haud semel profitetur . Aliquando tamen, quod et aliis historiarum scriptoribus usu uenire solet, ab eo discedit , sed uno tantum in loco sue nos admonet digressionis . Nostris itaque in notis insistemus in ipsius uestigiis; ita tamen, ut que ille uariis in locis de Christianis, et de unoquoque  imperatore intellectu minus facilia, aut obseruatione magis digna memorie prodidit, hec simul, nec separatim, ne confusio aliqua oboriatur, pro modulo nostro examinare, enodare, aut confirmare connitamur.

Historiam autem suam Cecilius  a Christi Seruatoris nostri morte sic orditur: »Extremis temporibus Tiberii Cesaris, ut scriptum legimus, Dominus noster iehsu Christus a Iudeis cruciatus est, post diem decimum kalendarum Aprilis:« In manuscripto codice, post diem 10 kal. Apr. duobus Geminis consulibus. At Firmianus Lactantius in genuinis suis diuinarum Institutionum libris paulo aliter dixit : »Herodes fuit sub imperio Tiberii Cesaris, cuius anno  quinto decimo, id est, duobus Geminis consulibus, ante diem septimam kalendarum Aprilium«  »Iudei Christum cruci affixerunt.« Baluzius uero et alii in partes sese uertunt omnes, ut utrumque hunc locum concilient, et ab uno eodemque auctore scriptum fuisse ostendant.

Certum quidem est ac plane manifestum eumdem a Lactantio et Cecilio nostro designari mortis Christi annum sub duobus Geminis, id est, L. Fusio Gemino, et L. Rubellio Gemino consulibus. Sed hec non singularis fuit Lactantii et Cecilii opinio, uerum etiam Tertulliani, ut supra demonstrauimus, et aliorum plurium antiquiorum Ecclesie Patrum, sicuti  omnes fatentur.

uerum a Lactantii aut locutione, aut opinione prorsus aliena sunt hec Cecilii uerba: Extremis temporibus Tiberii Cesaris. Si enim hec ille de 22 et amplius annis imperii eius, et cum Lactantio de anno regni ipsius decimo quinto dixerit, minus recte et contra Lactantii morem loquitur. Tunc enim Tiberius, qui septem aut octo annos postea regnauit, secundam tantum imperii sui partem expleuerat. Hec ergo dici non possunt extrema illius tempora. Si uero Cecilius illis uerbis annum imperantis Tiberii decimum octauum designet, paulo quidem aptius loquetur, sed ab Lactantii opinione, a nobis alibi explicata, plane recedit.

Preterea eidem Lactantio aduersari adhuc uidentur  subsequentia Cecilii uerba: Post diem decimum kalendas Aprilis. Lactantius enim scripsit: Ante diem septimum, uel iuxta quosdam codices a nobis citatos decimum kalendas Aprilis. At Baluzius tamen contendit utroque loquendi modo idem significari. Nam Romani, inquit ille, non solebant dicendo post kalendas, eos dies appellare, qui illas subsequebantur, sed qui antecedebant. Deinde utroque illo scribendi genere ante et post kalendas unum idemque designari, putat probari posse his Pauli Iurisconsulti uerbis: »Anniculus extremo anni die moritur: et consuetudo loquendi id ita esse declarat. Ante diem decimum: Post diem decimum kalendarum. Neque utro enim sermone undecim dies significantur.«  uerum si non omnino sana et integra sint, ut ipse Baluzius aliique fatentur, hec Pauli uerba, quid ex iis certi confici poterit?

Respondet nichilominus idem Baluzius, si que in illis sit difficultas, eam tolli auctoritate Lactantii, qui uno eodemque sensu in diuinarum Institutionum libris, et in hoc libro de Mortibus persecutorum dixit; Ante et post diem decimum kalendarum. uerum iam ostendimus certum omne non esse utrum hic posterior liber a Lactantio sit compositus. Neque magis constat utrum in utroque libro, quisquis posterioris auctor sit, uerba hec uno eodemque sensu reuera adhibeantur.

Sed fac, si uelis, illa eodem accipi significatu, tunc horum uerborum: Post diem decimum kalendarum,  ille erit sensus: Post diem decimum, quem kalende subsequentur. At quis umquam ita locutus est, an Paulus, an aliquis antiquus scriptor? Nobis hunc proferant, et lubenter cedimus.

Quamobrem persuasum illud non fuit pluribus, qui malunt ueterem libri de Mortibus persecutorum librarium erroris, uel imperitie accusare, suspicanturque a Cecilio nostro scriptum: Ante, non uero, post diem decimum kalendarum. Recte quidem, si id stabiliatur codicis alicuius satis firma auctoritate. Sciri enim sepe potest quid scriptor aliquis dicere debuerit, quid autem reapse scripserit, an bene, aut male, an clare, aut obscure, quis contra unici codicis fidem, sine certo aliorum testimonio, definire audeat?

 Denique Cecilius tradidit Christum affixum fuisse cruci extremis Tiberii Cesaris temporibus, sicut scriptum legimus. Ubinam, queso, id legitur scriptum? Num in sacris Noui Testamenti, uel ueterum auctorum ecclesiasticorum libris? At in Luce tantum Euangelio , scriptum est plures Iudeos, et Christum Dominum quinto decimo imperii Tiberii Cesaris anno fuisse Iordanis aquis ablutos. Ad hec autem uerba non respexit Cecilius, nisi cum Lactantio, Clemente Alexandrino, et aliis, a nobis alibi citatis, crediderit Christum eodem anno mortuum esse, quo a Ioanne baptizatus est. Sed etiamsi ad illa euangeliste dicta collineauerit, non inde tamen recte, uti iam diximus, concludi potest Christum mortem obiisse extremis Tiberii temporibus.  Porro autem si Cecilius ad Luce Euangelium animum non aduertit, quos ille alios laudauerit scriptores, et utrum exstent eorum opera, ab aliis lubentissime audiemus.



ARTICULUS II.

De iis, que Cecilius a Christo Domino ad uitam reuocato, ad suum usque in celos ascensum, acta fuisse commemorat.

Inchoatum de Christo Domino sermonem sic Cecilius prosequitur : Cum resurrexisset Christus, die post mortem tertio, congregauit discipulos, nimirum in Galileam; ut ibi, sicut ait Mattheus, ipsum rediuiuum uiderent : Et diebus quadraginta, pergit auctor noster, cum eis commoratus est, siue ut in Actibus Apostolorum  legimus: Prebuit se ipsum uiuum post passionem suam in multis argumentis, per dies quadraginta apparens eis, et loquens de regno Dei.

Tunc autem, uti loquitur Cecilius: »Aperuit Christus corda eorum, et Scripturas interpretatus est, que usque ad id tempus obscure atque inuolute fuerant.« Ipse autem Lactantius : »Christi, inquit, natiuitas et passio patefecit arcana, sicut etiam uoces prophetarum, que cum per annos mille et quingentos et eo amplius lecte fuissent a populo Iudeorum, nec tamen intellecte, nisi postquam illas Christus et uerbo et operibus  interpretatus est.« Quod si he ad completas prophetarum de eodem Christo Domino predictiones referenda esse contendas, non repugnabimus quidem. At certe idem Lactantius postea Cecilii nostri dicta hisce uerbis expressius confirmat : »Discipulis post mortem Christi, inquit, iterum congregatis Scripture sacre litteras, id est, prophetarum arcana patefecit, que antequam pateretur, perspici nullo modo poterant, quia ipsum passionemque eius annuntiabant.« Scimus quidem qua temeritate Galleus in suis notis Lactantium ibi erroris arguere ausus sit. Sed uanos temerarii hominis conatus in nostra de eiusdem Lactantii libris dissertatione repressimus ac cercuimus.

Auctor uero noster institutum sermonem sic prosequitur  : Christus ad uitam reuocatus, »ordinauit« et instruxit discipulos suos »ad predicationem dogmatis ac doctrine sue, disponens Testamenti noui solemnem disciplinam. Quo officio expleto, circumuoluit eum procella nubis, et subtractum oculis hominum, rapuit in celum.« Ita quidem ille, qui quamuis hoc in libro mire prorsus, uti supra notauimus, breuiloquentie studeat; longior tamen est Lactantio, qui breuius dixit : »Ordinata uero discipulis suis euangelica ac nominis sui predicatione, circumfudit se repente nubes, eumque sustulit in celum.«

Dubium autem esse non potest quin uterque prioribus uerbis illud significare uoluerit, quod euangeliste  Mattheus et Marcus a Christo, in celum mox conscensuro, traditum discipulis suis memorant; et Mattheus quidem : Euntes ergo docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia, quecumque mandaui uobis. Marcus uero : Euntes in mundum uniuersum, predicate Euangelium omni creature. Qui crediderit, et baptizatus fuerit, saluus erit. Hec est itaque doctrina, ad cuius predicationem Christus, uti Cecilius aiebat, discipulos suos ordinauit, siue constituit, atque instruxit: uel, sicut loquitur Lactantius, que a Christo discipulis suis ordinata et disposita est.

Putant autem nonnulli Cecilium his subsequentibus  uerbis : Disponens Testamenti noui solemnem disciplinam, ad ea collineasse, que ex Mattheo et Marco citauimus, ac sacrum designasse baptisma, quod primis Ecclesie temporibus solebat sacro pasche et pentecostes die solemniter administrari. Cur non et ad alia omnia, que ad ipsam christiane religionis doctrinam spectabant? Christus enimuero, ut ex allatis utriusque euangeliste uerbis colligitur, non solum discipulis precepit, ut gentes omnes solemni baptismate tingerent, sed etiam ut predicarent Euangelium, cunctosque docerent ea seruare, quecumque ipsis prius mandauerat. Et hunc esse Cecilii sensum confici haud obscure potest iis, que de iisdem Christi discipulis ibidem adiecit: Dispersi sunt per omnem terram ad Euangelium  predicandum, sicut illis Magister Dominus imperauerat.

Denique quidam arbitrantur a Cecilio dictum paulo liberius: Circumuoluit eum procella nubis. A sacro etenim, inquiunt, Luce textu non erat recedendum, ubi legitur , nubes suscepit eum ; et apud Marcum , assumptus est ; atque apud Lucam , ferebatur . Que loquendi ratio, uti aiunt, procellam penitus excludit. Quamobrem melius Cyprianus : In celum, inquit, circumfusa nube sublatus est. Et Lactantius paulo ante citatus : Circumfudit se repente nubes, eumque in celum sustulit. uerum quia  sacri scriptores non omnino aperte dixerunt quomodo Christus nube sublatus in celum fuerit, an placide et lente, an uelociter et quodam cum impetu, id Cecilius suis uerbis explicare uoluit. Utrum autem, et quantum hac interpretatione ab uero euangelistarum sensu recesserit, ab eis demonstrandum est, qui tam audacter illum redarguunt.

At rursus ille ab Toinardo corripitur, quod ibidem paulo iniuriosus scripserit ab undecim Christi discipulis assumptos in locum Iude Matthiam, et Paulum. Nam prior in Actibus Apostolorum sorte electus traditur , et posterior a Christo selectus. uerum auctor noster ita breuitatis causa locutus, non aliud significare uidetur, nisi Matthiam  et Paulum suo quemque tempore ab aliis apostolis post funestam Iude proditoris mortem, ad Apostolicam dignitatem aggregatos. Sed nemo haud dubie diffitebitur illum, sicut breuius, ita obscurius loqui. Enimuero Paulus tam a Matthia, quam ab aliis undecim Apostolis, in sacrum eorum collegium cooptatus est.



ARTICULUS III.

Utrum Cecilius recte dixerit Euangelium Christi, ineunte Neronis, siue Decii imperio, per omnes orbis terre partes fuisse disseminatum.

Postquam Christus in celum conscendit, discipuli eius, inquit Cecilius , dispersi sunt per omnem  terram, ut predicarent Euangelium, quemadmodum idem ipsemet Christus, uti diximus, preceperat. Per annos autem uiginti quinque, ab Christi uidelicet in celos ascensu, usque ad Neroniani imperii principium per omnes prouincias et ciuitates, uel sicut scripsit Lactantius , a nobis supra citatus, ubique fundamenta Ecclesie posuerunt. At iacta fuisse ab apostolis ecclesiarum fundamenta nemo est qui nesciat, ultroque non fateatur.

uerum rogabit aliquis quid sibi uoluerit Cecilius, cum ibi tam affirmate pronuntiat apostolos initio Neroniani imperii Euangelium disseminasse per totam terram, et christiane Ecclesie per omnes prouincias ac ciuitates iecisse fundamenta? Numquid per omnem omnino terram, et omnes etiam remotissimos  illius recessus? Minime quidem, nec ea Cecilii uerba ita ad uiuum resecanda sunt. Nam ille postea non minus aperte asseuerat ab ipsa Domitiani, qui longo post Neronem tempore regnauit, nece usque ad Deciani imperii primordia, extitisse bonos imperatores Romanos, sub quorum imperio Ecclesia in Orientem et Occidentem sic propagata est : Ut iam nullus esset terrarum angulus tam remotus, quo non religio Dei penetrasset, nulla denique natio, tam feris moribus uiuens; ut non suscepto Dei cultu, ad iustitie opera mitesceret. Neronis ergo tempore christiana religio in illos omnes locos nondum penetrauerat.

Sed insurgunt aliqui, et hec etiam posteriora Cecilii uerba plane penitusque falsa esse contendunt.  Nesciebat enim, inquiunt, Americam esse quartam terre partem, ac tam ille, quam Lactantius, sicut alibi obseruauimus, antipodas negauerunt. Quomodo ergo, nisi asserere poterat nullum, Decio imperante, tam remotum esse terrarum angulum, in quo christiana religio disseminata non fuerit? At miramur sane hec ab eruditis uiris serio nobis obiici. Nam quicumque ex antiquis Ecclesie Patribus antipodas esse inficiabantur, et quibus America incomperta erat, cum scriptis tradiderunt christianam religionem fuisse ubique terrarum propagatam, non alias terre partes designarunt, nisi eas quas credebant ab hominibus habitari.

Nec potiori procul dubio iure nobis obiici potest Origenes , qui alicubi  testificatur a pluribus non solum barbaris, sed aliis etiam gentibus nullum ad sua usque tempora auditum fuisse christianitatis uerbum. Nam Eusebius  ex alio illius libro demonstrat apostolos, discipulosque Christi per uniuersum mundum fuisse dispersos; ut illius Euangelium omnibus hominibus annuntiarent.

At quantumuis, arguet aliquis, dubia uideatur Origenis ea de re opinio, Augustinus  tamen Hesychio obiicienti mundum sua etate Euangelio fuisse repletum, haud dubitanter respondit innumerabiles, ut ipse certo certius compererat, esse in Africa gentes, quibus Euangelium Christi nondum predicatum fuerat. Quamobrem quod ab  apostolis dictum fuit : Eritis mihi testes usque in extremum terre, id ille putat non ipsis tantummodo promissum, sed uniuerse Ecclesie, que usque in consummationem seculi futura est. Ea itaque Pauli uerba , ex psalmographo desumpta: In omnem terram exiuit sonus eorum, et in fines orbis terre uerba eorum, sic intelligenda esse censet; ut quamuis preteriti sint temporis; iis tamen, sicut similibus aliis prophetarum locutionibus, futurum denotetur.

At non defuerunt etiam, qui existimauerint Euangelium ipsa Cecilii etate, atque etiam antea, in omnibus terre partibus fuisse disseminatum. Quid enim, amabo te, clarius et euidentius his Tertulliani uerbis : »In quem alium  uniuerse gentes crediderunt, nisi in Christum, qui iam uenit? Cui enim et alie gentes crediderunt, Parthi, Medi, Elamite, et qui inhabitant Mesopotamiam, Armeniam, Phrygiam, Cappadociam, et incolentes Pontum, et Asiam, et Pamphiliam, immorantes Aegyptum, et regionem Africe, que est trans Cyrenem, inhabitantes; Romani et incole, tunc et in Hierusalem Iudei, et cetere gentes; ut iam Getulorum uarietates, et Maurorum multi fines, Hispaniarum omnes termini, et Galliarum diuerse nationes, et Britannorum inaccessa Romanis loca, Christo uero subdita, et Sarmatarum, et Dacorum, et Germanorum, et Scytharum, et abditarum multarum gentium, et prouinciarum, et insularum multarum nobis ignotarum, et que enumerare minus possumus; in  quibus omnibus locis Christi nomen, qui iam uenit, regnat . . . in quibus omnibus locis populus nominis Christi inhabitat.« Et paulo post: »Christi regnum et nomen ubique porrigitur, ubique creditur, ab omnibus gentibus supra enumeratis colitur, ubique regnat, ubique adoratur, omnibus ubique tribuitur equaliter.« Nec minus perspicue, etsi paulo breuius a Lactantio  litteris mandatum legimus: Nulla gens tam inhumana est, nulla regio tam remota, cui passio eius, Christi, aut sublimitas maiestatis ignota sit. Alibi uero: Ab ortu, inquit , solis usque ad occasum, lex diuina suscepta est, et omnis sexus, omnis etas et gens, et regio unitis ac paribus animis Deo seruiunt. Sed plura de hoc scriptore, et quomodo inde ad asserendam  christiane religionis ueritatem argumentetur, planius suo loco ostendimus.

Huc accedat etiam Eusebius , qui diserte attestatur, Hadriano imperante, Ecclesiam floruisse per uniuersum orbem, clarissimorum instar siderum, ac per omnes nationes uiguisse ueram in Christum Dominum fidem.

Quid uero, quod Chrysostomus de eodem Christi Euangelio ubique propagato, interpretatur hec Pauli ad Colossenses  uerba: Quod predicatum est in uniuersa terra. Ibi enim ille animaduertit ab Apostolo scriptum non esse, quod predicatur, sed quod predicatum est. Neque porro is ipse solus, sed alii tam antiqui, quam recentiores, existimant uerba  Apostoli eo proprio et naturali intelligenda esse sensu. Neque tamen dissimulabimus uisum pluribus aliis quamdam esse in illis hyperbolen, siue potius synecdochen, qua pars maxima pro toto accipitur. Sed negari etiam non potest Cecilio nostro non defuisse opinionis sue patronos et adstipulatores, qui persuasum utique habuerunt christianam religionem tempore Decii imperatoris per omnes dispersam fuisse orbis terre partes. Sed hoc loquendi modo, eas tantum comprehenderunt, quas ab hominibus, uti diximus, reuera incoli arbitrabantur.



ARTICULUS Iu.

Quid Cecilius senserit de Petri Romam aduentu, de tempore, quo eadem in urbe supremum pontificatum tenuit, de miraculis ibidem ab illo editis, eiusque  et Pauli Apostoli interitu.

Iam a nobis demonstratum est uix quidquam in tota Ecclesiastica historia certius stabilitum reperiri, quam ipse, qui a Cecilio nostro recte asseritur, Petri Romam in urbem aduentus. Mirum itaque inueniri adhuc aliquem, qui cum illum penitus negare non ausus sit, nunc asserat quemdam adhuc esse de eo dubitandi locum. Quibusnam enim, obsecro te, dubitandi locus esse potest? Non aliis profecto hominibus, quam iis, qui inuicta penitus obstinatione excecati, certissime ueterum, et recentiorum Scriptorum, atque ipsorummet etiam, ut alibi ostendemus, nouis heterodoxorum sectis pertinaciter addictorum, auctoritati cedere numquam uoluerunt.

 Contra uero plures, ac potissimum iidem heterodoxi homines, ambabus ulnis illud exceperunt, quod Cecilius noster ibidem adiecit: Cum iam Nero imperaret, Petrus Romam aduenit. Ab inueterato enim, aiunt illi, de Romano Petri per 25 annos pontificatu errore his tandem aliquando uerbis liberamur. Sed hec uetus sententia, quam nunc errorem appellant, paulo enodatius exponenda est.

Testatum autem Eusebius  facit Petrum Claudii Augusti temporibus Romam uenisse, ut Simonem Magum expugnaret. Hieronymus uero scribit  id contigisse secundo eiusdem imperatoris anno, Christi autem 43 , uel sicut aliis placet, 42, aut 44, atque ibi  Petrum per uiginti quinque annos sacerdotalem tenuisse cathedram. Neque tamen opinantur apostolorum principem per totum illud tempus Rome mansisse; sed eum postea rediisse Hierosolymam, atque inde anno Christi 68, aut 69, Romam reuersum, ubi cum Paulo apostolo Neronis iussu occisus fuit.

At plura ab eruditis obseruata sunt, que contra hanc opinionem repugnare et resistere uidentur. Anno quippe Christi 44, uti Eusebius innuit , Herodes Agrippa, paulo antequam ex hac uita migraret, Petrum apostolum, quemadmodum in Actis Apostolorum legimus , misit in carcerem. Eodem quoque anno, uti in Eusebiano chronico legitur , oborta est fames, ab Agabo in Apostolorum quoque Actibus predicta , eaque post eiusdem Herodis obitum, sicuti ex Iosepho colligere est , adhuc perseuerabat. Atqui tunc Paulus, sicuti adhuc ex Actibus Apostolorum colligitur  eleemosynas, a discipulis collectas, Hierosolymam attulit. Preterea idem Iosephus hanc famem et Herodis mortem anno 4 Claudii Augusti contigisse testificatur. Denique Apollonius apud Eusebium  ex ueterum traditione retulit Christum Apostolis suis precepisse, ne intra duodecim post suum in celos ascensum annos Hierosolymis excederent. uerum alii ab omnibus hisce difficultatibus sese expediuisse  opinantur uariis Petri Hierosolyma Romam, et Roma Hierosolymam designatis itineribus.

At recentiores quidam statim atque liber Cecilii nostri diuulgatus est, illius testimonium Hieronymi aliorumque omnium auctoritati preponi uoluerunt, palamque asseuerauerunt tam fictitia esse illa Petri ante Neronis imperium itinera, quam parum uerisimilis est illius per annos uiginti quinque Romanus pontificatus. Neque tamen id putant quidquam officere Romane Ecclesie primatui, qui non certo quodam numero annorum, quibus eidem Ecclesie Petrus prefuit, sed fundata ibi Episcopali sede, ac fuso sanguine suo confirmata, institutus, stabilitusque est. Quapropter Papebrochius palam aperteque docuit  quinquagesimo tantum  Christi anno, et Claudii imperatoris decimo collocatam a Petro Romani et summi pontificii cathedram. Sed hoc ille aliunde, quam Cecilii nostri auctoritate probare conatur.

Utrum uero is ipse auctor noster secunde huic opinioni, que Romano Petri apostoli per 25 annos pontificatui aduersatur, reipsa faueat, iam si lubet, examinemus. Primum itaque asserit apostolos, ab ipso Christi in celos ascensu usque ad Neroniani imperii principium, in uarias prouincias per uiginti quinque annorum spatium dispersos, Ecclesie posuisse fundamenta. Secundo Petrum aduenisse Romam, cum iam ibi Nero imperaret. At ibi ille non dixit an tum primum, nec antea umquam illuc uenerit. Cum autem passim ubique, atque hoc potissimum  loco, summe breuitati studeat, nullus dubitandi locus esse uidetur, quin Petrum aliis apostolis annumeret, qui diuersis in prouinciis Euangelium predicarunt. Atqui si id subaudiri uoluit, cur non aliquod etiam ab eodem Petro peregrinante habitum antea in urbem Romam iter? Nonne dici potest priorem illius hanc in urbem accessum idcirco ab Cecilio pretermitti; quia necem iussu Neronis illi illatam, ac quas, tantum ob scelus, nefarius ille imperator penas luerit, annuntiare properabat? Ceterum tametsi apertissime dixisset Petrum semel tantum, nec ante Neronis imperium Romam aduentasse, numquid illius testimonium, si solus ille, nec uerus sit Lactantius, Eusebii, Hieronymi, et aliorum ueterum scriptorum  auctoritati tanta acclamatione anteponi debuit?

Ceterum quam uera certaque est Petri in urbe Roma commoratio, tam ratum fixumque illud esse debet, quod Cecilius noster addidit  quedam diuina uirtute ab eo edita fuisse miracula. Sed hec ille, nec plura de hisce Petri miraculis uerba fecit. At nonnulli suis in hunc locum longioribus notis inquirunt an Cecilius de ueris, aut factitiis quibusdam Petri miraculis loquatur. Quodnam ergo insanabile notas scribendi cacethes adeo transuersos egit horum animos? Nonne Cecilius ibidem declarat de his miraculis se loqui, que Petrus data sibi ab eo, id est, Deo, potestate faciebat? Nonne ea miracula aperte designat, quibus Petrus conuertit multos ad iustitiam, Deoque templum fidele ac stabile collocauit, id est, Romanam  Ecclesiam, his collectam hominibus, quos ad christianam religionem conuerterat? Quis autem in dubium umquam uocare potuit utrum uera sint ea miracula, que diuina potestate fiunt, et quibus multi conuertuntur ad iustitiam? Numquid Christi Ecclesia potest aliis miraculis, nisi ueris, et diuina uirtute editis, fundari, ac stabiliri?

Denique Nero, pergit Cecilius , Petrum cruci affixit, et Paulum interfecit. Baudrius autem ibi ante uerbum interfecit in textu additum uellet gladio, idque uariis rationibus probare nititur. Sed huiusmodi additamenta sine codicis alicuius auctoritate fieri non debent. Origenes enim apud Eusebium , simpliciter quoque de Paulo dixit: , Rome  sub Nerone martyrio, perfunctus est. Prius tamen Petrum cruci ibidem affixum fuisse dixerat . At porro eum crucis supplicio et Paulum gladio necatos idem Eusebius, Tertullianus , aliique complures haud obscure testificati sunt.



CAPUT u.

Examinantur ea que Cecilius de christianorum moribus, et quibusdam eorum dogmatibus tradidit.



ARTICULUS PRIMUS.

Quantum christiani, ab iis, que gentilium diis immolata erant, abhorrerent; utrum Maximinus Imperator omnium primus iusserit cibos uenales diis antea libari quam mensis apponerentur, et de nobilissimo martyre,  qui uiuus ob conscissum Diocletiani edictum exustus est.

Christianis nichil antiquius magisque cordi fuit, quam ut suscepte uere religionis sue precepta summo studio obseruarent. Quamobrem maximopere cauebant ne ullo gentilium ritu, uel minima idololatrie umbra contaminarentur. Nos enimuero Cecilius , admonet cum Galerii imperatoris mater dapibus, id est, escis falso alicui deo sacrificatis, quotidie epularetur, tum christianos, iis omnino abstinentes, institisse ieiuniis et orationibus. Nouerant enim apostolico diuinoque mandato, de quo nos alibi, omnibus idolothytis, siue iis, que falso alicui deo immolata erant, sibi plane penitusque interdici.

 Itaque Maximinus ut eos ad perfringendam hanc legem compelleret, ac plurimi aut his inquinarentur nefandis dapibus, aut fame enecarentur: Primus inuenerat, Cecilii hec uerba sunt , ut animalia omnia, quibus uescebatur, non a coquis, sed a sacerdotibus ad aras immolarentur, nichilque prorsus mense apponeretur, nisi aut delibatum, aut sacrificatum, aut perfusum mero; ut quisquis ad cenam uocatus esset, inquinatus inde, atque impurus exiret. Ita in manuscripto codice Colbertino, nichilque ibi, quidquid aliqui dixerint, redundat, aut superuacuum est. Quid autem delibatum perfusumque mero appelletur, nos alibi explicauimus.

Dubium autem aliquibus uidetur utrum Cecilius recte dixerit illud a Maximino omnium primo constitutum,  ac de quibuslibet generatim intelligendus sit animalibus aut de iis tantum, que eiusdem Maximini mense apponebantur. Nam Eusebius narrat , illum publico edicto imperasse; ut cuncti tam uiri quam mulieres, tam serui quam infantes cogerentur immolatis hostiarum carnibus uesci, cuncta uenalia fedari sacrificiorum libatione, atque ante publicas balneas, quasi in insidiis, collocari custodes, qui lauantes illic homines exsecrandis sacrificiis polluerent. uerumtamen arbitrantur nonnulli ex quibusdam martyrum actis colligi posse illud antea a Decio fuisse imperatum. Quocirca sensum hunc Cecilii esse putant: Maximinum omnium primum inuenisse, siue precepisse, ut Palatini tantum, non uero ceteri omnes ea dumtaxat animalium  carne, iisque escis uescerentur, que diis prius immolate fuissent. Et certe eo tendere uidentur hec Cecilii uerba: Animalia omnia quibus uescebatur, nimirum ipse Maximinus cum iis, qui mense eius accumbere consueuerant. uerumtamen quia subiungit: Nihilque prorsus mense apponeretur, generalis forsitan uidebitur hic loquendi modus, et omnium mensas complecti. Sed ibi post nomen mense, si subaudiendum est sue, Cecilii uerba de iis intelligenda sunt, qui in Maximini palatio uersabantur, quotidianisque eius epulis accumbebant. Nos tamen ueremur ne magis subtilis, quam uera sit hec exceptio. Si Decius enim prius iusserat nichil nisi diis delibatum mensis apponi, tam suam procul dubio quam aliorum mensas hoc edicto complectebatur. Quo autem immanior  huius, et Maximini, ceterorumque tyrannorum feritas, eo certe maior erat christianorum in fame aliisque horrendis cruciatibus inuicto plane animo toleratis constantia et fortitudo. Quid uero ea timuissent, qui solebant pro Christi fide mortem ultro lubenterque obire?

Quamuis autem illud ex iis, que in superioribus dissertationibus sepe obseruauimus, et inferius obseruanda sunt, euidentissime demonstretur; pretermittere tamen non possumus memoratum ab auctore nostro exemplum nobilissimi cuiusdam martyris, qui Diocletiani et Galerii aduersus christianos edictum, publico in loco appensum, »etsi non recte« ait Cecilius »magno tamen animo diripuit, et conscidit.  Cum irridens diceret uictorias Gothorum et Sarmatarum prepositas: statimque productus, non modo extortus, sed etiam legitime coctus, cum admirabili patientia postremo exustus est.« Eadem uero historia sic ab Eusebio , etiam descripta fuit: »Primum quidem simul ac edictum contra Ecclesias propositum est Nicomedie, uir quidam minime obscurus, sed secularium honorum prerogatiua in primis conspicuus, zelo quodam diuino commotus, et ardore fidei incitatus, edictum illud, Diocletiani et Galerii, in publico et illustri urbis loco affixum detraxit, et tamquam impium et scelestum manibus suis discerpsit: idque duobus Imperatoribus, in eadem urbe commorantibus, quorum alter senior, Augustus, Diocletianus primum inter  omnes imperii gradum, alter uero, Galerius, quartum obtinebat. Hic igitur cum primus omnium in ea ciuitate huiusmodi facinore inclaruisset, statim ea supplicia perpessus, que post tantam audaciam ei infligenda esse credibile erat, letitiam, ac tranquillitatem animi usque ad ultimum spiritum conseruauit.« Atque ita ualesius latina fecit greca Eusebii uerba, que quidem satis dilucide explicata, et omnibus obuia, hic transcribere tam longum quam inutile foret.

uides autem longiorem sane, sed clariorem esse Eusebii, quam Cecilii nostri narrationem. Enim uero intellectu facile non est quid ipse Cecilius his uerbis significat conscissum esse a martyre edictum: Cum illudens diceret uictorias Gothorum et Sarmatarum prepositas. Quapropter obscurum huncce locum uarii  diuerso plane modo interpretantur. Aliqui enim putant ibi derideri usurpata ab imperatoribus Gothicorum et Sarmaticorum nomina: alii uanam de illorum in Gothos et Sarmatas uictoriis ostentationem; alii parem eorum barbariem, ac deuictorum ab ipsis Gothorum, et Sarmatarum; alii denique aliquid maius grauiusque in textu Cecilii latere, quod sine alio codice manuscripto diuinari nequeat. Nonne autem dici posset memoratum martyrem hac amara irrisione palam exprobrasse decretum illud tam crudele non esse reuera Romanorum piorumque Imperatorum edictum, sed scriptum aliquod, quo cruente, et sanguinolente quedam Gothorum et Sarmatarum, uel ficte et imaginarie Romanorum de profligatis a se Gothis et Sarmatis uictorie proponebantur?

 Ceterum cum ironia sit, tanti haud dubie non est momenti scire quid auctor noster ea significare uoluerit, quam hec duo illius de eodem martyre uerba, legitime coctus. uaria autem tormentorum genera recenset, quibus sanctissimus hic martyr discruciatus est. In iudicium enimuero productus, primumque extortus, id est, de hoc facto, quod tamen non negabat, questionem magnis cruciatibus habuit. Sic quippe infra Cecilius dixit: Extorti parentes, et mariti, ut filias, ut coniuges, ut opes suas proderent. Seneca uero : Per longam neruorum contradictionem extortos minutatim. Secundo martyr legitime coctus dicitur, hoc est, inquit gallicus huius libri interpres, craticule impositus, quod alii reiiciunt. Sed  Prudentius  de diuo Laurentio craticule imposito hec cecinit:

Prefectus inuerti iubet:
Tunc ille: Coctum est, deuora,
Et experimentum cape
Sit crudum an assum suauius.
uerum dici tamen potest non omne quod coctum est, craticule fuisse impositum. Aliqui uero existimant hec uerba, legitime coctus, idem sonare ac secundum latas ab Imperatoribus leges coctus, id est, combustus. Et certe aduerbium legitime apud iurisconsultos significat id, quod ratione legum obseruatur, uel ordinarie fit. Eo enim sensu dicuntur legitimi gladiatores et ferie legitime. uerum quia hic martyr initio persecutionis a Diocletiano excitate necatus  fuisse traditur, probandum utique erat datam tunc esse legem, qua christiani lento igne cremarentur. Noster siquidem Cecilius , hanc a Galerio postea latam memorat. Quis autem antea potuit prefato sensu recte scribere martyrem data a solo tantum quodam iudice sententia coctum legitime? Quamobrem quidam legendum suspicantur lentissime, sed contra manuscripti codicis fidem. Donec igitur alius emendatior inueniatur, expende, queso, an una, et que ex his duabus interpretationibus tibi magis arrideat. Quidquid autem pronuntietur, Cecilius hec longe clarius de illo inuictissimo martyre dixit: Cum admirabili patientia postremo exustus est.

Quis porro fuerit illustrissimus ille christianus  athleta si roges, tibi respondebimus nichil de eo certius suppetere, quam quod ex Cecilio nostro et Eusebio retulimus. At Eusebius diserte asserit hunc uirum fuisse secularium honorum prerogatiua in primis conspicuum. Sed ibi a doctissimo Baluzio erroris arguitur. Cur ergo? Quia tunc, inquit Baluzius, Nicomedie commorabatur Firmianus Lactantius, huius libri, de quo agimus, auctor. Martyris igitur nomen ignorare non poterat. At reipublice christiane intererat, ut illud omnibus patefaceret, si tantis honorum prerogatiuis fuisset conspicuus. Sed paucis morabor te, uir eruditissime. Nobis, obsecro, edissere utrum Lactantio, quem nunc tibi huius libri auctorem esse dabimus, minus fas fuerit huius martyris nomen reticere ob seculares dignitates, quam propter  tam insigne martyrium? Firmianus, inquis, Lactantius ignorauit illius nomen; quia homo erat obscurus. Sed illud, inquibo, ignorare non potuit; quia celeberrimus fuit martyr, qui in urbe, ubi imperatores, et ipse Lactantius, uti ais, degebant, tam gloriosa non ipsi soli, sed christianis omnibus, morte uitam finiuit. Reipublice ergo christiane multum intererat ut Lactantius inuictissimi illius martyris, quamuis alias obscurissimi hominis, nomen ceteris omnibus tam christianis, quam gentilibus manifestum faceret; ut confunderentur hi, et illi, ad religionis sue defensionem magis accenderentur. At Eusebius forsitan et Cecilius eius nomen pretermiserunt, quia tunc omnibus satis erat compertum.

 In antiquis autem martyrologiis, ab nono seculo scriptis, hunc martyrem Iohannis nomine appellatum legimus. Sed certa plane non est illorum fides, atque in eis citatur Rufinus  qui in sua Eusebiane historie interpretatione nullius nomen indicauit. Nec certior est Papebrochii opinio, qui arbitratur hunc esse Georgium, celeberrimum martyrem. Quibusdam enimuero dumtaxat coniecturis illam confirmare nititur, que aliis leuioris uidentur momenti, atque ad eam probandam minime sufficiunt. Satis est igitur ingenue fateri tam incognitum esse huius martyris nomen, quam gloriosum fuit illius pro Christi fide certamen, et illustris uictoria.



ARTICULUS II.

 De summa christianorum potestate in demones, quos in sacrificiis, a Diocletiano factis, signo crucis Dominice fugauerunt, ac utrum, et quomodo fas eis fuerit his ethnicorum sacrificiis interesse.

Maxima sane erat christianorum in demones potestas, mirumque in eos exercebant imperium. Ab illis etenim solo crucis signo fugabantur. Nostre autem admirationis dignum profecto tante potestatis exemplum nobis Cecilius  suppeditat. Cum Diocletianus, inquit, »in partibus Orientis, Nicomedie uidelicet, immolabat pecudes, tum quidam ministrorum, scientes Dominum, cum assisterent immolanti, imposuerunt frontibus suis immortale signum; quo facto, fugatis demonibus, sacra turbata  sunt. Trepidabant aruspices, nec solitas in extis notas uidebant, et quasi non litassent, sepius immolabant. uerum identidem mactate hostie nichil ostendebant, donec magister ille aruspicum Tagis, seu suspicione, seu uisu, ait idcirco non respondere sacra, quod rebus diuinis profani homines interessent.« Alia uero in dissertatione ostendimus eadem a Lactantio in genuinis diuinarum Institutionum libris memorie mandari.

Quod autem aliqui argumentum inde erui posse putant, quo hic de Mortibus persecutorum liber eidem asseratur Lactantio, illud aliis non magni ponderis uidebitur. Hec namque historia satis celebris, et ubique diuulgata fuit: ut ab diuersis eiusdem ac diuerse etatis scriptoribus memorie traderetur. Deinde uero  Lactantius  non eodem plane modo eam descripsit, atque Cecilius. Neque etiam ille, quemadmodum hic auctor noster, dixit et sepius et frustra repetitas ab ethnicis sacerdotibus pecudum immolationes.

Denique longe obscurior uidetur Cecilii quam Lactantii narratio. Enimuero hunc Cecilius loquitur in modum: Quidam ministrorum, scientes Dominum, cum assisterent. Sed quinam, obsecro te, sunt illi ministri, an Christi, uel Diocletiani, aut sacrificiorum? Totidem enim modis ambigua illa uerba possunt utique explicari. At eam obscuritatem plane sustulit Lactantius, cum scripsit: Quidam ministrorum nostrorum. Forte tamen Cecilius in Lactantii textu legerat,  quod in duobus illius manuscriptis regiis antiquioribus scriptum est: Quidam ministrorum e cultoribus Dei, idque his uerbis expressit, scientes Dominum. Sed quamquam res ita sit, numquid idcirco sic loqui debebat; ut uix ab ullo intelligi posset?

uerum alia inde suboritur difficultas: quomodo christiani, et quod grauius est, christianorum ministri, ausi fuerint ethnicorum sacrificiis interesse. Sed illius nodum his Tertullianus  soluit uerbis, que prius corrupta, sic ex manuscripto codice Agobardi a Rigaltio emendata sunt: »His  accommodantur sacrificia. Sim uocatus, nec adsacrificii  sit titulus officii, et opere mee expunctio , quantum sibi libet. Utinam quantum  sibi quidem; nec uidere possemus, que facere nobis nefas est. Sed quoniam ita Malus circumdedit seculum idololatria, licebit adesse in quibusdam, que nos homini, non idolo officiosos habent. Plane ad sacerdotium, et sacrificium uocatus, non ibo; proprium enim idoli officium est: sed neque consilio, neque sumptu, aliaue opera in eiusmodi fungar. Si propter sacrificium uocatus assistam, ero particeps idololatrie; si me alia causa coniungit sacrificanti, ero tantum spectator sacrificii.« Docet itaque Tertullianus optandum sane ut nullus christianus adsit gentilium sacrificiis, que quidem umquam facere fas ipsi non erat. Sed quia christiani, cum gentilibus permixti, illos sua propter officia, aut seruitutem ad deorum templa et sacrificia sequi cogebantur, tum iis adesse licebat,  si ad sacrificium minime uocati, debita quibusdam officia, non idolo, sed homini tantum, uerbi gratia, domino suo persoluerent. Tunc quippe non participes erant sacrificii, sed dumtaxat spectatores. Quamobrem alio ille in libro docet  nullam de locis esse prescriptionem: »Nam templa, inquit, ipsa sine periculo discipline adire seruus potest, urgente causa simplici dumtaxat, que non pertinet ad proprium eius loci negotium, uel officium.« uerum hec procul dubio indulgentia uidebatur urgentem propter necessitatem infirmioribus concessa, quam alii fortiores magno animo respuebant.

Christiani uero, qui Diocletianum diis suis sacrificantem comitabantur, hi imposuerunt frontibus suis immortale  crucis Christi signum. Lactantius quoque illud similiter appellat signum immortale  quo tanquam muro inexpugnabili christiani frontem suam muniebant. De antiquissimo autem christianorum more signum crucis frontibus imponendi, et de admirabili illius ad fugandos demonas potentia, nos in alia nostra de genuinis Lactantii libris dissertatione disputauimus.

Illud porro crucis signum tam a Cecilio nostro, quam a Lactantio idcirco immortale uocatur; non solum quia demonibus est inexpugnabile, et ab iis uinci numquam potuit, sed etiam quia, ut ait Lactantius,  saluti est omnibus, qui signum sanguinis, id est, crucis, qua sanguinem fudit, in sua  fronte conscripserint. Audisne cur ille crucis signum immortale uocet, et unde insuperabilem eius uirtutem repetat, ex ipso uidelicet Christi sanguine, quem ei affixus, pro hominum salute effudit? Quis autem nisi heterodoxus homo, falsis secte sue erroribus plane circumuentus, negare potest sanam omnino et ueram esse hanc doctrinam?



ARTICULUS III.

De crucis Dominice signo, quod Constantino Magno apparuit, et cuius uirtute insignem de Maxentio reportauit uictoriam, ubi et de sacris imaginibus.

Crucis signum a Cecilio non modo immortale appellatur, sed etiam celeste, cuius tanta est uirtus; ut exercitus Constantini Magni eo armatus, insignem de  Maxentio tyranno uictoriam mirandum in modum retulerit. Quale autem illud crucis signum, quomodo, et quo iubente, expressum fuerit, his paucis uerbis exposuit Cecilius : »Commonitus est in quiete Constantinus, ut celeste signum Dei notaret in scutis, atque ita prelium committeret. Fecit ut iussus est, et transuersa X littera summo capite circumflexo Christo in scutis notat.« It aquidem ille paulo, uti assolet, breuius et obscurius. Sed id Eusebius  longe clarius huncque descripsit in modum: »Horis diei meridianis, inquit, sole in occasum uergente, crucis tropeum ex luce conflatum , soli superpositum,  ipsis oculis se uidisse affirmauit, cum huiusmodi inscriptione, , Hoc uince; eo uiso, et se ipsum, et milites, qui ipsum, nescio quo iter facientem, sequebantur, et qui spectatores fuerant, uehementer obstupefactos. Interim ipse, ut aiebat, addubitare cepit quidnam hoc spectrum sibi uellet. Cogitanti ipsi, et diu multumque apud se reputanti, nox tandem superuenit. Tum uero Christus Dei dormienti apparuit cum signo illo, quod in celo ostensum fuerat, precepitque ut militari signo, ad similitudinem eius, quod in celo uidisset, fabricato, eo tamquam salutari presidio in preliis uteretur.« Ibi autem Eusebius certo palamque asseuerat se id ex ipsomet accepisse Constantino: qui quidem ne quis de facto tam mirabili signo dubitaret, sacramenti religione confirmauit.  Post Eusebium uero hec eadem rursus a Socrate et Sozomeno litteris consignata legimus.

Nec mouere quemquam debet, quod Cecilius dicat crucis signum Constantino semel in quiete, Eusebius uero bis, ipsique primum uigilanti, ac militibus, sole lucente, ac postea illi soli dormienti nocte diuinitus ostensum. Auctor etenim noster, qui sermonis, uti diximus, breuitatem passim ubique sectabatur, satis esse putauit unam dumtaxat retulisse Constantini uisionem, que ei adhuc ancipiti omnem prorsus scrupulum et dubitationem sustulit.

Pari profecto breuiloquentia, sed tanta obscuritate Cecilius depinxit illud crucis signum, ut in uerbis eius explicandis tot sint fere sensus, quot capita.  Nec desunt etiam, qui corruptum illius textum suspicantur. At huic tenebricoso loco lucem forsitan aliquam affert iam laudatus a nobis Eusebius , qui illud signum quomodo a Constantino effingi iussum est, sic descripsit: Hasta, inquit, longior, auro contexta, transuersam, instar crucis, antennam habebat. In ipsa autem haste summitate corona gemmis et auro contexta, posita erat, in qua nomen Christi duabus tantum primis eius litteris grecis, uidelicet et designabatur, , inquit Eusebius, , littera maxime in medio decussata. Purpureum autem uelum auro gemmisque fulgens, antenne affixum dependebat, atque ad ipsius summitatem, et sub ipso crucis signo erat aurea Constantini  et liberorum eius effigies, pectore tenus depicta. At ibi Eusebius non modo crucem describit a Constantino uisam, sed ornamenta etiam aurea et gemmea, quibus ab eo deinceps decorata fuit. Narrat enim nichil ipsi primum apparuisse, nisi signum crucis in celo ex luce conflatum. Cetera uero posthec ab illo adiecta sunt, excepto haud dubie Christi monogrammate, siue duabus primis litteris grecis, quibus totum nomen eius significatur. Cecilius autem has duas nominis Christi priores litteras inter se connexas designare uidetur his uerbis: Transuersa X littera summo capite illius circumflexo. Sed ibi littera P, que secunda est nominis Christi, a librario fortassis omissa est; quia grecam maiusculam esse nesciebat, et priorem putabat esse latinam. Crucis porro signum  cum nominis Christi monogrammate tale Cecilius designauit, quale in nummis, aliisque monumentis antiquissimis sepissime representatur.

Quis itaque animo adeo patienti esse potest, ut ullo absque motu heterodoxorum quorumdam hominum ferat peruicacem audaciam, qui cum hanc crucis Christi, aliasque omnes sacras imagines proscribant, ac detestentur, temere asserunt illo signo nullam crucis effigiem, sed solum Christi nomen fuisse representatum? Quid enim magis temerarium et falsum fingi poterat? Quid euidentius et certius testimonio Eusebii, qui quidem quale esset illud signum suismet oculis uiderat: . Atqui ipse expresse affirmat illud esse , crucis tropeum, et ,  signum. At non crux, inquiunt, sed Christus mundi Saluator est. Quid inde? Numquid idcirco contra Eusebii et aliorum omnium auctoritatem confici potest illud, quo de agimus, non fuisse reuera crucis Christi signum, eiusque effigiem?

Multo sane minus ferri debet uix sane credibilis Tollii impudentia, qui ausus est palam asseuerare hanc ostense Constantino crucis Christi imaginem esse stratagema, ad militares ueterum Imperatorum fraudes referendum. Sed impudentissimus ille homo a sodali suo Baudrio recte castigatur. Qua enimuero putas ratione id ab eodem Tollio ibi probatum? Nulla penitus. Et certe quid afferre poterat contra illud crucis signum, quod non solus Constantinus, sed omnes  etiam, qui illum comitabantur milites tam perspicue uiderunt; ut, eo uiso, uehementer, sicut ait Eusebius , obstupefacti fuerint? Sed de eo adhuc postea.

At dubium profecto tibi uidebitur an quidam Tollii sodales ipsius non uicerint temeritatem. Non hoc enim factum ille penitus negare ausus est, sed absurdissime interpretatur. Alii uero ut illud aut falsum, aut saltem incertum esse ostendant, nobis obiiciunt nullam ab Eusebio huius signi in Ecclesiastica historia sua fieri mentionem. Sed quid, amabo te, ea argumentatione magis futile, magisque imbecillum? Nonne ad asserendam rei alicuius ueritatem sufficit, ut testis omni fide dignus semel atque asseueranter affirmet nichil esse ea certius et uerius? Numquid illius  in uno libro silentium diserte et expresse eius in alia commentatione assertioni preferendum est?

At quis opus erat, inquiunt, ut Constantinus iureiurando firmaret se uidisse crucis Dominice signum, si tam mirabilis prodigii innumerabiles propemodum fuerint spectatores? Sed quandonam, queso, iurauit hoc iusiurandum? Num presentibus iisdem militibus? Minime quidem: sed longo, ait Eusebius, post tempore, atque idcirco coram aliis quibusdam, qui hoc signum celeste non uiderant, aut certe dubitabant utrum uera Constantinus narraret.

Instat tamen recentior quidam heterodoxus signum illud naturale fuisse phenomenum, quod Constantinum, Astrologie scientia parum haud dubie imbutum, ita in sui rapuit admirationem, ut diuinum falso existimauerit.  Numquid omnes etiam milites, atque alii etiam, qui tanto numero eum comitabantur, eadem ignoratione decepti sunt? Numquid etiam naturalis fuit horum uerborum , hoc uince, et primarum nominis Christi litterarum inscriptio, aut ea fortuito casu accidit? Nemini certe sani capitis homini id umquam ueniet in mentem. Atqui Eusebius, quidquid scriptor ille frustra reclamet, palam diserteque asserit uisa lectaque fuisse a Constantino Magno et hec uerba, et illas quoque litteras. Quis autem Eusebio, tunc uiuenti, potius quam temerario nostri temporis scriptori, nulla auctoritate fulto, fidem non habeat?

Non amplius itaque hic uel alii audiendi sunt, qui nobis adhuc perperam obiectant hanc historiam paulo  aliter a Sozomeno, Philostorgio, ac quibusdam aliis recentioribus, quam ab Eusebio nostroque Cecilio describi. Quis namque nescit facta quedam et euenta a nonnullis scriptoribus fusius enarrari, ab aliis uero breuius? Numquid ergo ullus ea idcirco falsitatis arguere umquam audebit? Ad hec uero citati Scriptores nullibi negant uisum a Constantino Magno Dominice crucis signum: immo uero illud potius stabiliunt et confirmant.

Denique nonnulli gratis fingunt Christi nomen in eo admirabili signo representatum non fuisse. Nam hi non modo uetustissimorum Scriptorum, sed sociorum etiam suorum mox citatorum testimonio reuincuntur. Sed quid mirum si homines errore ducti sibi  inuicem contradicant? Alios quoque nichil iuuat dixisse signum illud antea in militaribus prefixum fuisse signis, ac uexillis. Quamuis enim hoc ab eis meridiana luce clarius demonstraretur, non inde tamen umquam conficietur nec a Constantino, nec ab eius exercitu uisum reuera fuisse crucis Christi tropeum, conflatum luce, ac soli superpositum.

Sed pudet his futilibus heterodoxorum hominum, omnes sacras crucis Christi, aliasque imagines quoquo tandem modo euertere conantium, confutandis argutiis immorari. At quantouis insano furore in eas abripiantur, neque hi neque ullus alius mentis sue compos, umquam negabit, illud uerum esse, quod subiungit Eusebius : Hoc quidem salutari signo, , tamquam munimento aduersus oppositas quorumuis hostium copias  imperator, Constantinus, semper est usus, aliaque ad eius similitudinem expressa signa cunctis exercitibus preferri uoluit. Palam itaque Eusebius declarat signum crucis Christi salutare cunctis esse, illudque a christianis omnibus magno in honore et pro munimento habitum. Quis autem fidem illi derogabit ea enarranti, que publice agebantur, et quorum ipse oculatus testis erat? quamobrem huius salutiferi signi osoribus et inimicis obiicere possumus, quod olim Prudentius gentili Symmacho dixerat:

Agnoscas Regina  libens mea signa necesse est,
In quibus effigies crucis, aut gemmata refulget,
Aut longis solido ex auro prefertur in hastis.
Hoc signo inuictus, transmissis Alpibus, ultor,
Seruitium soluit miserabile Constantinus.
 

Urgent tamen Iconomachi, ac contra aliarum sacrarum imaginum usum rursus obiectant nullum prorsus, teste Cecilio nostro , in Nicomediensi Ecclesia ab ethnicis, dum eam subuerterent, inuentum Dei simulacrum, tametsi illud diligentisme quesierint. Sed in animis gentilium ea falsa, ut alibi animaduertimus, insederat opinio caput asini a christianis reuera adorari. Quid ergo mirum, si ethnici Deum christianorum Onochoitem, sicuti a Tertulliano dictum annotauimus, in ea Ecclesia sedulo quesitum, non inuenerint? Deinde uero tametsi christiani tunc nullam Dei, ut pote inuisibilis, imaginem habuerint, numquid inde recte colligitur, reiectas ab  eis omnes alias Christi ceterorumque, qui uitam sanctissimam egerant, sacras imagines? At certe a nobis iam satis perspicue demonstratum est christianos retinuisse crucis Christi effigiem, quam pio sane cultu prosequentes castris suis preuiam perferre consueuerant. De sacrarum porro imaginum religioso cultu in superioribus nostris dissertationibus disputauimus.



ARTICULUS Iu.

De templis antiquorum christianorum, eorumque bonis et possessionibus, de operum bonorum meritis, et utrum Cecilius aliquid de Christi millenario in terris regno tradiderit.

Certo sane certius est magna amplaque ante Diocletiani  imperium constructa fuisse a christianis templa. Paulo enim ante uidimus, quod postea clarius explicabitur, editissimum non solum a Cecilio nostro; sed etiam a Lactantio  memorari Nicomediense templum, quod initio persecutionis, ab eodem Diocletiano commote, solo adequatum est. Testatum uero Eusebius , facit neminem esse, qui possit cumulate describere innumerabilem hominum tunc quotidie ad fidem Christi confugientium turbam, magnumque ecclesiarum in singulis urbibus numerum, ac frequentissimos populorum in eas concursus.

Neque sua tantummodo christianis erant templa, siue ecclesie, sed alia quoque bona et possessiones, que ad eorum corpus, siue ciuilem ipsorum communitatem  ac societatem pertinebant. In Licinii namque et Constantini Magni edicto, quod auctor noster  integrum retulit, hec leguntur: »Et quoniam iidem christiani non in ea loca tantum, ad que conuenire consueuerunt, sed alia etiam habuisse noscuntur, ad ius corporis eorum, id est, Ecclesiarum, non hominum singulorum pertinentia, ea omnia lege, qua superius, comprehendimus, citra ullam prorsus ambiguitatem, uel controuersiam usque iisdem christianis, id est, corpori et conuenticulis eorum reddi iubebis.« Eusebius uero , narrat Aurelianum imperatorem, a christianis interpellatum, iussisse, ut Paulus Samosatenus hereticus pelleretur domo Ecclesie , et hec domus iis traderetur,  quibus Italici christiane religionis antistites, et Romanus episcopus scriberent. Alibi autem memorie prodidit . Constantinum Magnum precepisse similiter, ut omnia que ad Ecclesias recte uisa fuerint pertinere, siue domus, siue possessiones, siue agri, siue horti, siue quecumque alia, nullo tamen iure, quod ad dominium pertinebat, imminuto, restituerentur.

Opere preterea pretium est illa hic animaduertere, que de bonorum operum meritis a Cecilio nostro tradita legimus. De Donato enim aliisque Christi confessoribus, qui pro tuenda illius fide uarios cruciatus mira inuictaque patientia pertulerant hec ille  scribit: Gloriosa confessione sempiternam coronam pro fidei sue meritis quesierunt. uides sane  quam diserte fidei meritum predicet, asseratque eo sempiternam coronam comparari. Sed Columbus respondet uerbum mereri sepe accipi pro nancisci, adipisci, et sortiri, ita ut euentum potius quam ius, et dignitatem, uel euentum etiam, non solum ius et dignitatem significet. Esto sane, hoc uerbum aliquando eo sensu a bonis auctoribus accipiatur. Non de iis queritur, sed quo sensu Cecilius illud adhibuerit. At certe ab eo non sumitur pro fidei euentu. Quo enim sensu uir sana mente preditus dicere potuit confessores Christi pro fidei sue non iure et merito, sed euentu coronam sempiternam quesierunt? Numquid id solo casu fortuitoque euentu accidit? Ad hec uero quamquam Columbo daremus meritum ibi significare euentum,  quid inde proficiet? Quisnam esse potuit ille fidei euentus, nisi ipsummet illius meritum, quo confessores Christi sempiternam coronam quesierunt? Magis ergo laudanda Baudrii, etsi eiusdem, atque Columbus, secte scriptoris sincera confessio, qua ingenue declarat hec Cecilii nostri aliaque aliquot ueterum Ecclesie Patrum uerba de bonorum operum mercede et meritis esse intelligenda.

Neque porro ibi tantum id asseruit Cecilius, sed alibi postquam uaria retulit tormenta, que idem Donatus pro asserta Christi fide perpessus fuerat: Corona integra tibi, inquit  pro uirtutibus et meritis in regno Dei reseruatur. Nonne ibi Cecilius apertissime causam rationemque profert, nempe uirtutes et merita, propter que corona illi in regno  Dei reseruabatur? Sana igitur et orthodoxa de bonorum operum meritis doctrina clarius asseri explicarique non poterat. Citatus autem Baudrius nobis hic promiserat se eam in singulari dissertatione enodaturum, sed morte preuentus promissis non stetit. Nos autem in superioribus nostris dissertationibus, pro ut se se dedit occasio, illam pro uirili parte nostra exposuimus.

Denique obseruabimus quosdam opinari ab auctore nostro designari millenarium Christi regnum, ubi ait  in fine mundi fore initium Christi sanctum et sempiternum, cum descendere ceperit. Sed e contrario aliis multo potiori iure uidetur his uerbis illud idem millenarium Christi in terris regnum destrui euertique funditus. Millenarium quippe sempiternum  esse non potest. At si hec uera sit Cecilii opinio, is profecto Lactantius esse non potest, qui totis uiribus falsum illud Christi regnum, ut alibi uidimus, asserere frustra conatus est. Scimus quidem mutilum et hiantem esse hunc Cecilii locum: sed uacua ibi spatia breuissima sunt, nulloque modo uidentur potuisse quidquam comprehendere, quo illud millenarium Christi regnum denotetur.



CAPUT uI.

De primis ecclesie christiane persecutoribus eorumque interitu.



ARTICULUS PRIMUS.

Quam recte Cecilius asserat primam in christianos persecutionem a Nerone Augusto fuisse excitatam; quam inepte a Tollio mendacii propterea accusetur, quod  huius persecutionis causam in Petri apostoli predicationem refundat, asseratque Neronis corpus caruisse sepultura; quo iure Cecilius eos delirationis arguat, qui eumdem Neronem Antichristi precursorem fore finxerunt.

Primum Cecilius  ante omnes Ecclesie christiane persecutores locum Neroni assignauit: Primus omnium, inquit ille, persecutus est Dei seruos. At nonne antea, uti aliqui post Augustinum  obseruant, Stephano a Iudeis occiso, facta est persecutio magna, sicut in Actis Apostolorum legitur , in Ecclesia, que erat Hierosolymis? Nonne ante Neronem  Herodes Iacobum fratrem Ioannis occidit gladio, et Petrum misit in carcerem?  Nonne etiam christiani cum Iudeis a Claudio imperatore Roma expulsi sunt? Recte quidem. Sed nos quoque ibidem Augustinus admonet christianos scriptores, qui decem Ecclesie persecutiones computare consueuerant, primam ab Neronis tempore ordiri. Nec mirum sane. Nam ille persecutiones, Neronianam antegresse, non fuerunt generales, sed in Iudea tantum commote, aut pauci quidem earum estu abrepti sunt.

Communem itaque Cecilius noster illorum sequitur opinionem, qui generalium persecutionum initium a Nerone repetebant. Quod quidem cum nemini incompertum esse queat, Tertullianum  dumtaxat, et qui uerba eius retulit, Eusebium  nunc citabimus. Ipsosmet autem gentiles his Africanus ille scriptor compellat uerbis: »Consulite commentarios uestros, illic reperietis primum Neronem in hanc sectam, tum maxime Rome orientem, Cesariano gladio ferocisse, sad tali dedicatore damnationis nostre etiam gloriamur.« Alio quoque in libro , ubi et Stephani et Iacobi cedem memorat, ibidem continuo addidit: »uitas Cesarum legimus: orientem fidem Rome primus Nero cruentauit.« At utroque in loco gentiles mittit ad Scriptorum suorum commentarios, uidelicet Cornelii Taciti libros, quemadmodum multis uisum est. Cur non, ut suo loco uidimus, nec minori profecto  iure, ad uitas Cesarum a Suetonio conscriptas, aut acta publica? In his autem siue aliis gentilium libris Tertullianus traditum esse asserit Neronem in christianos gladio Cesariano, primum ferocisse, omnium uidelicet imperatorum Romanorum, qui in christianos Cesariano gladio seuierunt. Nihil autem prohibet, quominus dicamus ita intelligendum esse Cecilium, qui hoc in libro de funestis, sicut diximus, persecutorum mortibus disputat. Nonnulli etiam opinati sunt Neronis persecutionem ideo primam dici; quia prior post Ecclesiam Rome, aliisque in mundi partibus constitutam excitata est. Sed altera explicatio, si ab hac penitus discrepet, ad auctoris nostri mentem et scopum propius accedere uidetur.

Nero itaque tum in christianos baccari cepit,  cum animaduertisset Petri, inquit Cecilius , predicatione magnam hominum multitudinem quotidie a cultu idolorum ad christianam transire religionem. uerum Tollius ibi Cecilium et falsitatis et male fidei audacter accusat. Sed bona, queso, uerba, mi Tolli. Nonne Cecilius in libri sui fine  palam profitetur se in illo omnia scripsisse secundum scientium fidem? At tempora, inquis, non congruunt, atque a Nerone idcirco excitata est hec persecutio; ut incense urbis inuidia in christianos deriuaretur. Sed dic, queso, iterum, mi Tolli, cur tempora non congruunt? Satis, nisi fallimur, probatum a nobis fuit Petrum Neronis iussu Rome cruci affixum. Quam autem ob causam, nisi  quia hic apostolorum princeps et predicationibus et miraculis multos ad Christi religionem adduxit? Nonne in Eusebii libris , ac Chronico, et ab aliis scriptoribus Petri cedes, et Neroniane persecutionis initium coniunguntur.

At Cornelius Tacitus , ac postea Sulpitius Seuerus  diserte, inquiet aliquis, asserunt Neronem ut rumorem Urbis a se incense aboleret, subdidisse reos, et quesitissimis penis adfecisse, quos per flagitia inuisos, ita gentilis Tacitus loquitur, uulgus christianos appellat. Sed cur, oro te, christiani uulgo ethnicorum inuisi erant, nisi suam ob religionem, quam ab apostolo Petro, Rome predicante,  acceperant? Deinde uero, numquid sola chritsianos persequendi causa Neroni fuit, ut in eos incense Urbis crimen transferret? Quin immo Suetonius  in uita Neronis primum narrat excarnificatos suppliciis christianos, quod ethnici putarent illos genus esse hominum superstitionis noue et malefice. Longe uero postea describit quomodo Roma Neronis iussu incensa fuerit. At nulla secundo hoc in loco aut christianorum, aut inuidie primum in eos propter illud incendium deriuate fit mentio. Quid uero, si Cecilius Suetonium secutus, animum ad Taciti uerba non aduerterit? Nemo sane idcirco illum male fidei iure merito insimulabit. Quid porro, quod ipsemet Tacitus ibidem adiecit: »Indicio eorum multitudo ingens, haud  perinde in crimine incendii, quam odio humani generis conuicti sunt?« Magis ergo odio generis humani, quam incendii crimine eos excruciatos fuisse declarat. Ubi ergo mala fides, ubi error Cecilii, qui quos sequeretur habuit auctores, et quem alii postea secuti sunt?

uerum non ibi tantum Tollius Cecilium male fidei, et erroris, sed alibi adhuc illum et alios ueteres christianos scriptores corripit, tamquam splendide, ita ille ait, mentiri solitos. Ferri posset, si aliquos, ut pote infirmitati humane obnoxios, erroris alicuius redargueret. At quis patienter audiat tot tantosque uiros nulla allata ratione accusari splendidi mendacii, quo publicis in scriptis aliquid contra conscientiam et persuasionem suam asseruerint? Ast ut alios,  de quibus hic non agitur, missos faciamus, ubinam est illud splendidum Cecilii mendacium? Respondet Tollius ibi deprehendi, ubi ille de penis a Nerone ob iniquissimam populi christiani uexationem Deo iustissimo datis scripsit: »Deiectus fastigio imperii, ac deuolutus a summo tyrannus impotens.« Et paulo ante: »Execrabilis et nocens,« quo ultimo adiectiuo alibi nefarium, crudelem et impium significat, nusquam repente comparuit; ut ne sepulture quidem locus in terra tam male bestie inueniretur. Numquid ergo hec non ab alio homine, quam impudenter mentiente, dici potuerunt? Nonne postquam Nero uiolentas manus sibi intulit, uarii de morte eius sparsi sunt rumores? Nonne plures fictam eius mortem,  et eum adhuc postea uixisse crediderunt? Certe id a Cornelio Tacito  litteris mandatum legimus: »Sub idem tempus, Galba post Neronem imperante, Achaia atque Asia falso exterrite, uelut Nero aduentaret, uario super exitu eius rumore, eoque pluribus uiuere eum fingentibus credentibusque.« Tum subiecit libertinum quemdam, Neroni similem, uenditasse se uerum esse Neronem. Suetonius uero: »Cum post uiginti, inquit, annos, adolescente me, extitisset conditionis incerte, qui se Neronem esse iactaret, tam fauorabile nomen eius apud Parthos fuit; ut uehementer adiutus, et uix redditus sit« . Ex utroque autem illo Taciti et Suetonii loco colligit Casaubonus tres fuisse falsos Nerones. Huc accedit, quod  Augustinus et Sulpicius Seuerus, infra citandi, memorie prodiderunt plures existimasse Neronem non reapse occisum, sed reseruatum; ut in hunc mundum sub eius finem reuertatur.

Urgebis Suetonium et alios tam aperte ac certo affirmauisse Neronem sibi necem consciuisse, ac postea funeratum; ut id a nemine sane mentis homine in dubium possit reuocari. Esto sane. At non inde Cecilium, aut alios male fidei aut splendidi mendacii accusare poteris, sed erroris tantum, quo incauti falsis aut rumoribus, aut aliorum, quemadmodum Sibylle, ab eodem Cecilio nostro laudate, testimoniis decepti sint.

Post hec enim sic ille  sermonem suum prosequitur: »Unde illum quidam deliri« , »credunt esse translatum, ac uiuum reseruatum, Sibylla dicente matricidam profugum a finibus esse uenturum; ut quia primus persecutus est, idem etiam nouissimus persequatur, et Antichristi precedat aduentum.« Nec pauci quidem, si Hieronymo , paulo tamen aliter, quam Cecilius noster, loquenti credimus; sed: »Multi nostrorum, inquit, putant ob seuitie et turpitudinis magnitudinem Domitianum Neronem Antichristum fore.« Augustinus uero: Nonnulli ipsum Neronem resurrecturum, et futurum Antichristum suspicantur. Alii uero nec occisum putant, et uiuum occultari, in uigore ipsius etatis, in qua fuit, cum crederetur extinctus, donec suo tempore  reueletur, et restituatur in regnum. Sed multum mihi mira est tanta presumptio.« 

Quamuis autem hec opinio ita ab Augustino explodatur, Sulpicius tamen Seuerus testificatur Martinum, episcopum Turonensem, animo eam imbibisse. Cum enim tam ab ipsomet Sulpicio, quam ab aliis eius discipulis de fine mundi interrogaretur, respondebat, ut ait idem Sulpicius , »Neronem et antichristum prius esse uenturos, Neronem in occidentali plaga, regibus subactis decem, imperaturum, persecutionem autem ab eo habemus exercendam, ut idola gentium coli cogat . . . ipsum denique Neronem ab Antichristo esse perimendum.«  Rursum uero idem Sulpicius alibi  scripsit opinione multorum Neronem fore Antichristum. Tum deinde quibusdam interiectis: »Incertum, inquit, an ipse Nero sibi mortem consciuerit. Certe corpus illius interemptum. Unde creditur, etiam si se gladio ipse transfixerit, curato uulnere eius, seruatus, secundum illud, quod de eo scriptum est: Et plaga mortis eius curata est, sub seculi fine mittendus; ut mysterium iniquitatis exerceat.« Eamdem in rem Cuperus  retulit plures Commodiani uersus, ex eius libro, quem rarum putat, transcriptos: sed is liber in ultimo bibliothece Patrum, Lugduni edite, tomo iterum excusus est.

Porro autem Cecilius monitos nos esse uoluit antiquos  illos scriptores in hanc falsam abiisse opinionem: Sibylla, uti iam annotauimus, dicente matricidam profugum a finibus esse uenturum. At inter editos Sibyllarum uersus, hos legimus:


, ,
, .
Matris et occisor quedam de finibus orbis
uir fugiens ueniet, spirans immane fremensque
Omnes qui terras uastabit, et omnia uincet.


Et alio in libro:

. . . . .
,
.
   Ut quando redibit
 Extremo cesor matris fugitiuus ab orbe,
Omnibus has  donans, Asiam locupletet abunde.
uerum hec opinio non minus graui censorie seueritatis nota ab Cecilio nostro, quam ab Augustino inuritur. Non eam enim tantummodo auctor noster refellit, sed illius etiam fautores, uti diximus, deliros appellat. Fatetur tamen hos scriptores ideo tam false opinioni subscripsisse; quia eam Sibylle auctoritate fultam arbitrabantur. Cecilius itaque persuasum habuit non minus Sibyllam hac in re quam eius asseclas delirasse.

At rogabit fortasse aliquis utrum is ipse sit Lactantius, qui plurimis, ut suo loco uidimus, Sibyllarum uersibus ea confirmat, que in mundi fine credidit esse haud dubitanter uentura. Numquid enim tanti fecisset illarum auctoritatem, si eas delirasse  putasset, qui ipsarum non plane obscuris de Nerone testimoniis utuntur? Sed supra ostendimus carmina Sibyllarum ideo a Lactantio contra ethnicos citari; quia persuasum illis erat ea diuine utique esse auctoritatis. Utrum tamen uerus Lactantius hoc ad hominem, ut aiunt, argumentum ea delirationis accusatione penitus infirmare umquam uoluerit, aliorum esto iudicium.



ARTICULUS II.

De Domitiano, secundo Ecclesie persecutore, eiusque interitu, atque euersis imaginibus et honorum titulis.

Transit Cecilius  a prima Ecclesie  christiane persecutione ad secundam, que a Domitiano commota est. Sed in tota hac narratione ne semel quidem illum, ut supra animaduertimus, proprio suo nomine appellauit. Primo autem narrat illum exortum esse, interiectis aliquot, id est, uiginti post Neronem annis, illumque eodem Nerone non minorem fuisse tyrannum. Tertullianus uero  postquam de Nerone, uti superius annotatum est, uerba fecit, hec citata ab Eusebio , et grece reddita, confestim adiecit uerba: »Tentauerat et Domitianus, portio Neronis, de crudelitate.« Et alio in libro : »Tacendum impuriorem Physione, et molliorem Sardanapalo Cesarem designare, et quidem Subneronem. Quin etiam  idem Domitianus, teste adhuc Eusebio , iactitabat se ipsum Neroniane impietatis, bellique et odii aduersus Deum fuisse successorem. Petilianus autem apud Augustinum  uocat illum Neronis maximam partem. Nec christiani tantum Scriptores, sed pete etiam ethnici illum Neronem alterum nuncuparunt. Audi, queso, Iuuenalem :

Cum iam semianimum laceraret Flauius orbem
Ultimus, et caluo seruiret Roma Neroni.
Hunc secutus est Ausonius his uersibus:

Et Titus imperii felix breuitate, secutus
Frater, quem caluum dixit sua Roma Neronem.
Crudelis tamen ille imperator, pergit Cecilius , quam diutissime, tutusque regnauit, donec impias manus aduersus Dominum tenderet. Qua autem ratione, inquies, regnasse diutissime dicitur, qui annis tantum quindecim, ut ait Eusebius , et aliquot, sicut aliqui putant, insuper mensibus imperauit? Num quia superioribus aliis imperatoribus, si Augustum, Tiberiumque excipias, et diutius regnauit, et securius? An uero quia seuissimi tyranni imperium, per annos quindecim exactum, longissimum est? Quanti ponderis sint he rationes, aut utrum Cecilius errauerit, doceas, uelim, et pronunties.

Ast ubi intolerandus ille tyrannus instinctu demonum ad uexandos christianos animum sub uite finem appulit, tunc, inquit Auctor noster , traditus  in manus inimicorum, luit penas. Nam quarto decimo, ait Hieronymus , imperii sui anno, secundam post Neronem Domitianus ille persecutionem mouit, quemadmodum ab Eusebiani Chronici  auctore id confirmatur. Ipsemet autem Eusebius  scribit illum post multa crudelitatis sue specimina, ad extremum secundam concitauisse aduersus christianos persecutionem. Multorum etiam opinio est illam his designari Iuuenalis uersibus, Satir. Iu, us. ult.:

Sed periit postquam cerdonibus esse timendus
Ceperat, hoc nocuit Lamiarum cede madenti.
Arbitrantur enim cerdonum nomine ibi christianos,  tamquam tenuis fortune, et infime plebis homines, a satirico peta notari. Scimus quidem hanc persecutionem Scriptoribus nonnullis antea excitatam uideri: sed eorum argumentum tam leuis, quam ea, que retulimus, grauis sunt momenti.

Deo autem scelerum eius uindici debitas nefandus iste tyrannus soluit penas, cum domi, sicut ait Cecilius, interfectus fuit. Etenim hec ipsa Suetonii  de illius morte uerba legimus; Summotis omnibus, in cubiculum se recepit, atque ibi occisus est. Quomodo autem, et a quibus necatus fuerit, si scire aueas, ab ipso postea narrante, discere haud difficiliter poteris. Ita enim ille prosequitur. »Stephanus Domitille procurator . . . sinisteriore brachio, uelut egro, lanis fasciisque per aliquot dies ad auertendam suspicionem obuoluto, ad  ipsam horam dolum interiecit, professusque conspirationis indicium, et ob hoc admissus, legenti traditum a se libellum, et attonito suffodit inguina. Saucium ac repugnantem adorti Clodianus Cornicularius, et Maximus Parthenii libertus, et Saturius Decurio Cubiculariorum, et quidam e gladiatorio ludo uulneribus septem contrucidauerunt.« Eadem quoque traduntur in Dionis Epitome, atque ut Philostratum,  qui rem paulo aliter retulit, et alios omittamus, certe Eutropius  narrat illum interfectum fuisse in palatio. Denique Plinius  postquam illius, quem immanissimam belluam appellat, horrendam crudelitatem  atque ferocitatem ante omnium posuit oculos, hec de morte eius subiungit: »Ille tamen quibus sibi parietibus et muris salutem suam tueri uidebatur, dolum secum, et insidias, et ultorem scelerum Deum inclusit. Dimouit perfregitque custodias pena, angustosque per aditus et obstructos, non secus ac per apertas fores, et inuitantia limina irrupit, longeque tunc illi diuinitas sua, longe arcana illa cubilia, seuique secessus, in quos timore, et superbia, et odio hominum agebatur.«

Neque porro hec dira crudelissimi imperatoris cedes satis ad scelerum eius ultionem fuit: Cum multa enim uero mirabilia, inquit Cecilius  opera, que a Suetonio , et in Eusebii Chronico   enumerantur, atque etiam Capitolium, teste adhuc Plutarcho  fabricasset, Romanus senatus nomen eius ita persecutus est; ut nulla uel imaginum, uel titulorum illius uestigia reliquerit. Et uero memorie Suetonius  commendauit senatum Domitiani nece adeo letatum: »Ut repleta certatim curia non temperaret, quin mortuum contumeliosissimo atque acerbissimo acclamationum genere laceraret, scalas etiam inferri, clypeosque et imagines eius coram detrahi, et ibidem solo affligi iuberet, nouissime eradendos ubique titulos, abolendamque omnem memoriam decerneret.« uel, sicut ait Eusebius ,  . Omnes honorum Domitiani titulos abrogari; siue, ut scribit Macrobius , infaustum eius uocabulum ex omni ere, uel saxo eradi, ac deinde sublatas, ut aiebat Dion,  statuas illius aureas et argenteas ex quibus grandis pecunia redacta est.



ARTICULUS III.

Utrum Cecilius recte dixerit Romanos Imperatores a Domitiano usque ad Decium fuisse bonos principes, et tunc christianorum Ecclesiam nullos passam esse inimicorum impetus, ac inde colligi possit Lactantium non esse huius libri auctorem.

Post Domitiani mortem, Multi, inquit Cecilius, ac boni principes Romani imperii clauum regimenque tenuerunt , tuncque Ecclesia, in pristinum  statum restituta, nullos inimicorum impetus passa est. Due ibi sunt, uti patet, Cecilii nostri propositiones. Prima quidem, qua asserit a Domitiani cede usque ad Decii imperium bonos extitisse principes, qui Romanis imperauere. Sed Tollius solita audacia Cecilium ibidem adhuc turpis, quo rem, quam falsam nouerat, pro uera affirmauit, mendacii redarguere non ueretur.

uerum Tollius ipse aut reuera mentitus est, aut non legerat hec Zozimi uerba  quibus, postea quam dixit Domitianum a Stephano liberto fuisse occisum, sic prosequitur: , , ,  , , uiri boni principatum adepti Nerua, Traianus, et post eum Hadrianus, et Antonius Pius, et par illud fratrum uerus atque Lucius, multa uitiata correxerunt. Nam hi ipsi sunt principes, qui post Domitianum regnauerunt. At Zozimus, quemadmodum Cecilius noster eos bonos diserte appellat uiros. Que autem, obsecro, ille uitiata ab eis emendata asseuerat, nisi crudelia eiusdem Domitiani in gentiles et christianos edicta? Eusebius  enimuero palam testatur ab huiusce temporis scriptoribus consignatum litteris fuisse eos a Nerua reuocatos, iisque bona restituta, quos Domitianus miserat in exilium. Tum deinde idem Eusebius . Hadriani nobis exhibet edictum, quo cauebat, ne christiani indicta causa punirentur. Denique ab illo laudatur summa Imperatorum ante Diocletiani etatem benignitas, qua christianis, sublato omni sacrificandi metu, non solum regendas prouincias committebant, sed sinebant etiam eos in palatiis suis uersari, suam profiteri religionem, ac edificare ecclesias, ubi sacris suis operam tuto et secure dare poterant. uidesne quam falso et temere Cecilius mendacii a Tollio ideo coarguatur, quod hos bonos principes dixerit?

At is ipse Cecilius, pergit Tollius, ideo mentitus est, ut eo mendacio omnes ecclesie persecutores tristi funestaque morte obiisse ostenderet. Sed si  hunc Tollius illius librum attente leget, caueat profecto, ne ipse rursus, non autem Cecilius mendacii conuincatur. Nam idem ille Cecilius  paulo post citata a nobis uerba apertissime asseuerat imperatorem ualerianum nouo ac singulari penarum mortisque genere extinctum: Ut esset posteris, inquit, documentum aduersarios Dei sepe dignam scelere suo recipere mercedem. Ibi autem, sicut alibi, hoc aduersariorum Dei nomine persecutores Ecclesie designat. Palam ergo fatetur illos non semper, sed sepe dignam sceleribus recepisse mercedem. Probandum itaque non susceperat omnibus omnino christiane Ecclesie persecutoribus tristem, ut loquitur Tollius, obtigisse mortem.

Manifestum preterea fecimus Cecilii hoc in libro  propositum non fuisse omnium Ecclesie nostre persecutorum historiam scribere, aut enarrare interitum, sed plurium dumtaxat, atque in primis posteriorum, Diocletiani uidelicet, et aliorum, qui ad Licinii usque tempus christianos iniquissime uexauerunt. Addere porro nobis liceat, quod scriptum a Cypriano  legimus: Nec umquam impiorum scelere in nostrum nomen exsurgitur, ut non statim diuinitus uindicta comitetur. uisne aliquid adhuc expressius? Ecce ipsamet Hieronymi uerba: Nos autem, inquit, dicemus omnes , non aliquos tantum, persecutores, qui afflixerunt Ecclesiam Domini, ut taceamus de futuris cruciatibus, etiam in presenti seculo recepisse que fecerint . Si  hec dixisset Cecilius, quantas, Deus bone, excitasset Tollius tragedias! Sed id ille non dixit, ac immerito mendacii ab eodem Tollio insimulatur.

Maior itaque difficultas occurrit in secunda eiusdem Cecilii propositione, qua haud dubitanter affirmat sub imperatoribus Romanis, qui a Domitiano ad Decii usque tempora clauum regimenque Romani imperii tenuerunt, Ecclesiam christianam nullos passam esse inimicorum, id est, gentilium impetus. Opinatur quidem Dodwellus eam tunc nulla generali persecutione, edictis imperatorum decreta, fuisse exagitatam. Sed in hoc acerrimum, preter ceteros, aduersarium expertus est nostrum Theodoricum Ruinartum.

Quidquid autem de generalibus Ecclesie persecutionibus  statuatur, is ipse Dodwellus, aliique omnes fateri coguntur christianos his temporibus crudelissime excruciatos fuisse uariis persecutionibus, quas illi locales appellant. Atqui tunc infiniti propemodum martyres, uti ab Ruinarto, aliisque demonstratum est, sanguinem suum pro Christi fide profuderunt. Quid uero, quod Eusebius, et antea Tertullianus,  ut suo loco uidimus, narrat Traianum imperatorem consulenti Plinio secundo quid faciendum esset christianis, respondisse non eos quidem inquirendos, sed oblatos puniri oportere? Statuta est igitur hoc responso in christianos, saltem oblatos, persecutio. At quis dubitabit plures ex illis ab infensissimis eorum inimicis gentilibus reuera  oblatos fuisse iudicibus, qui eos morte damnarunt? Preterea Plinius non aliam, teste eodem Eusebio,  ob causam Traianum ea de re consuluit, nisi quia magna martyrum, qui obtruncabantur, multitudine commotus fuerat. Sed quid opus est hos aliosque appellare testes et scriptores? Unus ipsemet sufficit Plinius,  qui ad hunc Traianum hec scripsit in uerba: »uisa est mihi res digna consultatione, maxime propter periclitantium numerum. Multi enim omnis etatis, omnis ordinis, utriusque sexus etiam uocantur in periculum, et uocabuntur. Neque enim ciuitates tantum, sed uicos etiam, atque agros, superstitionis istius contagio peruagata est, que uidetur sisti et corrigi posse.«

 Quis autem in dubium merito uocare potest plurimos in hoc periculum uenisse, ac pro Christi fide dirissime tortos et interfectos? Nobis quidem illud non est incompertum, quod Tertullianus, uti alibi obseruauimus, litteris mandauit Marcum Aurelium adiecisse penam, et quidem tetriorem, aut, ut ait Eusebius , capitis iis comminatum, qui christianos accusabant. Sed huic ipsi imperatori Melito, et Apollinaris, sicuti idem Eusebius , atque etiam Hieronymus , testificantur, Apologeticos libros obtulerunt, quibus christianos impune ab ethnicis cruciari et excarnificari palam conquesti sunt. Quid uero, quod antea, et hancce ipsam ob causam eadem  quoque Iustini martyris, Athenagore, ut alibi uidimus, apud M. Antoninum Pium, Quadrati apostolorum discipuli atque Aristidis apud Hadrianum, ut narrat Hieronymus , fuerat expostulatio hac querimonia? Nonne illud adhuc demonstratur ex Theophili Antiocheni et Tatiani, de quibus nos alibi disseruimus, libris in christiane religionis defensionem publicatis? Denique preter alios adhuc bene multos, haud incerto Iustini martyris, atque Clementis Alexandrini testimonio manifeste ostendimus, quam magna fuerit, Antonino ac Seuero imperantibus, martyrum multitudo.

Finem certe dicendi non faceremus, si ea omnia describenda forent, quibus id euidentissime comprobatur.  Quamobrem illud tantum adiiciemus non solum, Marco Aurelio regnante, ortam, ut plures, aut saltem, ut alii uolunt, efferbuisse in christianos persecutionem: sed etiam , uerba sunt Eusebii , . Seuerus persecutionem, aduersus Ecclesias concitabat. Tum uero per omnes ubique locorum Ecclesias, pergit idem Eusebius, ab athletis, pro pietate certantibus, illustria confecta sunt martyria. Nonne ergo tota plane uia errauit Cecilius, qui tot tanteque auctoritatis, tam ceuis, quam aliis scriptoribus plane penitusque refragatur?

Respondebit fortasse aliquis suos etiam illum habuisse, quos sequeretur, patronos et adstipulatores.  Nam Melito Sardiensis in citata ab Eusebio , uti annotauimus, Apologia, palam testatus est solos Neronem et Domitianum connisos fuisse religionem nostram criminari et a suis idcirco emendatos obiurgatosque successoribus. Tertullianus uero , sicuti suo loco animaduertimus, postquam excitate in christianos ab iisdem imperatoribus persecutionis, et legum aduersus eosdem christianos datarum mentionem fecit, tunc continenter ab ethnicis postulat, ut aliquem exinde proferant christianorum debellatorem. Alios dehinc recenset Neroni et Domitiano subrogatos imperatores, Traianum, Hadrianum, uespasianum, M. Aurelium, Antoninum Pium, et uerum, qui correxerunt impia illorum edicta, nullasque aduersus Christi discipulos leges promulgauerunt.

 uerum si Cecilius noster animum ad hec Melitonis et Tertulliani scripta aduertit, eorum profecto mentem sensumque non est assecutus. Nam uterque, ac potissimum Tertullianus ibi contra gentiles disputat, qui quidem quam in christianos exercebant carnificinam, ut excusarent, palam clamabant se suis teneri legibus, quibus precipiebatur illos, inaudita etiam causa, torqueri et trucidari. Tertullianus igitur et Melito eos recte refellunt; quia alii post Neronem ac Domitianum imperatores iniquissimas eorum leges emendauerant. Neuter uero dicit hasce leges penitus ab illis fuisse rescissas.

Deinde uero M. Aurelius non palam, uti loquitur Tertullianus , ab huius modi  hominibus, id est christianis, penam dimouit, sed tantum dispersit. Quamuis ergo neque hic M. Aurelius, neque alii memorati a Tertulliano Cesares et Augusti, ullas aduersus christianos dederint leges, hoc tamen non impediuit quominus plurimi christiani uariis in terre partibus cruciati necatique fuerint. Persuasum siquidem ethnici habebant uigere adhuc communes et antiquas leges, quibus omnis religio noua prohibita erat. Sola igitur earum auctoritate fas sibi esse putabant seuire in christianos, ac reuera in eos, uti diximus, immanem horrendumque in modum seuierunt.

Quidquid porro de horum imperatorum legibus statuatur, certo certius est plurimos martyres christianos post Domitiani, et ante Decii imperium uariis trucidatos fuisse suppliciis atque cruciatibus. Non  potuit ergo Cecilius ex Melitonis, Tertulliani, aliorumque dictis, nisi falso, concludere christianam Ecclesiam sub principibus Domitiani successoribus, nullos passam esse inimicorum impetus.

Porro autem si id falsum est, non deerunt fortasse aliqui, qui arbitrabuntur inde confici posse hunc Cecilii librum perperam Firmiano Lactantio adscribi. uero etenim similius illis haud dubie uidebitur eum ab alio posterioris eui profectum auctore, qui male intellectis Melitonis, et Tertulliani, siue alterius scriptoris uerbis, in hunc impegit erroris scopulum. Potuit tamen Cecilius aut librorum penuria, aut memorie lapsu, aut falsis rumoribus decipi. At si reuera  errauit, qua, queso, ratione dici poterit hunc ipsummet esse Firmianum, quem omnes fatentur iam ab ipso Diocletiani imperatoris tempore magna scientie eruditionisque fama fuisse illustrem, nec mediocriter tam profane, quam Ecclesiastice sui temporis historie doctrina imbutum?



CAPUT uII.

De aliis christiane Ecclesie persecutoribus.



ARTICULUS PRIMUS.

De Ecclesie persecutione excitata ab imperatore Decio, eiusque funesta morte.

Cecilius omissis bonis illis, de quibus dictum est, imperatoribus, a Domitiano uenit ad Decium. De illo autem nichil aliud memorat, nisi eum protinus cecidisse,  cum ab imperii sui exordio contra Christi Ecclesiam furere et baccari cepisset: Post annos enim plurimos, inquit auctor noster, id est, centum quinquaginta, ac paulo amplius, extitit exsecrabile animal Decius. Eo autem adeo infami nomine illum notauit ob summam in christianos crudelitatem, de qua, preter alios, Prudentius  Romam inducit sic canentem:

   Primus Nero, matre perempta,
Sanguinem Apostolicum bibit, ac me strage piorum,
Polluit, et proprium facinus mihi seuus inussit.
Post hunc et Decius iugulis bacchatus apertis,
Insanam pauit rabiem.

Hilarius  quoque Decianam persecutionem cum Neroniana presertim comparauit. Sed nostri nunc non est instituti id fusius prosequi, quod  auctor noster putauit esse pretereundum.

Dixit porro Cecilius Decium, post motam ab regni sui initio aduersus christianos persecutionem, protinus cecidisse; quia interfectus est, inquit Eusebius , cum secundum imperii sui annum, necdum expleuisset. uerumtamen nos Aurelius uictor  admonet illum triginta imperauisse mensibus. At peritiores etatis nostre critici initium imperii illius consignandum censent ante mensem Octobrem anni 249, illius uero finem anno 251, mense ipso Nouembri, post inceptum tertium sui imperii annum. Suam uero sententiam firmari posse putant quibusdam inscriptionibus, a Goltzio, Grutero, et Pagio exhibitis.

Quomodo autem et a quibus imperator ille occisus  sit, his Cecilius noster  describit uerbis: »Profectus aduersus Carpos, qui tum Daciam Mesiamque occupauerant, statimque circumuentus a barbaris, et cum magna exercitus parte deletus, nec sepultura quidem meruit honorari, sed exutus et nudus, pabulum feris ac uolucribus iacuit.« At Constantinus Magnus, apud Eusebium  diserte declarat illum in campis Scythicis prostratum, Orosius  in medio Barbarorum sinu interfectum, Zozimus  defixum in paludis luto, Aurelius uictor  in gurgite paludis submersum, Zonaras   in palude obrutum ceno; ita ut illius cadauer, quemadmodum hi duo posteriores tradidere, non potuerit inueniri. Denique in Eusebiano Chronico  dicitur occisus in Abrito, siue, ut ait Iornandes , ad Abritum, Mesie ciuitatem. uides sane quorum uestigia premat Cecilius noster, et cur addiderit Decii corpus iacuisse feris et uolucribus pabulum.



ARTICULUS SECUNDUS.

De ualeriani Imperatoris persecutione, eiusque ignominiosa seruitute, ac pelle post mortem detracta.

Non multo post Decii interitum, ait Cecilius , id est, anno Christi 253 circa mensem Augustum ualerianus creatur imperator, ac simili in  christianos furore correptus, multum quamuis breui tempore, iusti, id est, christiani, sanguinis fudit. Plura autem dc hac persecutione narrat Eusebius  ex Dionysii ad Hermammonem epistola, in qua quidem scripserat nullum superiorum principum tanta humanitate et beneuolentia christianos complexum, quantam ualerianus sui principatus initio in eos habuit. Quinetiam tota, ait ille, familia eius sic piis hominibus abundabat; ut Dei uideretur esse Ecclesia.

uerum postea cuiusdam magorum in Aegypto magistri, et archisynagogi persuasionibus ad eosdem christianos dirissime excruciandos animum conuertit. Tum uero impleta est, ait idem Eusebius, hec Ioannis in Apocalypsi predictio: Et datum est illi os loquens  magna et impia, et data est illi potestas facere menses quadraginta duos , id est, annos duos, et menses sex, per quos summam in christianos adhibuit crudelitatem. Et certe Optatus  aiebat Ecclesie persecutionem sub Decio et ualeriano instar fuisse leonis, qui una erat ex quatuor bestiis, quas Daniel de mari ascendentes conspexerat .

At ualerianus tante tamque inique inhumanitatis singulare prorsus, et hactenus inauditum luit pene suppliciique genus. Enimuero captus a Persis, inquit auctor noster , turpissima uixit in seruitute, uel quemadmodum Eutropius  et Aurelius uictor  narrant, ignobili seruitute consenuit;  in Eusebii autem et Cassiodori Chronico:  Seruitute miserabili consenescit. Nam Persarum rex, Sapores cum eo, inquit Trebellius Pollio , ut uili et abiecto mancipio loquebatur. Postremo, , uerba sunt Zozimi , , . Ad mancipii fortunam redactus, in eadem conditione apud Persas uiuendi finem fecit, maximo dedecore romani nominis apud posteros relicto.

Ad seruitutis porro ignominiam illud accessit, quod, teste Constantino Magno, uinculis onustus, cum chlamyde purpurea et reliquo imperiali cultu circumduceretur.  Preterea Sapori terga prebere cogebatur, ut imposito, inquiebat Cecilius, pede supra dorsum eius, aut equum, aut uehiculum conscenderet. Alium uero tante contumelie testem si petieris, en Aurelius uictor , ipsaque eius uerba: »Quamdiu uixit, Sapores, Rex eiusdem prouincie, incuruato eo, pedem ceruicibus eius imponens, equum ascendere solebat.« Addamus, si lubet, et Orosium , id sic enarrantem. »Imperator populi Romani ignominiosissima apud Persas seruitute consenuit, hoc infamis officii continua, donec uixit, damnatione sortitus, ut ipse acclinis, regem semper ascensurum in equum non manu sua, sed dorso, attolleret.«

Ne autem tanto dedecori conuicium aliquod deesset,  superbus Sapor miserum imperatorem sic conculcando, cum risu illi exprobrabat illud esse uerum, ita adhuc Cecilius noster loquitur , non quod in tabulis, aut parietibus Romani pingerent. Obscuris autem his uerbis significat Saporem dixisse fictas aut longe minores esse uictorias, quas Romani, uti Gregorius Nazianzenus obseruat , in tabulis aut parietibus depingebant; suam autem de Romanis ueram, aut maiorem uictoriam toties euidentissime probari, quoties equum aut uehiculum ascensurus, pedem in ualeriani dorsum imponebat.

Quamuis autem longum fuerit probrose illius captiuitatis tempus, miserabilis tamen ille imperator nullum, ait Cecilius , tante iniurie  ultorem inuenit, nec ab ullo uqnuam, ne proprio quidem filio suo Galieno, repetitus est. At de hoc Galieno scripsit Trebellius Pollio  eum, comperta patris sui indignissima captiuitate, de qua plerique aut murmurabant, aut dolebant, gauisum quibusdam respondisse: Sciebam patrem meum esse mortalem. Sed ibidem Pollio, contra Cecilii nostri opinionem, tres nobis representat epistolas, quibus Betsoldus, Baserus et Artabasdes reges libertatem ualeriani a Sapore postulauerunt. Quamobrem he epistole Cecilio incomperte omnino uidentur, nisi probaueris nichil aliud eius uerbis significari, quam psum a nullo homine Romano, aut Romanis subdito, fuisse repetitum.

Porro autem ne infamie tante nota romano nomini  et uiuenti imperatori inusta, aliquando deleretur, iussit Sapor, uti ait auctor noster, detrahi mortuo ualeriano cutem, eamque rubro colore intinctam, in templo barbarorum appendi. Quapropter Constantinus Magnus in sua ad sanctorum cetum oratione ualerianum his, que Eusebius refert , uerbis alloquitur: »A Sapore, Persarum rege, detracta sibi cute, condiri iussus, sempiternum calamitatis tue tropeum spectandum prebuisti.« , , . Eadem habet Petrus Patricius , quamuis Agathias   significare uideatur ualeriano adhuc uiuo pellem reuulsam.



ARTICULUS III.

De persecutione in christianos ab Aureliano imperatore commota, eiusque interitu.

Aurelianus tanto tamque infami ualeriani supplicio non territus, aut scelerum illius et penarum immemor, iram Dei, ait Cecilius , crudelibus, haud dubie in christianos, factis lacessiuit. Sed subito eumdem Deum, quem iam grauiter offenderat, criminum suorum uindicem expertus est. Nondum enim cruenta eius scripta, id est, crudelia aduersus christianos edicta, ad ulteriores prouincias peruenerant, et iam Cenophrurio, inquit Cecilius, qui locus est Thracie, cruentus ipse humi iacebat. Eusebius uero narrat  illum,  dum furore percitus Thraciam percurreret, in medio uie publice cesum, compleuisse impio sanguine , publici aggeris sulcos. Romanis autem ille imperauit, iuxta eumdem Eusebium , sex annis, sed inde sex menses detrahit Orosius , et recentiores quidam annum integrum.

Sub illius itaque uite finem, quemadmodum Cecilius, et citati a nobis auctores tradunt, cepit in christianos seuire cruentis scriptis, aut, ut ait Eusebius, , compositis contra nos edictis. Ast eum, pergit Eusebius, hasce leges, ut ita dicamus, subscribentem ulta est diuina iustitia, atque etiam anteaquam ad ulteriores, sicut auctor noster loquitur, prouincias peruenirent.

 Breuissima itaque fuit hec ab Aureliano commota persecutio. Sed mirum tamen cur aliqui haud dubitanter asseuerent nullos tunc factos esse martyres. Cum enim Cecilius scripserit Aureliani edicta ad ulteriores prouincias non peruenisse, satis clare et aperte indicat illa publicata fuisse in uicinioribus. At nullus sane dubitandi uidetur locus, quin ethnici, ac precipue deorum antistites ac sacrificuli his, simul atque diuulgate fuerunt, legibus abusi, plures christianos solitis suppliciis excruciatos interemerint. Quin etiam ex Eusebio  discimus Aurelianum ad excitandam aduersum christianos persecutionem quorumdam consiliis impulsum, eoque adhuc uiuente, sparsum ubique hac de rumorem. Quis autem facile sibi non  persuadebit gentiles, data hac suum in christianos odium saturandi occasione, illorum tum non pepercisse sanguini?

Cenophrurium porro, cuius meminit Cecilius, uulgo Castel-Nouo, pagus est Thracie, in quo reuera Aurelianus, uti mox dictum, interfectus est. In Eusebii  namque Chronico legimus: »Cum aduersum nos , persecutionem mouisset, fulmen iuxta eum  , comitesque eius ruit, ac non multo post inter Constantinopolim et Heracleam in Cenophrurio uie ueteris occiditur.« uopiscus  uero: »Cum iter   faceret apud Cenophrurium mansionem, que est inter Heracleam et Bizantium, malitia notarii sui,« uel sicuti Eutropius  scripsit, »domestici dolo interemptus est.« Addit uopiscus huic notario nomen fuisse Mnestheo, qui minas domini sui ueritus, simulato eius charactere, et suum et quorumdam illius amicorum nomina descripsit, tamquam eos Aurelianus perimere decreuisset. Itaque hi ab seruo improbo decepti, ipsum Aurelianum, Macaporis, ut ait adhuc uopiscus , manu occiderunt. Nonne autem illud est, quod Cecilius noster  his obscurioribus uerbis significauit: »Falsa quadam suspicione ab amicis suis interemptus?«



CAPUT uIII.

 De ultimis Ecclesie Christiane persecutoribus, ac primum de Diocletiano.



ARTICULUS PRIMUS.

De triplici Diocletiani, Dioclis et Iouii nomine, eiusque patria, auaritia et timiditate; de alio imperatore et duobus Cesaribus ab eo ob timiditatem creatis: utrum Hispaniam Constantio dederit regendam, quantis exactionibus et tributis omnes oppresserit: de illius, donec christianos uexare ceperit, maxima felicitate: et utrum ceteris principibus melior utiliorque reipublice fuerit.

Antequam Diocletianus ad supremam imperatoris dignitatem euectus fuisset, Diocles, ait Cecilius , uocabatur. Iam autem obseruauimus hunc locum pluribus mutilum et hiulcum nec immerito  forsitan uideri. Nam ibi ut sensus et aliqua uerborum connexio esset, legendum utique uidebatur: »Diocletianus autem, qui ante imperium Diocles uocabatur, cum rempublicam« , etc. Sed quis sine alio codice manuscripto affirmare audeat hec esse uera genuinaque Cecilii nostri uerba?

Quidquid sit, Diocletianus deposita cum imperio purpura, Diocles, inquit auctor noster, iterum factus est, id est, talis factus est, qualis ante imperium, homo uidelicet priuatus. Neque enim uerisimile est tunc ab eo resumptum Dioclis nomen. Et certe quamuis postea Cecilius eum semel et iterum hoc priori nomine nuncupauerit, alicubi tamen illum Diocletianum adhuc appellat.

Dioclis autem nomen ipsi primitus impositum  fuisse his disces Aurelii uictoris in Epitome  uerbis: »Diocletianus Dalmata, Anulini Senatoris libertinus, matre pariter atque oppido Dioclea, quorum uocabulis, donec imperium sumeret, Diocles appellatus, ubi orbis romani potentiam cepit, graium nomen in Romanum conuertit.« Et id quidem a Paulo diacono mox citando plane confirmatur. Quamobrem nonnulli in uopisci textu , ubi druidis ad Diocletianum, priusquam imperator renuntiatus esset, retulit uerba: »Diocletiane, nimis auarus es, ibi pro Diocletiane, legendum censent Diocles. Sed id aliqua saltem auctoritate fulciri debuit. Alii uero existimant  quibusdam Libanii uerbis  probari posse Diocletiano, postquam sese imperio abdicauit, redditum Dioclis nomen. Non male quidem, si Libanium ibi de Diocletiano reuera sermonem fecisse ostendissent. Utcumque autem res se habeat, quando Cecilius noster dixit illum, deposita imperiali dignitate, rursus factum Dioclem, ibi potius illius ad priuatam uitam reditum denotare, quam ad pristinum nomen ei restitutum alludere uidetur.

Preterea Diocletianus Iouii quoque, teste Cecilio , quemadmodum senior Maximianus Herculii, cognomen assumpsit; ut ille a Ioue, hic ab Hercule ortus crederetur. De utroque autem illo cognomine hec Aurelius uictor  memorie mandauit: »Maximiano cultu numinis Herculei cognomentum accessit, uti ualerio,« id est Diocletiano, »Iouii. Unde etiam militaribus auxiliis, longe in exercitu prestantibus, nomen impositum.« uerum id adhuc clarius proditur non solum a ueterum panegyricorum scriptoribus, sed etiam pluribus nummis, in quibus inscripta sunt hec nomina, et uterque imperator Iouis et Herculis insignibus ornatus representatur. uarios autem eiusmodi nummos eruditus, Domnus Anselmus Bandurius, nobis non minus amicitia, quam sodalitate coniunctissimus, in suo de Nummis imperatorum opere exhibet.

Aurelius autem uictor, a nobis paulo ante laudatus, ibidem subiunxit Diocletianum patria fuisse  Dalmatam. At quam magnus est ea de re scriptorum consensus, tam uarie sunt eorum opiniones, quo in loco natus sit. Nam hec sunt, de illo, ut diximus, Aurelii uictoris  uerba: »Diocletianus Dalmata, matre pariter atque oppido nomine Dioclea.« Quibus uerbis putant significari eum Dioclee, siue Dioclea oriundum. Sed quidam Pauli Diaconi  testimonio freti, hunc ibi de matre eius loqui opinantur. Nam post hec uerba: »Matre oppido pariter, atque nomine Dioclea,« continenter adiecit: »Quorum uocabulis, donec imperium sumeret, Diocles est appellatus.« uerum etenim horum uerborum sensum esse arbitrantur, matrem Diocletiani oppido pariter ac nomine fuisse Diocleam ac Diocletiano  datum utrumque illud nomen. Sed uiderint alii utrum Paulus, qui uictoris uerba transcripsit, aut clarius, aut uerius loquatur.

At certe Cecilius, non secus ac alii plurimi, asserit eumdem Diocletianum, abiecta purpura rediisse in patriam. Atqui ille, uti ait Eusebiani Chronici auctor , »In uilla Salonis proxima uixit priuatus, ibique preclaro otio consenuit.« Eadem pene Eutropii  uerba sunt. Socrates  uero »Salone, que ciuitas est Dalmatie, e uiuis excessit.« Iam autem citatus a nobis Aurelius uictor  narrat illum Herculio et Galerio,  ad resumendum imperium adhortantibus respondisse: »Utinam Salone possetis uisere olera, nostris manibus instituta!« Quamobrem plures Diocletianum Salonis natum existimant; que quidem ciuitas, quia non longe a Dioclea distabat, hinc forsitan uarie de eius patria opiniones orte sunt.

Diocletianus autem a Cecilio  dicitur »scelerum inuentor, et malorum machinator,« eorum scilicet, quibus non solum in christianos, sed gentiles etiam grassatus, omnia disperdidit. Si ab eodem Cecilio queras quomodo, confestim respondet: Auaritia et timiditate subuertit orbem terre, qui scilicet sub Romanorum, atque idcirco illius dominatione erat.

At iam audiuimus Druidem, qui ei exprobrauit  auaritie uitium. Neque huic oppositam dixeris infinitam, ut ipsemet Cecilius paulo post obseruat, edificandi cupiditatem, summamque illius munificentiam, qua iussit fabricari palatia, basilicas, circos, arma et domos, ubi moneta cuderetur, ac tandem uoluit Nicomediam Rome cequari. Nam immensas opes horrendis, ut mox dicetur, exactionibus congerebat, atque insatiabili, inquit adhuc Cecilius, auaritia nolebat eas umquam imminui, quas in erario recondiderat.

Auaritie autem eius comes, ut assolet, erat timiditas. In omni enim tumultu, sicuti ait auctor noster  fuit plane meticulosus. Ab Aurelio autem uictore  scriptum leges: »ualerio,« id est, Diocletiano,  parum honesta in amicos fides erat, discordiarum sane metu, dum enuntiationibus posse agitari quietem consortii putat.« Sed Diocletianus timiditatis, de qua fusius infra agendum, inde a Cecilio nostro redarguitur; quia tres regni sui participes fecit, uidelicet Maximianum Herculium, Constantium Chlorum, et Maximianum Galerium. Tunc enim ad imperii consortium eos adsciuit, cum ipsi magis esset timendum. Per omnem quippe terrarum orbem, sicut ait Eutropius , res erant turbate, aut uti adnotat Aurelius uictor  bellorum moles urgebat. Non eodem tamen tempore illos regni socios consortesque sibi adiunxit. Nam Herculium uti plures perhibent, anno 286 nuncupauit Augustum, et anno 292 Constantium ac  Galerium Cesares. Qua de re infra disseremus.

Eis autem ad regni societatem conuocatis, orbem sic diuisit; ut parte illius unicuique data, quartam sibi reseruauerit: »Cuneta enim,« ait uictor , »que trans Alpes Gallie sunt, Constantio commissa; Africa, Italiaque Herculio; Illyricique ore usque ad Ponti fretum Galerio; cetera ualerius Diocletianus retentauit.« uerumtamen si auctori nostro fides habenda, Maximianus Herculius preter Italiam, in qua imperii sui sedem tenebat, subiectas sibi habuit opulentissimas prouincias, uel Africam, uel Hispaniam. Iulianus uero  apostata Hispaniam, siue Constantio datas esse significat. Non minima  igitur inter Cecilium nostrum, hosque duos scriptores uidetur esse dissensio. Neque enim Aurelium, neque Iulianum fugere utique poterat sub cuius ditionem Hispania cesserit. Numquid itaque ad soluendum huius difficultatis nodum responderi potest Cecilium uti particula uel, non quidem copulatiua, sed disiunctiua; quia tunc Hispania bellis uastata, atque diuisi imperii initio nemini nominatim attributa fuit? Sed utrum res ita se habeat, aut quis ex his scriptoribus errauerit, aliis decernendum relinquimus.

Romano autem imperio in quatuor partes sic diuiso, tam Augusti duo, quam duo Cesares maiorem ex subiectis sibi populis, quam priores principes, exercitum conficere certatim contenderunt. Ad milites itaque, sicut ait Cecilius  exhibendos, id est, ad prestanda eis stipendia, et alimenta,  immensis exactionibus expilate sunt prouincie, atque indictionum seu tributorum enormitate ita consumpte colonorum uires, ut agri inculti desererentur.

Aurelius quoque uictor  post explicatum illam Romani imperii partitionem: »Hinc, inquit, parti Italie inuectum tributorum ingens malum. Nam cum omnis eadem functione moderataque ageret, quo exercitus atque imperator, qui semper aut maxima parte aderant, ali possent, pensionibus inducta lex noua.«

Preterea ut maiorem Diocletianus pecunie opumque copiam extorqueret, prouincias in frusta et partes uarias diuisit, ac multiplicauit erario prefectos  et tributorum exactores. Auctus est etiam ab eo numerus presidum, inquit Cecilius  siue uniuscuiusque prouincie rectorum, etofficiorum, seu officialium, et eorum, qui officiis fungebantur, item rationalium, siue procuratorum fisci qui sacri erarii causis presidebant, atque etiam Magistrorum, de quibus, sicuti et de aliis, ibi a Cecilio memoratis, uidesis Constantini Magni legem, et Gothofredi in eam notas, illiusque, et Panciroli obseruationes in Notitiam dignitatum. Tanta porro fuit pecunie et uectigalium exactio, ut multi, teste adhuc Cecilio , opum possessionumque gratia perierint; quia uidelicet ab illis cum uita rapiebantur.

uerumenimuero quia Diocletianus Nicomediam, uti iam diximus, uolebat pari, ac Romam, magnificentia  exornare, idcirco quibuslibet aut agri cultioris, aut ornatioris edificii in illa urbe dominis parata erat calumnia, ac pena plectebantur capitali. Ciues itaque Nicomedienses immensis illis tributis penitus oppressi, inde discessere, atque ita magna pars ciuitatis exceditur, ut in Ceciliani libri codice manuscripto legimus, id est, pars magna eorumdem ciuium ex hac urbe, quasi ab hostibus capta, cogitur exire, nisi scriptum sit a Cecilio excedit, siue egreditur.

Que autem hactenus exposuimus, ea omnia non magis ad christianos, quam ad gentiles aliosque omnes sub Diocletiani ditione positos spectabant. At cum rempublicam talibus consiliis, ait Cecilius.  et talibus sociis euerteret, cum pro sceleribus suis nichil non mereretur; tamdiu tamen summa felicitate regnauit, quamdiu manus suas iustorum, id est christianorum, sanguine non inquinaret. Omnes uero haud inuiti fatentur illum summa felicitate regnasse, donec christianos persequeretur. Sed negat Tollius euersam fuisse eius consiliis rempublicam, atque in hoc auctorem nostrum falsitatis accusat: uix enim, inquit ille, melior, reipubliceue utilior ac prudentior, et maioris animi princeps Diocletiano fuit. Esto, prudentior aliis fuerit. Sed praua utique et mala erat eius prudentia. Etenim ea, sicuti notat Cecilius,  fuit eius malitia, ut bonum sua sola uoluntare faceret, et malum consilio aliorum, quibus tota operis prauitas ascriberetur. Et re quidem ipsa ab Eutropio   dicitur sagax, subtilis ingenio, et probe moratus, qui tamen uolebat suam aliorum inuidia explere malitiam.

Quomodo autem ille aliis imperatoribus melior dici potest, qui insatiabili auaritia, quemadmodum uidimus, et crudelissimis exactionibus omnes agros, ciuitates, prouincias depopulatus, diuitibus et opulentissimis hominibus opes et uitam simul eripuit.

Deinde uero narrat Eutropius Diocletianum, uicto Achilleo, nimirum antequam in christianos seuiret, ea uictoria acerbe usum, ac totam Aegyptum grauibus proscriptionibus et cedibus fedasse. Suffragatus est Eutropio Orosius  atque insuper adiecit: »Immoderate uictoria usus, Alexandriam direptioni dedit, Aegyptum totam proscriptionibus  cedibusque fedauit.« Addit Eutropius  Herculium, natiue sue feritati indulgentem, Diocletiano in omnibus obsecutum esse seuerioribus consiliis. Falsus est igitur Tollius, aut ostendere debebat uix ullum principem fuisse meliorem Diocletiano, aut reipublice utiliorem. Quomodo autem statim atque incepit christianos uexare, felix esse desierit, nunc enucleandum est.



ARTICULUS II.

De persecutionis a Diocletiano in christianos commote preludiis et exordio, quam ob causam, quibusue consiliis ad eos uexandos impulsus fuerit.

Quam Diocletianus ob causam in christianos concitatus sit, hunc Cecilius noster  exposuit  in modum: Pecudes ille diis suis immolabat in partibus Orientis, id est, Alexandrie, siue in Aegypto, ut quidam opinantur, siue ut alii, Antiochie, ubi quedam leges ab eo tunc date memorantur. Pre timore autem, de quo antea dictum est, scrutator rerum futurarum, aut, ut ait Aurelius uictor  imminentium, in earumdem pecudum iecoribus futura inquirebat. Sed immortali crucis signo, ab assistentibus quibusdam fronti imposito, fugati sunt demones; turbatisque sacris ac frustra repetitis, nullum illi prorsus responsum reddiderunt. Huius autem silentii non aliam, nisi profanos, hoc est, christianos homines, qui ibi aderant, causam esse dixit magister aruspicum Tagis,  quo quidem nomine is a Cecilio nostro  uocatur, qui inspiciendis pecorum extis preerat. A Tage enimuero aruspicine ut in alia dissertatione animaduertimus, inuentore cum deriuatum sit hoc nomen, eo magister aruspicum postea appellatus est. Quod autem de demonum silentio responsum a Tage seu aruspicum magistro Cecilius noster, illud Lactantius  non ab eo tantum, sed ab aruspicibus datum esse perhibet. Nonnulli uero arbitrati sunt hanc siue unius, siue plurium aruspicum responsionem ipsam esse, qua Apollo, ut narrat Eusebius . non ex hominis ore, sed ex tenebroso quodam specu dixisse ferebatur se a iustis hominibus prepediri, quominus oracula uera proferret. Sed in  dubium uocari potest utrum una et eadem sit, que a Cecilio et Eusebio narratur historia. Nobis uero haud egre persuadebitur illam esse duplicem. Nam Cecilius de Apollinis responso sermonem postea facere uidetur, uti mox uidebimus.

Ceterum tam Eusebius, quam Cecilius asseuerant illud silentium, quod christiani demonibus imposuerant, ueram fuisse causam cur Diocletianus in illos furere et baccari ceperit. Enimuero statim sanguinolenta, inquit Eusebius, edicta cruentis, ut ita dixerim, mucronibus scripsit, , , . Iudicibus autem precepit ut ad excogitanda acerbiora suppliciorum genera animum intenderent. Cecilius  itaque ait illum ira furentem,  iussisse primum, ut milites et omnes qui in palatio erant, ad nefanda, datis eam in rem litteris, sacrificia cogerentur. Et certe Eusebius  tradit persecutionem incepisse a christianis, qui militabant. uerum ibi Auctor noster significare potius uidetur illud fuisse persecutionis dumtaxat preludium. Addit quippe hoc quidem tunc, sed nichil amplius contra Dei religionem a Diocletiano factum. In Eusebiano autem Chronico  hec annotantur. »ueturius, magister militie, christianos milites persequitur, paulatim ex illo iam tempore persecutione aduersus nos incipiente,« Porro autem nos Cecilius admonet id contigisse aliquanto tempore, antequam Diocletianus in Bithyniam hyematum uenisset.  At quidam putant hec acta esse anno 398, quatuor uidelicet annis priusquam generalis persecutio anno 302, ut notatur in Eusebii Chronico, incepta sit. Sed ueremur ne hanc explicationem pati non possint citata Cecilii uerba, atque ideo maxime quod dixerit Diocletianum ab illo tempore ex summa felicitate cecidisse, quo christianos uexare aggressus est. Nam his ille uerbis significare uidetur tunc depositam a Diocletiano imperatoris dignitatem, uti ex postea dicendis manifestius patebit.

Dehinc narrat  Diocletianum, elapso aliquanto tempore, Nicomediam, que Bithynie urbs erat, uenisse, quo Galerius accurrit. Ibi uero hic superstitiose matris sue querelis stimulatus, eumdem Diocletianum  ad tollendos christianos acerrime excitabat, sed non tam facile flexit illius animum. Nam Diocletianus consilio cum eodem soloque Galerio per totam hyemem habito, conatus est deflectere, ita in manuscripto codice, precipitis huius hominis insaniam. Satis enimuero ille esse aiebat Palatinos, id est, eos, uti paulo ante dictum est, qui in palatio degebant, et milites a christiana religione prohiberi. Quoniam autem Galerius eum urgebat, in consilium, inquit Cecilius, admissi sunt iudices pauci, et pauci militares, qui contra christianos sententiam tulerunt. At cur ibi, inquies, pauci dicuntur, quandoquidem proxime Cecilius dixerat solitum esse Diocletianum multos simili in causa ad consilium uocare? Quidam itaque pro multos legendum putant alios, sed contra  apertam manuscripti codicis reclamationem. At nichil in textu mutandum, bonamque esse illius lectionem inde confici potest, quod pauci ex uno, et pauci ex alio ordine iudices assumpti multos efficiant. Fatendum tamen est Cecilium loqui de re singulari, que secreta adhuc erat, nec tum patiebatur tam magnum arbitrorum numerum in consilium admitti.

Porro autem Diocletianus nondum in Galerii et iudicum de torquendis christianis sententia acquieuit. Aruspicem etenim misit ad Apollinem Milesium, qui respondit, ut diuine, inquit Cecilius, religionis inimicus. Atque hec ille, nec plura de illo Apollinis responso. At uide, queso, an illud sit, paulo antea a nobis ex Eusebio transcriptum  quo Apollo edixit sua oracula ab hominibus iustis impediri.

 Omnibus porro his consiliis, et Apollinis responso Diocletianus reluctari amplius non potuit. Itaque permisit christianos diuexari; ita tamen ut nullius sanguis funderetur. Contra uero Galerius uolebat eos omnes uiuos cremari.



ARTICULUS III.

Quo anno, mense et die Diocletianus christianos torquere ac persequi adorsus sit.

Diocletianus octauum  et Maximianus Herculius septimum gerebant consulatum, quando christianos et christianam religionem, penitus tolli funditusque euerti ab eodem Diocletiano decretum est. Decimum autem et nonum imperii sui  annum ipsemet Diocletianus tunc agebat. Auctor siquidem noster  postea tradidit, sicuti uidebimus, illum Romam perrexisse, ut illic 12 kalendas decembris uicennalium suorum diem celebraret. Tum continenter adiecit ipsum ex urbe prorupisse, impendentibus kalendis ianuariis, quibus ei nonus consulatus deferebatur. Atqui anno 284 die, uti peritioribus criticis uidetur, decima septima septembris creatus est imperator. Ergo uicesimus imperii illius annus incidit in annum Christi 304, quo ille nonum consulatum suscepit. Octauum itaque consulatum et nonum decimum imperii annum cepit agere anno Christi 303, quo aggressus est christianos dirius excruciare atque insectari.

 Preterea Cecilius  diserte declarat hanc Diocletiani persecutionem durasse annos decem, et menses plus minus quatuor, ab euersa nimirum Nicomediensi ecclesia usque ad diuulgatum Licinii de illa restituenda edictum. Atqui anno Christi 313 die 13 iunii refecta fuit hec ecclesia. Diruta est igitur anno 303, die 23 februarii, ut paulo post explicabitur. Eo itaque anno et mense persecutio christianorum incepit.

Quamuis autem hec clara et manifesta multis uideantur; nonnulli tamen opinantur hanc persecutionem anno superiori 303 fuisse inchoatam. Nam memorie Augustinus prodidit  concilium Cirtense coactum fuisse, Diocletiano octies, et Maximiano septies  consulibus, quarto nonas martii. Alibi uero ille ipse dixit mense februario et tredecim mensibus ante illud concilium quosdam martyrio coronatos. Sed audi, queso, ipsamet illius hoc secundo in loco uerba: »Gesta martyrum, quibus ostendebatur tempus persecutionis, consulibus facta sunt Diocletiano nouies, et Maximiano octies, pridie idus februarias, gesta autem episcopalia decreti Cirtensis post eorumdem consulatum, tertio nonas martias, ac per hoc tredecim menses interesse inueniuntur, plures utique quam undecim, quos prius catholici minus diligenter computando responderant: sed officium ut falleretur, et mensem interesse responderet, eumdem consulatum putauit, post consulatum autem non aduertit ubi annus iam alius agebatur.« Ibi itaque fatetur errasse  officium, siue officialem, nec satis aduertisse alium annum tunc actum, qui post nonum Diocletiani consulatum exactus est. Is ergo annus Christi 305 esse debebat. In his porro duobus Augustini locis cum aperta sit repugnantia, nemo certe negabit in uno ex illis errasse aut librarium, aut officialem, qui tamen in priori facilius, quam in posteriori labi potuit. Nihil itaque penitus certi ex his duobus Augustini locis confici potest, nisi in quo erratum sit, euidenter demonstretur.

Ad hec uero, martyres ab Augustino memorati, pro Christi confessione mortem obiisse dicuntur tredecim mensibus ante concilium Cirtense, quod celebratum est, Diocletiano octies consule, et quarto nonas martias. Primum uero Diocletiani edictum Nicomedie  anno Christi 303, die 24 februarii, datum est. Quid autem inde sequitur, nisi illos martyres ex hac uita migrasse ante illud edictum? At Donatiste tamen ex eorum actis tempus persecutionis illius colligebant. Tam igitur infirma est ex his Augustini locis deducta argumentatio, quam certum uidetur ab anno Christi 303 exortam fuisse Diocletianeam persecutionem.

Huius autem anni diem, eiusdemque persecutionis primum assignat Cecilius  Terminalia festa, que 7 kalendas martii, siue die 23 februarii celebrari solebant. Nam »Romani«, ait Macrobius , »non confecto februario, sed post uigesimum tertium diem intercalabant,  Terminalibus scilicet iam peractis; deinde reliquos februarii mensis dies, qui erant quinque, post intercalationem subiungebant.« De iis autem preter antiqua kalendaria Romana, uidesis uarronem  et Augustinum . Nos uero aliquid de illis alibi perstrinximus.

uerumtamen contra hanc Cecilii nostri opinionem obiici potest Eusebius , qui huiusce persecutionis a Diocletiano excitate, initium consignat anno 19 imperii illius, mense Dystro quem Romani martium uocant, appetente, uel sicut interpretatur Rufinus , imminente die festo Dominice passionis. In Chronico autem Eusebiano et Alexandrino , atque in Ecclesiastica Theodoreti  historia notatur ipse Pasche, aut salutaris passionis dies. Sed alii respondent diem Pasche anno Diocletiani 19 non incidisse in martii 25, sed aprilis 18 diem. Putant itaque hos scriptores intelligendos de primo Diocletiani in christianos edicto, prout suis in prouinciis aut citius, aut tardius promulgatum est. Sed de hoc edicto paulo post dicendum.



ARTICULUS Iu.

De ecclesia Nicomediensi persecutionis initio et iussu Diocletiani euersa, deque huiusce imperatoris edicto in Christianos protinus promulgato, de uno et altero regii palatii incendio, quis illius auctor, ac quomodo inde Galerius Diocletianum ad Christianos crudelius  uexandos accendere conatus sit.

Ubi notatus a Cecilio  primus, uti proxime dictum est, persecutionis dies illuxisset, seu potius illucescere cepisset:

Ille dies primus lethi primusque malorum
Causa fuit.
uirg. lib. Iu, Aeneid., u, 169. sicuti uirgilius, ab eodem auctore nostro, sed tacito nomine, citatus cecinit. Enimuero repente, inquit, adhuc dubia luce, id est ante exortum solem, ad ecclesiam profectus cum ducibus et tribunis, et rationalibus uenit. In manuscripto codice habetur quidem pfectus, id est, profectus, sed nullo sensu, nisi aliquid aut additum fuerit, aut subaudiatur. Non enim ibi subaudiri potest Diocletianus, qui postea in palatio suo remansisse  perhibetur. Pro nomine igitur profectus legendum potius uidetur pfectus, id est, prefectus forte pretorio, aut saltem unus ex his prefectis, qui Diocletianum, tunc Nicomedie degentem, more solito comitabantur. Is itaque quisquis fuerit prefectus cum aliis supra memoratis ad ecclesiam uenit, ac reuulsis foribus, simulacrum Dei quesitum, ut supra animaduertimus, non inuenerunt. Ab iis autem reperte, sacre ueteris haud dubie et noui Testamenti, Scripture incenduntur, quas uidelicet in ecclesiis asseruari tunc mos erat.

Addit continenter Cecilius: Datur omnibus preda. At combustis sacris Scripturis, quenam, amabo te, preda in illis Christianorum ecclesiis superesse poterat,  ab ethnicis diripienda? Num uasa sacra, ornamenta, scamna, scabella, cathedra? Non inutilis prorsus fuisset opere, si hec Cecilius noster breuiter saltem perstringere uoluisset. Alicuius siquidem pretii hec esse debebant, que auctor noster ab iisdem ethnicis rapta fuisse declarat. Si quis nichilominus perspicue ostenderit captam illam predam aliud non esse, quam sacre Scripture codices, quos ethnici, uti Eusebius mox citandus explicat, medio in foro cremauerunt, non omnino reluctabimur. At nemo tamen inficiabitur obscurum omnino esse Cecilii sermonem.

Interea dum hec in ecclesia Nicomediensi agerentur, ipsi in speculis, id est, Diocletianus et Galerius, ecclesiam ex suo palatio uidentes, diu secum concertarunt utrum ignis ei supponeretur. Sed prohibuit  Diocletianus, ne incendio illo arderent uicine domus, ac deinde pars aliqua ciuitatis. Quamobrem pretoriani milites paucis horis editissimum illud templum solo adequauerunt.

Lactantius uero genuinis suis in operibus manifeste, quemadmodum alibi ostendimus, testificatur se tunc in Bithynia, uidelicet Nicomedie, oratorias litteras docuisse, cum illud templum euersum est. Cur ergo Cecilius, si uere Lactantius fuit , nunc etiam non dixerit se huius euersionis oculatum fuisse testem, aliis examinandum relinquimus. At Eusebius id profecto non tacuit, scripsitque: »Hec omnia nostris temporibus completa sunt, tunc cum edes sacras solo equari, ac funditus subuerti sacros diuinarum Scripturarum libros  in medio foro concremari oculis nostris uidimus«: , In sua nichilominus de laudibus Constantini oratione nullam amplius presentie sue fecit mentionem, idque breuius simpliciusque hunc enarrat in modum. »Hi nuper , oratoria ab ipsis culminibus ad solum usque disturbantes, ac fundamenta ipsa eruentes, capte urbis imaginem spectantibus prebuerant.« 

Sed Cecilium nostrum , si Iubet, sequamur. Postridie, inquit, quam Ecclesia Nicomediensis funditus destructa est, Diocletianus edicto publico sanxit ut Christiani omni honore ac dignitate priuarentur, omnesque, ulla absque exceptione, subiecti essent tormentis, atque aduersus omnes actio caleret,  ipsi non de iniuria, non de adulterio, non de rebus ablatis possent agere, nec libertatem ullam aut uocem haberent. At Eusebius  paulo aliter retulit hoc edicto constitutum fuisse primo ut ecclesie ad solum usque euerterentur, exurerenturque sacre Scripture: secundo autem , , , , Que sic latine uertit Rufinus: »Si quis inter nostros alicuius honoris prerogatiua muniretur, sublata hac, maneret infamis: si quis seruorum permansisset christianus, libertatem consequi non posset.« ualesius uero: »Ut honorati quidem infamia notarentur; plebeii  uero libertate spoliarentur, si in christiane fidei proposito permansissent. »Utramque hanc diuersam Rufini et ualesii interpretationem exhibemus, quia quidam eruditi uiri pro una stant, alii pro altera. In his autem uerbis explicandis tota uersatur difficultas. Nonnulli enim putant iis seruos significari non posse; quandoquidem hi, qua carent, libertate spoliari non possunt. Sed contendunt alii Rufinum, etati Eusebii proximum, et grece lingue peritum, intellexisse uerborum Eusebii uim, et quid illius tempore actum sit. Huc accedit, quod alias illo edicto nulla pena aduersus christianos seruos constituta designaretur. At certe quamuis serui libertate spoliari nequeant, eam tamen possunt aliquando consequi. Quid ergo prohibet quominus hec potestas  illis edicto Diocletiani ablata sit, et omnes omnino christiani aut infamia notati, aut perpetue seruituti mancipati fuerint?

Quidquid autem de Eusebii mente sit, certe Cecilius noster manifeste significat Christianis omnibus hoc edicto ademptam libertatem; ita ut in iudiciis de iniuria sibi facta, aut de adulterio, aut de rebus ablatis, conquerendi iis facultas omnis sublata sit, tametsi aduersus eos omnes  actio iudicis caleret, hoc est, maxima cum diligentia exerceretur. Nam et Cicero  scripsit: Iudicia calent. Quid uero, si legatur ualeret, et hic sensus Cecilii sit, sublatam Christianis omnibus, in iudicium uocatis, quamlibet sese coram iudicibus defendendi facultatem,  quamuis omnis ethnicorum in illos actio, delatio, et accusatio ualeret atque admitteretur.

Porro autem illud Diocletiani edictum, quod quidem nec a Cecilio nostro , nec ab Eusebio integrum exhibetur, Galerio non placuit, mitiusque uisum est. Itaque ut illius animum ad Christianos crudelius excarnificandos inflammaret, incendium occultis quibusdam ministris palatio subiecit, curauitque Christianos huius incendii pari inuidia atque calumnia accusari. Eusebius uero narrat  illud incendium nescio quo casu excitatum; sed Christianos publico falsoque rumore dictos proclamatosque eius auctores. Alio tamen eiusdem ipsius Eusebii  in libro Constantinus  Magnus testificatur Christianos huiusce incendii reuera insimulatos, quamuis ipse cum aliis Nicomedie tunc commorantibus, uidisset suis oculis fulmine ac celesti quodam igne palatium fuisse incensum, quemadmodum a uiris harumce rerum gnaris predictum fuerat. At uero si Cecilius noster tum Nicomedie, sicuti Constantinus, commorabatur, id ipsi compertissimum esse debuit. Cur ergo illud tanto adhuc silentio ab eo pretermissum est? Num quia ubi palatium fulmine ardere cepit, tum illico Galerius occultos misit ministros, qui ignem illum magis accenderent? Numquid Cecilius, utpote breuitatis scrupulosus sectator, unam incendii huius causam proferre, alteram preterire potuit? Sed quomodo ardentissimus  ille diuine ultionis preco tam insigne celestis ignis, hostes Christianorum punientis, exemplum penitus omiserit, nobis alii edisserent.

Quecumque autem fuerit silentii huius causa, testatum Eusebius  facit Christianos tunc ferro et flammis, aliisque suppliciis necatos. Scriptis uero Cecilius prodidit Diocletianum ira inflammatum, cum non posset, siue simularet se non posse suspicari Christianos illius incendii fuisse reos, precepisse omnes suos, palatinos uidelicet et domesticos torqueri; ut tanti sceleris quicumque rei conuinci possent, meritis penis afficerentur. Sed irritus omnino fuit eius conatus; quia Cesaris, id est, Galerii familiam, cui incendiarii illi et nefandi homines adscripti erant, intactam penitus reliquerat.

uerum ipse Galerius, qui non patiebatur Diocletiani  iram deflagrare, hoc est, deferuescere, et imminui, molitus est aliud incendium. Illius tamen, qui preter Cecilium meminerit, scriptorem nullum inuenimus. Nec mirum, inquiet aliquis. Nam, ut notat Cecilius, illud citissime extinctum est. Tunc autem ipse Galerius simulans se metuere, ne uiuus arderet, Nicomedia prorupit, medio hyemis, ait auctor noster, profectione parata. Quid ergo sibi uult his uerbis medio hyemis, qui prius dixerat eumdem Galerium cum Diocletiano habuisse per totam hyemem consilium? Sensus itaque, ut superius obseruauimus, illius est, Galerium medio hyemis tempore clam parauisse omnia ad eam, quam tunc meditabatur, fugam necessaria.



ARTICULUS u.


Quomodo Diocletianus seuierit in Priscam et ualeriam, in eunuchos potentissimos, et qui isti fuerint, item in presbyteros ac ministros cum omnibus suis, atque in omnis sexus et etatis homines, nec non in domesticos, ac qua ille aliique iudices seuitia uniuersos ad sacrificia falsis diis facienda cogere conati sint.

Persuasum Galerius nec falso quidem habuit fore ut Diocletianus, post repentinam fugam suam, ad excruciandos omnes christianos acrius excitaretur. Et re quidem uera ille non solum in domesticos, inquit Cecilius , sed in omnes etiam tanta iracundia efferbuit, ut primam omnium filiam suam ualeriam, coniugemque Priscam, de quibus postea  agendum, cegerit sacrificio pollui.

Deinde uero potentissimi ipsa sunt auctoris nostri uerba , quondam ms. codex eda eunuchi necatio per quos palatium, et ipse, scilicet Diocletianus, ante constabat. Ibi pro uerbo eda non minus mendose, at nonnulli opinantur, quam breuiter scripto, legendum uolunt, quidam eunuchi, quorum maxima erat in Diocletiani palatio potestas, et per quos ipse Diocletianus ante constabat. Sed hi non satis attendisse uidentur quam uarie sint aduerbii quondam significationes. Non enim a bonis scriptoribus usurpatur tantummodo ad preteritum tempus denotandum, uerum etiam accipitur pro aliquando et semper, uti  Seruius annotat in hoc uirgilii carmen, lib. II Aeneid. uers. 678:

. . . . . Coniux quondam tua dicta relinquor.
Unde et ille alibi: Quondam, inquit, tria tenet tempora sicut olim. Sensus itaque Cecilii esse potest potentissimos tum fuisse eunuchos, utpote qui Diocletiano summo essent in amore, ac proinde per eos et idem imperator, et palatium constabat.

Qui autem hi fuerint, si roges, tibi respondebimus nullum plerisque omnibus uideri dubitandi locum, quin christiane religioni nomen dederint. Baluzius autem existimat unum ex iis fuisse Petrum, cuius celeberrimum martyrium ab Eusebio  describitur. Quidni etiam illis annumerabuntur Dorotheus, Gorgonius et alii, quorum  idem historiographus ibidem meminit, quique eos uocat , id est, ut Rufinus interpretatur, Regis cubicularios, et ualesius cubicularios pueros? Quis enimuero nescit hos Regum, seu Imperatorum cubicularios fere omnes eunuchos fuisse? Quamobrem eruditiores critici censent Cecilium de hisce loqui cubiculariis, de quibus idem Eusebius scripsit , . »Qui quidem summi honoris prerogatiua ab Imperatoribus ornati, non minus, quam filii, ab iisdem diligebantur.« Quibus sane uerbis confirmatur, quod paulo ante dicebamus eos hanc ob causam a Cecilio  uocari potentissimos, per quos palatium et ipse Imperator constabat.

 Prosequitur Cecilius: Comprehensi presbyteri, ac ministri, et sine ulla probatione ad confessionem damnati. In codice autem Colbertino legimus ad confessione, sed emendandum haud dubie ac confessione, si reuera propter memoratum prius palatii incendium damnati sint. At si pro fidei christiane confessione, uti uerisimilius est, condemnati fuerint, ibi scriptum fortasse erat ob confessionem, uidelicet solam christiane religionis, ita ut ulla absque alia probatione sint condemnati. Et cum omnibus suis, addit Auctor noster, id est, aliis inferioribus Ecclesie ministris, aut domesticis deducebantnr, supple ad supplicium.

Ad hec uero, »omnis sexus et etatis homines,« pergit Cecilius, »gregatim circumdato igne combusti, domestici alligatis ad collum molaribus mari mergebantur.«  Dictu autem non facile est quid ibi domesticorum nomine significetur, an omnis sexus et etatis hominum, an presbyterorum et ministrorum domestici, aut potius, schole domesticorum adscripti, quorum alii in foro habebant magistratum, alii militie sacramento obligati, ex quibus aliqui imperatorem semper comitabantur. De his uero omnibus plura Gothofredus et ualesius. Que autem uerior sit obscure dictionis Ceciliane explicatio iudicent equi rerum estimatores.

Quid plura? Iudices, pergit ille , per omnia templa dispersi, uniuersos ad sacrificia cogebant. Quosnam uniuersos? Numquid gentiles? Nam paulo ante  uidimus Priscam et ualeriam coactas fuisse ad hec facienda sacrificia. Certum enim non est, ut infra dicetur, an christiane reuera fuerint. At si Cecilius ethnicos designet, negari profecto non potest, quin uniuersos dicendo, eo nomine cuiuslibet quoque conditionis et sexus christianos comprehendat.

Neque tamen id nobis omnino probari potest, quod inde doctissimus uir quidam infert hos tunc, salua Christi fide, templa ethnicorum frequentasse; ut falsis diis exhibito cultu et honore aliquo, penas necemque haud incertam euitarent. Iam enim Tertulliani testimonio ostendimus christianis, templa gentilium adeuntibus, fas tantum fuisse spectare facta ab iis sacrificia, sed nullo penitus modo illorum esse participes, aut ullum omnino ementitis numinibus  exhibere honorem. Quis autem hasce leges a christianis pro nichilo habitas certissimis sine rationibus asserere audeat? Deinde uero Cecilius noster aperte declarat iudices christianis uim intulisse, ut in templis sacrificia diis factitarent: sed non dicit, immo potius plane inficiari uidetur eos ullo sacrificii, aut impii cultus quouis genere fuisse contaminatos.

Instat tamen uir eruditus. Nonne mox sequitur: Pleni carceres erant, tormentorum genera inaudita excogitabantur . Quibus autem, inquit, pleni erant carceres, et aduersus quos excogitata sunt inaudita tormentorum genera, nisi aduersus christianos, quos ethnici deprehenderant aliquem diis reddidisse honorem, ut atrocissima supplicia effugerent? Sed cuinam facile persuadebitur hisce falsis et mendacibus  christianis plenos tunc fuisse carceres? Quis potius non fateatur iis dici repletos, qui in ethnicorum templis, et aliis in locis, falsos eorum deos colere, illisque sacrificare palam audacterque detrectabant? Si quis tamen his rationibus nondum uelit cedere, is audiat Eusebium, testem procul dubio ea de re fide dignissimum: , , , , . »Innumerabilis ubique hominum multitudo custodie mancipabatur, et carceres olim homicidis, et sepulcrorum expilatoribus deputati,  tunc Episcopis, Presbyteris, Diaconis, Lectoribus, atque Exorcistis complebantur, adeo ut iis, qui ob crimina condemnati fuerant, nullus iam locus superesset.« Cui autem probabile fiet hos omnes atque alios etiam, si ita uelis, penarum socios; aut plerosque ex illis, in carcerem propterea fuisse coniectos, quod deos aut uere aut ficte tantum et simulate coluissent aut eis sacrificassent?

Denique Cecilius narrat  in secretariis, hoc est, in pretoriis, et locis, in quibus iudices sedere solebant, positas fuisse aras; ut litigatores, sacrificio prius facto, causas suas orarent: Ne cui, ait idem Cecilius noster, temere ius diceretur, id est, ne alicui christiano, qui nulla prorsus ratione, nisi sacrificio  diis prius facto, audiendus erat; ius temere diceretur. Rem quippe omnino temerariam esse censebant; si quis umquam christianus aliter ad causam suam dicendam ab ullo iudice admitteretur. Eum igitur horrendum plane in modum christiani in prouinciis, sub Diocletiani ditione positis, excruciabantur. Quod quidem ex Eusebio mox citato assertum traditumque uidebis. In aliis autem prouinciis quid actum sit, iam, si lubet, attendamus.



ARTICULUS uI.

Quanta Diocletiani iussu fuerit in prouinciis, Galerio et Herculio subiectis, Christianorum carnificina; contra uero quomodo Constantius ecclesias dirui passus, Christianos in Galliis incolumes, persecutionisque immunes seruauerit.

 Cum Galerius imperator persecutionis, in christianos a Diocletiano commote, uti diximus, auctor impulsorque perquam acerrimus fuerit, nullus plane dubitandi locus est, quin christianos suis in prouinciis maiori, quam alii imperatores, crudelitate torserit, necaueritque. Sed id infra suo loco clarius explicabitur. uerum ut christiana religio cum suis sectatoribus ubique terrarum funditus euerteretur, Diocletianus, datis ad Maximianum Herculium, et Constantium Chlorum litteris, iussit ut illi in christianos eodem, quo ipse, modo seuirent. At Herculius, non admodum clemens, inquit Cecilius, sed crudelissimus homo, libens paruit per Italiam. Numquid solam? Nonne et per Africam, quam ipsi attributam supra  animaduertimus? Nemo sane umquam, uti putamus, id diffitebitur. Testatum siquidem Optatus Mileuitanus  facit Africam, cui et alias prouincias Eusebius adiungit , hac dirissime persecutionis tempestate concussam fuisse, ac crudelissime exagitatam. Cecilius itaque solam nominauit Italiam, uel quia precipua Herculii Augusti sedes erat, uel quia ibi tunc commoratus, ibidem cepit christianos persequi.

Sub his igitur principibus Diocletiano, Herculio, et Galerio, quos Cecilius tres appellat acerbissimas bestias, uexabatur, inquit, uniuersa terra, ea uidelicet tota que eorum imperio et legibus parebat. Porro autem ii tanta seuitia et inhumanitate christianos uexabant; ut Cecilius  illud uerissimum  esse asserat, quod cecinit uirgilius, lib. uI Aeneid., u. 620 et seqq.

Non mihi si lingue centum sint, oraque centum,
. . . . . . . . . . . . . . . . .
Omnia penarum percurrere nomina possim.
Et uero Eusebius  ingenue fatetur tantam tunc fuisse christianorum carnificinam; ut omnem prorsus dicendi copiam superet. Sed hec sane ex iis, que alibi ex uero Lactantio in medium protulimus, clariora adhuc fiunt, omnibusque magis perspicua.

Ad Constantium autem quod spectat, is acceptis Diocletiani litteris, conuenticula, id est, parietes, ait Cecilius, siue christianorum ecclesias et templa, que restitui poterant, dirui passus est, ne, addit ibidem Cecilius,  dissentire a maiorum preceptis uideretur. At, quorum, amabo te, maiorum? Non Herculii, cui pariter Diocletianus scripserat. Non Galerii, qui utpote adhuc Cesar, eo maior dici utique non poterat. Quid ergo si legeretur, maioris? Omnia profecto se bene haberent. Si tamen pertinacius contendas retinendam esse lectionem maiorum, tibi id recte probanti nos statim ultroque assentiemur. At inde haud immerito inferri poterit non solum Diocletiani, sed alterius adhuc Imperatoris nomen late aduersus Christianos legi fuisse inscriptum. Tunc enim Cecilius eos Constantio maiores potuit appellare. Sed quid in re adeo obscura facias, ubi unus tantummodo manuscriptus liber, et is quidem mendis passim infectus superest?

 Quidquid sit, Constantius horum maiorum preceptis obtemperare parum curauit. Nam si passus est, nec iussit ecclesias destrui; christianos tamen qui uerum, ut ait adhuc Cecilius, templum Dei sunt, omnino seruauit incolumes. Neque enim ullam, teste Optato Mileuitano , in christianos exercuit persecutionem, neque belli, quemadmodum Eusebius loquitur  aduersus nos concitati, particeps unquam fuit. Quin immo felicissimum, inquit, uite exitum pius imperator consecutus est, , , , . »Cum ueri Dei cultores, qui sub imperio suo degebant, immunes ab omni noxa  et calumnia seruasset, nec aut ecclesiarum edes subuertisset, aut quidquam aduersus nostros esset molitus.« Nec semel id dixisse contentus, iterum et tertio repetit.

Quid ergo, arguet aliquis, nonne ibi Eusebius contra Cecilii nostri opinionem diserte affirmat nullam a Constantio euersam fuisse ecclesiam? Sed is, queso, animum aduertat quid ibi dixerit Cecilius ecclesias christianorum non Constantii quidem aut iussu, aut nutu dirutas fuisse, sed eum passum esse eas destrui, seu non impediuisse quominus ethnici illas destruxerint. Coacta itaque fuit illius tolerantia, ne Diocletiani, siue maiorum preceptis, uti dictum est, prorsus refragari uideretur. Eo itaque sensu non immerito prorsus iure Eusebius dicere potuit ab illo  euersas non fuisse Christianarum ecclesiarum edes.

Porro autem Cecilius scribit  diuexatam fuisse ab aliis tribus principibus uniuersam terram, preter Gallias, que quidem quia sub eiusdem Constantii, sicut diximus, imperium ceciderant, he nulla persecutionis procella iactate quassateque fuerunt. Iam enim Optatum et Eusebium audiuimus, qui testificantur eum uexationis aduersus nos concitate nullo modo fuisse participem. Sed id adhuc euidentius demonstratur hac, que a nobis non pretermittenda est, eximia comparatione, quam idem Eusebius , inter eumdem Constantium, et tres alios superius nominatos imperatores, hisce uerbis instituit; Illi ecclesias  Dei expugnare adorti, solo equarant, et oratoria una cum ipsis fundamentis aboleuerant. Hic uero a nefaria illorum impietate puras manus atque integras seruauit, nec se ullatenus eorum similem prestitit. Et illi quidem Dei cultorum, tam uirorum, quam mulierum cedibus, tanquam ciuili quodam bello, prouincias sibi subiectas polluerant. Hic uero animum ab huiusmodi scelere purum atque inuiolatum semper seruauit. Illi coaceruatis impiissime superstitionis malis, se ipsos primum, ac deinde subditos omnes nequissimorum demonum fraudibus manciparunt. Hic profundissime pacis intra imperii sui fines auctor ac signifer, subditis suis permisit; ut absque ulla molestia diuino cultui inseruirent.« Atque hec ex interpretatione ualesii, apud quem  paulo longiora greca Eusebii uerba, si animus est, legere facile poteris.

Qua ergo, inquiet aliquis, ratione idem ipse Eusebius alibi asseruit  prouincias Occidentis, ac nominatim Galliam, , uix duobus primis persecutionis annis integris furorem belli expertas fuisse: . . . . Nonne ibi aperte fatetur Galliam huiusce initio persecutionis uix integris duobus illis annis expertam fuisse gentilium furorem? Numquid ergo hec scribendo humani aliquid passus est, sibique ipsi et Cecilio nostro aperte contradixit? Dicine potest illi, quando hunc librum conficiebat, incompertum fuisse quid actum sit in Gallia? Respondent aliqui eo tempore in Constantii, bello aduersus Barbaros  gerendo occupati, potestate positum non fuisse, ut omnem comprimeret ethnicorum impetum, quo in christianos ea in prouincia habitantes dirissime grassabantur. Et id quidem confirmari potest quibusdam, si uera et sincera sint, martyrum Actis, in quibus gloriosas illorum ob Christi confessionem cedes descriptas legimus. Aliorum autem opinio est Eusebii uerbis nichil aliud significari, nisi persecutionem in Galliis post biennium fuisse sedatam, sed tunc tamen quosdam martyrii palmam consecutos.

Quid uero si dicatur Constantium in ipso persecutionis exordio non ideo quidem, quia bello occupatus, sed quia Cesar tantum, et idcirco Diocletiano et Maximiano Herculio minor erat, tunc non potuisse ethnicorum in christianos seuientium refrenare insaniam  et furorem? Cum enim tunc cruentis imperatorum edictis armati essent, Constantius cohibere non potuit quominus illi quasdam subuerterent ecclesias christianorum, atque ex his plures uariis dirisque suppliciis trucidarent. At eo certe pacto Eusebius et sibi et Cecilio nostro reconciliari poterit. Nam si preter Constantii uoluntatem insano gentiles furore quasdam christianorum ecclesias diruerunt, si plures interfecerunt christianos, hec illo inuito facta sunt. Quin immo hec quantum in se erat, impediuit, ac proinde eosdem christianos seruauit incolumes, nec persecutionis in eos concitate particeps fuit.

Neque ullus etiam locus alicui dabitur nobis adhuc obiiciendi diuersa martyrum Acta, quibus magnus illorum,  pro Christi fide occisorum, numerus recensetur. Etenim quantumuis certo certius demonstres magnam fuisse illorum in Gallia multitudinem, tibi semper respondebimus eos omnes contra Constantii uoluntatem, eoque reluctante, excruciatos fuisse atque interfectos. Huc accedit quod peritiores etatis nostre critici de plurimorum horumce actorum fide ac sinceritate iure haud prorsus immerito expostulant, ac martyrum numerum in eis auctum esse criminantur.



ARTICULUS uII.

De Diocletiani uicennalibus, ac quando Rome celebrata fuerint, cur ille inde festinanter exierit, Rauennamque ueniens, ac leui morbo correptus, nonum ibi susceperit consulatum, quo sensu inde Nicomediam  per ripam strigam contendisse, ibique morti sopitus, in dementiam incidisse dicatur.

Post accensum immanissime persecutionis ignem, Christianos in omnibus pene, sicut dictum est, Romani imperii prouinciis depascentem, Diocletianus Romam se contulit; ut ibi 12 kalendas decembris, id est, die 20 Nouembris, anno 303, uicennalia, siue uicesimum imperii sui annum cum Maximiano Herculio, de quo postea agendum, celebraret. At Eusebius scribit  hunc festum diem uicennaliorum die 17 Nouembris celebratum fuisse Antiochie. Neutro tamen die completa erant Diocletiani uicennalia; quia die 17 Sept. anno 384, uti iam annotauimus, creatus est imperator. Plures itaque eruditi homines Cecilii nostri  auctoritatem ceteris omnibus anteponunt, putantque Diocletianum, aliorum exempla secutum, atque ut sumptibus parceret, illud festum in uigesimum Nouembris diem distulisse; ut sua celebraret una cum Maximiano Herculio uicennalia, simulque publicum cum eo de Narseo Persarum rege uicto triumphum ageret. Non desunt, nichilominus, qui suspicentur Ceciliani libri scriptorem errasse in numero describendo atque ibi pro XII. KL. DCB. legendum 15 kal., id est, die 17 Nouembris. Sed quis hoc audeat certo affirmare, nisi accedat melioris alterius codicis testimonium?

Ut ut sit: Diocletianus, uti ait Cecilius , ferre non potuit populi Romani libertatem, id est, haud dubie probra, contumelias, conuicia,  quibus ab eo ob superbiam, et diuini honoris ambitum publice uexabatur. Quamobrem festinanter et iam impendentibus kalendis Ianuariis prorupit ex urbe Roma, nec in ea tredecim adhuc dies remanere potuit. Inde autem uenit Rauennam. Sed per omne iter, uti Cecilius noster loquitur, tametsi lectica plurimum uectus, seuientibus frigore et imbribus, in leuem incidit perpetuamque egritudinem. Kalendis porro Ianuariis, anno 304, nonum consulatum Rauenne iniuit. At ibi leui illo morbo semper laborans, post transactam estatem hinc egressus est, Nicomediamque se contulit per circuitum, inquit Cecilius, ripe strige.

At mirum profecto quantum hec duo posteriora  uerba ingenium eruditorum nostre etatis uirorum exercuerint. Dodwellus enim peculiarem et integram de iis scripsit dissertationem, que ad calcem huius Ceciliani libri in quibusdam illius editionibus adiecta est. In ea autem probare conatur strigam uocem esse agrimensorum, a castrametatione ad coloniarum agros distribuendos traductam, eaque agrorum, et antea castrorum metam ac limites significari. Tum deinde similiter nititur demonstrare Danubium Romani imperii fuisse limitem. Atque ex his ille concludit ripe strige nomine designari Danubii ripam. Itaque opinatur ex duobus illis Cecilii uerbis colligi posse Diocletianum Rauenna usque ad Danubii ripam lectica, ac deinde naui delatum per Danubium, huc et illuc se flectentem, et Pontum Euxinum uenisse  Nicomediam.

Sed quamuis Dodwellus luce clarius ostendisset strige nomine Danubium potius, quam alium fluuium designari, ac uocem ripe ideo additam, quia huc et illuc fluuius ille se flectit, Romanique imperii meta erat; pluribus tamen non persuasit Diocletianum egrotantem longa et periculosa nauigatione per cataractas Danubii et Ponti Euxini procellas Nicomediam transuectum fuisse.

Alii igitur censent illum Rauenna Nicomediam deportatum pedestri itinere, non uia quidem breuiori, que difficilior erat, sed longiori atque faciliori, per Danubii uidelicet ripam. Tota itaque difficultas in nomine strige uersatur. Eam autem in codice manuscripto corruptam putant: sed quomodo corrigenda  sit, diuerse prorsus sunt illorum opiniones. Quidam enim reponendum suspicantur Strigonie, alii Phrygie, alii Histrie, uel Histrice, alii denique Istrice, id est, Danubiane. Nam Danubius alio nomine, uti omnes norunt, Ister uocatur. Si autem Diocletianus Danubii ripam peragrauit, hec posterior opinio aliis certe uidetur uerisimilior. Danubius quippe ibi nomen Ister sortitur ubi uersus ostia uergit, atque inde Diocletianus Nicomediam deferri potuit.

Per totum autem illud iter Diocletiani morbus sic recruduit, eoque Nicomedie ita oppressus est, ut idibus Decembris pro mortuo habitus fuerit. Tunc tamen: Morte sopitus, inquit auctor noster, animam receperat. Sed quid hec uerba morte sopitus, inquiunt aliqui, significant, nisi mortuum? Quia ergo Diocletianus  adhuc uiuebat, legendum potius existimant, pro mortuo, aut morti sopitus. Quid uero, si Cecilius minus proprie locutus, significare uoluerit maximum animi deliquium, quo Diocletianus omni sensu uitali aliquandiu priuatus est, atque adeo tamquam morte, siue morti sopitus? Et certe ille sic prosequitur: Animam receperat; nec tamen totam. Demens enim factus est; ita ut certis horis insaniret, certis resipisceret.

uisne hanc Diocletiani dementiam tibi alterius Scriptoris testimonio comprobari? En adest Eusebius , qui memorie mandauit illum, uix expleto secundo persecutionis anno, in difficilem quemdam morbum incidisse: ,  cuius ui de mentis sue statu dimotus est. Constantinus  uero Magnus testificatur illum post cruente persecutionis seuitiam, suamet sententia damnatum, , ob insanie uitium, et uili quodam domicilio inclusum, scelerum suorum dedisse penas. Nec desunt, qui opinantur eumdem Diocletianum, tacito tamen nomine, a Chrysostomo designari , ubi de uariis tyrannorum suppliciis disserendo, litteris tradidit unum ex iis mortuum esse ad insaniam redactum.

At Diocletianus, ut mortis sue suspicionem tolleret, prodiuit in publicum, kalendis martii, anno uidelicet 305. Sed quia toto fere anno egritudine  contabuerat, uix a quoquam agnosci potuit.



ARTICULUS uIII.

De colloquio, quo Galerius Diocletianum imperio cedere cegit; utrum recte illi proposuerit Nerue imperatoris exemplum; quanta in hoc colloquio insolentia Galerii et Diocletiani timiditas; an recte Cecilius asserat Constantinum ibi fuisse presentem, ac Diocletianum a Galerio impulsum et coactum sese abdicauisse imperio.

Non multis post memoratas martii kalendas diebus, Maximianus Galerius ad Diocletianum grauissime egrotantem aduolauit; ut eum ad cedendum imperio compelleret. Cecilius uero quamuis summam breuitatem ubique, uti sepe diximus, sectetur;  longum nichilominus utriusque colloquium transcripsit, quo Diocletianus tandem, sed egerrime ad deponendam imperatoris dignitatem adactus est. Galerius itaque id primum illi, uti narrat auctor noster, molliter et amice persuadere aggressus, obiecit senescentis etatis et corporis morbo pene confecti infirmas uires, exemplumque Nerue, qui imperium Traiano tradiderat. Sed respondit Diocletianus Nerue facile fuisse, post unum imperii annum, ad priuatam redire uitam, in qua quidem consenuerat: sibi uero, qui tamdiu imperauerat, illud nec decens esse, nec ob conflata plurimorum odia satis tutum.

At quomodo tanta, inquies, confidentia asserit Cecilius depositam fuisse a Nerua imperatoris dignitatem?  Nonne Eutropius  palam declarat Diocletianum omnium, post conditum Romanum imperium, esse solum, qui ex tanto fastigio ad priuatam uitam remeauerit? Nonne Plinius  qui eo tempore floruit, Traiano idcirco gratulatur, quod quamdiu Nerua uixit, illius imperii ita fuerit socius et particeps; ut sibi ipsi priuatus uideretur.

uerum alii opinantur uerba hec Plinii neutiquam de imperio, sed de uita Nerue intelligenda. Nam ibidem continenter adiecit: »Audita sunt uota tua« nimirum Traiani, »sed in quantum optimo illi et sanctissimo seni utile fuit, quem dii celo uindicauerunt, ne quid post illud diuinum immortale factum,  mortale faceret.« Sed contendunt quidam hec a Plinio dicta, et perorata fuisse, quoniam Traianus tres menses cum Nerua imperauit. Contra uero alii urgent eumdem Plinium Tacito scripsisse se ab eodem Nerua, qui iam priuatus erat, ideo laudatum, quod in Bebii Messe a Domitiano in exilium pulsi causa aliquid antiquis simile fecisset. At respondent alii hanc quidem epistolam a Plinio scriptam, cum Traianus reuera imperabat, sed eum loqui de hac Bebii Messe causa, que prius acta fuerat anno Christi 93, quo Domitianus erat imperator, Nerua uero priuatus.

Porro autem quantum obscura uideri possunt Plinii, tantum aperta et clara sunt hec Aurelii uictoris uerba: »Cum Nerua extrema etate imperium arbitrio  legionum cepisset, ubi prospexit, nisi a superioribus robustioribusque corpore animoque geri non posse, mense sexto ac decimo semet eo abdicauit.«  Atqui inde colligi potest aut sparsum rumorem, aut quosdam credidisse Neruam, morti iam proximum, cessisse imperio, uitamque aliquamdiu, licet breuissimo tempore, ut Dio Cassius aliique testantur, priuatam egisse .

Galerius ergo impotenti imperandi cupidine inflammatus, ad senem ualde egrotantem decipiendum satis sibi esse putauit, si illud Nerue exemplum illi proponeret. Fieri autem facile potuit, ut Diocletianus re non satis accurate expensa, ac Galerii sermone turbatus, responderit Neruam sese abdicasse  imperio, postquam illius frena uno tantum anno moderatus fuisset. Nam in hoc saltem ipse Diocletianus uidetur errasse, quod Galerio respondit Neruam uno dumtaxat anno regnasse, quem Aurelius uictor, mox laudatus, sex insuper, uel sicut alii a nobis alibi citati aiunt, quatuor preterea menses imperasse testificantur.

Post hec Cecilius narrat quomodo uterque Galerius et Diocletianus colloquium suum prosecuti fuerint, atque ille transierit ad comminationes, quibus Diocletianus perterrefactus, ad deponendum imperium, atque Seuerum et Maximinum Cesares, reiecto Constantino, creandos tandem coactus est. Maximam porro huiusce colloquii partem sic superius exhibuimus; ut necesse amplius non sit illud  iterum describi.

Sed quedam tamen sine aliqua obseruatione nunc pretermittere non possumus, ac primo quidem tantam in hoc dialogo animaduerti insolentiam feritatemque Galerii, quantam Diocletiani senis imbecillitatem ac timiditatem. Eo enim impudentie processit Galerius; ut preter cetera dixerit iam missum a se, sed Diocletiano, cum quo loquebatur, inconsulto, Herculium, qui Seuerum Cesarem nuncuparet. Diocletianus uero, etsi ei superior, id patientissime tulisse, nec mussitasse quidem perhibetur. uerum responderi forsitan potest prius insolentie uitium Galerio, barbaro utique ac ferocissimo homini, qui iam totum, sicuti ait Cecilius, orbem inhiaueuerat  , et posterius imbecillitatis Diocletiano seni, ex grauissimo corporis animique morbo uix conualescenti, haud plane immerito attribuendum.

Difficilius fortasse illud uidebitur, quod ibidem de Constantino Magno Cecilius noster memorat: Eratque, cum Diocletianus et Galerius inter se colloquebantur, tunc presens. Ubinam enim, obsecro, tunc presens erat? An in Diocletiani palatio, ut quibusdam placet; an in ipso cubiculo, ubi ille cum Galerio loquebatur, quemadmodum aliis uisum est? In huiusce autem secunde opinionis confirmationem illud proferri potest, quod paulo post Galerius fertur Diocletiano ostendisse Maximinum Daiam, Cesarem mox nuncupandum. Eorum enim in cubiculo  si hic aderat, cur ergo non ipse etiam Constantinus, qui ibi presens fuisse asseritur? Atqui si in hoc cubiculo reuera stetisset, imperatorum aut uerbis, aut signis deprehendere procul dubio potuisset se a Cesaris dignitate reiiciendum. Sed his plura ac subsequentia ipsiusmet Cecilii uerba repugnare omnino uidentur, quemadmodum infra ostendemus.

Porro autem quocumque modo te ab hac difficultate expedieris, in aliam non minorem confestim incides. Nam si Diocletianus lacrymabundus, ut ait Cecilius , gemebundus atque omnino infirmus et reluctans imperiali purpura et dignitate sese ipsum exuit, qua, queso, ratione Aurelius uictor scripsit depositum a Diocletiano imperium, non quidem impulsu Galerii, sed discordiarum  metu; non ob infirmam ualetudinem, sed cum ualentior erat et animo et corpore? »Namque imminentium, inquit, scrutator, ubi fato intestinas clades, et quasi fragorem quemdam impendere comperit status Romani, celebrato regni uigesimo anno, ualentior curam P. R. abiecit, cum in sententiam Herculium egerrime traduxisset.«  Sed ibidem adiecit aliam quidem aliorum, sed falsam esse opinionem, ueram autem eam sibi uideri, qua Diocletianus excellenti natura preditus ad communem uitam, spreto ambitu, descendisse tradebatur. Nec ille igitur, nec alii huiusce opinionis assertores, existimauerunt uiolentam aut coactam fuisse Diocletiani abdicationem, siue propter infirmitatem, siue propter Galerii metum.

 Eutropius uero narrat  Diocletianum imperio, cui regendo sentiebat se imparem, cessisse una cum Herculio, cui id antea, sed egre persuaserat. uides igitur quam aperte testetur depositam sponte et ultro a Diocletiano imperialem purpuram.

Eumenium tamen  si uelis, audies longe clarius loquentem: »At enim diuinum,« inquit, »illum uirum,« Diocletianum, »qui primus imperium et participauit et posuit, consilii et facti sui non penitet, nec amisisse se putat, quod sponte transcripsit.« Quin etiam ille ibidem innuit eumdem imperatorem prius cum Herculio in  Iouis Capitolini templo iurasse fore ut simul imperio sese abdicarent.

Aliumne adhuc testem desideras? tibi dabimus Constantinum Magnum, qui Diocletianum, si fides Cecilio nostro habenda sit, purpura imperiali sese exuentem uiderat. Ab illo quippe in ipsa sua ad Sanctorum cetum oratione idem Diocletianus dicitur postea uixisse priuatus, atque, , suamet ipse damnatus sententia . Numquid autem illud scriptum traditumue legitur de imperatore, qui Galerii ferocia et minis ad abiiciendam supremam imperii dignitatem adactus est? Quis autem dixerit minorem esse Constantini Magni et aliorum a nobis laudatorum, quam Lucii Cecilii auctoritatem?

 Contra uero plures, inquiet aliquis, asserunt depositum ab illo imperium, uel ob senectutis inertiam et imbecillitatem, uti Eutropius paulo ante citatus: uel ob insanientis animi uitium, sicut Constantinus Magnus, a nobis etiam mox citatus, uel tandem, ut ait auctor incertus Panegyrici, cum grauiores anni, aut ualetudo deficiens, eum receptui canere cegissent. Nonne igitur inde colligi potest id ab eo sponte factum; quamuis senio et infirmitate ad hanc abdicationem faciendam impulsus fuerit? Recte forsitan, si Galerius, nullo terrore iniecto, illum ad exuendam purpuram adduxisset.

Instabis tamen: Quid obstitit quominus Diocletianus non tam Galerii comminationibus, quam amicis illius uerbis tandem conuictus, nuntium imperio  uolens lubensque remiserit? Sed quid etiam impediuit, arguet alius, quominus alii scriptores descripserint insolens illud Galerii cum Diocletiano colloquium, aut illius aliquam saltem mentionem fecerint? uerum non de rebus que fieri potuerunt, sed de iis, que reipsa acte sunt, questio habetur. At plerique omnes diserte affirmant Diocletianum, et alii quidem senio et corporis infirmitate debilitatum, alii uero integris adhuc uiribus, ac ualentiorem, ultro ac sponte sua, nulloque alio cogente, deposuisse imperium. At hec opinio plane penitusque aduersatur Cecilii uerbis, quibus apertissime declarat Diocletianum post Galerii minas, lacrymabundum, ac gemebundum ab imperatoris dignitate cessisse. Quoquo enim modo gemitus et lacrymas effudisse dicatur, quis sibi  facile persuadebit ea fuisse hominis non coacte, sed ultro libenterque cedentis indicia? Porro autem sinceris ueritatis indagatoribus decernendum relinquimus utrum Lactantius, qui tum Nicomedie commorabatur, tam alto, ac Cecilius, uoluntariam Diocletiani abdicationem silentio pretermisisset.



ARTICULUS IX.

Ubi et quomodo Diocletianus Maximinum induerit purpura, eumque, ac Seuerum, repulso Constantino, Cesares renuntiauerit; utrum uera sit ea de re Cecilii opinio, quem in locum Diocletianus, deposito imperio, sese receperit, et ubi Licinius, eo presente, factus sit imperator.

Post memoratum superiori articulo colloquium,  quo Diocletianus, impellente Galerio, imperium, ut ait Cecilius, deponere tandem decreuerat, uterque imperator, et Constantinus, iis qui tum Nicomedie hyemabant, militibus eorumque primoribus stipati, ex hac urbe kalendis maii, anno Christi 305, ad quemdam locum uenerunt, tribus fere millibus inde distantem. Is autem locus, inquit auctor noster,  altus erat, et in eo erecta columna cum Iouis signo, hoc est, statua et simulacro, atque ibi Herculius, de quo infra, purpuram sumpsisse memorabatur.

Diocletianus autem hoc in loco milites e tribunali allocutus, Seuerum et Maximinum Daiam, repente pronuntiauit Cesares. Tum Galerius, repulso inde Constantino, protraxit a tergo Maximinum, exutumque ueste priuata, in medium constituit. Nec mora  ulla, Diocletianus eum illa induit purpura, qua seipsum exuerat. Mirabantur uero omnes et stupebant id ita, tamque ex inopinato factum; tum quia quis, aut unde esset Maximinus, ignorabant; tum quia arbitrabantur Constantinum Cesarem futurum.

Sed iam ille reiectus fuerat ab imperatoribus in eo celebri colloquio, cui quidem, si Cecilio credimus, erat tunc presens. At si huic colloquio reuera interfuit, qua ille fronte, inquiet aliquis, in illum excelsum locum cum imperatoribus conscendere ausus est, ubi se non summa sine ignominia repellendum esse certo sciebat? Nonne igitur tota uia errauit Cecilius, aut falsis rumoribus aures facilius prebuit? Nam Anonymus ualesianus expresse tradidit Seuerum  et Maximinum Cesares factos, Constantino nichil tale noscente. Sed postea, locoque opportuniore inuestigabimus si que sit ratio, qua sublatis hisce difficultatibus, opinio Cecilii defendi stabiliriue possit.

Pergamus interim, atque expendamus utrum illud uerius sit, quod Cecilius noster de duobus Cesaribus a Diocletiano creatis narrat. Nam Anonymus ualesianus haud dubitanter affirmat eos non ab illo, sed a Galerio renuntiatos fuisse Cesares: Hos, inquit, Seuerum uidelicet et Maximinum, Galerius Cesares fecit. Et hec quidem sententia liquido confirmatur hisce Eutropii uerbis: Cesares duos creauit Galerius Maximianum, seu Maximinum, quem Orienti prefecit, et Seuerum, cui Italiam dedit . Atque inde lux aliqua affertur Socrati, similiter dicenti: ,  , . Duos Cesares, Maximinum in Oriente, Seuerum in Italia constituit, non eo certe sensu, quod Galerius eodem tempore unum in Oriente, alterum in Italia, inde tam remota, creauerit Cesarem, sed unum ipsemet in Oriente, alium in Italia alicuius ministerio nuncupauerit; uel potius utrumque his Romani imperii prefecerit prouinciis. Eam autem haud dubie ob causam auctor noster adiecit  Maximinum accepisse Orientem calcandum et conterendum. In Eusebiano denique Chronico habetur: Maximinus et Seuerus a Galerio Maximiano Cesares facti.  In quibusdam uero huius Chronici codicibus manu exaratis, et in editionibus erratum est, ubi hec Cesarum nuncupatio in alterum post Diocletiani et Herculii repudiationem annum, contra aliorum codicum fidem reiicitur.

Quid ergo, inquiet aliquis, nonne hec pugnant cum Cecilii sententia? Nam ille expresse asserit Maximinum a Diocletiano indutum fuisse purpura, renuntiatumque Cesarem coram Galerio, qui Herculium antea miserat, ut ab eo Seuerus in Italia Cesar similiter nuncuparetur. At quia auctor noster non minus manifeste asseuerat factam esse utramque illam inaugurationem, Galerio instigante atque impellente, numquid dici potest eam idcirco, hancque ipsam ob rationem soli Galerio ab Eutropio, Eusebiani Chronici  auctore, et Socrate , atque aliis etiam, si uelis, ascribi?

Diocletianus porro, sic deposita purpura, factus est iterum Diocles, quemadmodum auctor noster loquitur, id est, Diocletianus rediit ad priuatam uitam, quam ante assumptum imperium dum agebat, Diocles, uti supra diximus, uocabatur.

Maximino autem Cesare creato, ille protinus e tribunali et excelso, de quo paulo ante dictum, loco descendit, rhedaque per ciuitatem, ait Cecilius , hoc est, Nicomediam, in patriam exportatur. Sed de illius patria supra disputauimus, quam alii Diocleam, siue Docleam, alii Salonas esse opinantur.

Non ibi tamen semper commoratus est. Quando  enim Herculius ad Galerium uenit, Aderat ibi Diocles, inquit Cecilius , a genero, Galerio, nuper accitus, ut quod ante non fecerat, presente illo, imperium Licinio daret. Sed quemnam in locum Herculius Galerium conuenerit, auctor noster penitus tacuit, et aliis reliquit diuinandum. Anonymus autem ualesianus clarius procul dubio dixit: Galerius in Illyrico Licinium Cesarem fecit. Si queras qua in urbe, disces ex Eusebii Chonico: Licinius a Galerio Carnunti Imperator factus. Pannonie autem ea urbs est, ad Danubii ripas sita, que a Zozimo  male cum Carnute, Gallie Celtice urbe, confunditur. Porro autem Galerius Licinium non presente tantum, sed adscito etiam, sicuti loquitur Aurelius uictor , in  consilium Iouio, id est, Diocletiano, Augustum creauit. At Herculius, qui illuc uenerat, huic Licinii inaugurationi aut prebuit assensum, aut eum negare non ausus est.



ARTICULUS X.

Utrum ea uera sint, que Cecilius narrat de priuata Diocletiani uita, atque utrum ob negatum ipsi filie sue ualerie exulantis reditum, et euersas statuas merore et fame consumptus interierit.

Diocletianus Carnunte reuersus Salonas, ibi preclaro, si Eutropio credimus , otio consenuit, nec unquam, ut  idem Eutropius, Aurelius uictor , et Zozimus  testificantur, adduci potuit: ut oblatam sibi ab aliis Imperatoribus purpuram resumeret. Quod quidem Eumenius  his: quorum nonnulla iam retulimus, predicat uerbis. »At enim diuinum illum uirum, qui primus imperium et participauit, et posuit, consilii et facti sui non penitet, nec amisisse se putat, quod sponte transcripsit. Felix beatusque uere, quem uestra tantorum principum colunt obsequia priuatum. Sed et ille multiiugo fultus imperio, et uestro tegitur letus umbraculo, quos scit ex sua stirpe creuisse, et glorias uestras sibi iuste uindicat.«

uerumtamen illo in otio, quantumuis preclaro, multa, si Cecilio fidem habeas , expertus  est aduersa. Primum enim nec missis sepius legatis, nec repetitis precibus, obtinere a Maximino umquam potuit, ut filiam suam ualeriam Augustam, in desertas, ut paulo post dicetur, Syrie solitudines cum matre sua relegatam, sibi remitteret.

Preterea ille adhuc uiuus, uti Cecilius loquitur, uidit suas, suique college Maximiani Herculii statuas et imagines iussu Constantini Magni euersas atque destructas: Quod nulli umquam, sicuti ipse ibidem adiecit, Imperatorum acciderat. At nobis occurret aliquis, et obiectabit, quo ergo iure Eumenius, a nobis proxime citatus, publica in oratione, ac ipsomet Constantino Magno presente et audiente, tantis laudibus predicauit summam illius erga Diocletianum  uenerationem, si illo ipsomet Constantino iubente, statue et imagines eiusdem Diocletiani deturbate sint? Nonne ergo Cecilius ibi adhuc errauit? Non inepta quidem erit ea redargutio, si recte probetur hanc orationem ab Eumenio peroratam fuisse post Diocletiani interitum. Nam Cecilius scribit, ut mox uidebitur, illum obiisse paulo post statuarum suarum euersionem. uerum panegyricus ille sermo anno 310 habitus esse, et Diocletianus tribus postea annis ex hac uita migrasse perhibetur. Et certe ipsemet Eumenius uidetur Diocletiani, quasi uitam adhuc agentis, facere mentionem. Denique Cecilius nobis manifeste satis insinuat non solius quidem Diocletiani, sed coniunctas illius Maximianique Herculii statuas, atque imagines, in huius presertim odium  reuulsas et depositas fuisse. Audias, uelim, ipsa auctoris nostri uerba. »Senis Maximiani statue Constantini iussu reuellebantur, et imagines cum quo pictus erat, detrahebantur. Et quia senes ambo simul plerumque picti erant, et imagines simul deponebantur amborum.« Iussisse igitur uidetur Constantinus non alias, quam Herculii imagines destrui. At has reuera dirutas fuisse suo loco ostendemus. Quia uero uix aut potius nullo modo fieri potest, ut Constantinus nescierit huius et Diocletiani imagines simul esse pictas, eas omnes procul dubio euerti precepit. Quo igitur modo id cum maxima, quam Eumenius in eodem Constantino adeo laudauit, Diocletiani ueneratione stare queat, alii fortasse nos docebunt.

 Sed alius quispiam insurget adhuc in Cecilium nostrum, nobisque obiiciet falsum esse, quod ille asserit Diocletianum primum esse omnium, qui uiuus imagines suas excisas uiderit. Nam Tacitus  diserte asseuerat uitellium imperatorem, antequam occideretur, uidisse cadentes statuas suas. Numquid autem in Cecilii fauorem dici potest has statuas ab illo aliter uisas esse cadentes, quam a Diocletiano? uitellii enim statue in magno uulgi tumultu, ut scribit ibidem Tacitus, euerse sunt. Diocletianus uero imagines quidem suas deturbatas conspexit iussu Constantini imperatoris, sed sine ulla populi seditione.

Ceterum quamuis Diocletianus non tam in sui, quam in Maximiani Herculii inuidiam, imagines suas deiectas uiderit; non potuit tamen, si Cecilio credas,  tantam contumeliam patienti ferre animo. Tunc enimuero moriendum, uti ille aiebat, sibi esse decreuit. Sed quodnam, putas, elegit uoluntarie mortis genus? Audi, obsecro, ipsummet adhuc Cecilium nostrum: Proculcatus iniuriis, atque in odium uite deiectus, postremo fame atque angore, id est, merore et tristitia confectus est. Sed non alias ille iniurias memorat, nisi euersas eo, quo diximus, modo eius imagines, et ipsi negatum a Maximino filie sue exulantis reditum. Ac certe tante non uidentur he contumelie, ut propterea Diocletianus, qui in preclaro, ut diximus, otio consenescebat, in tam immane uite odium uenire debuerit.

Quid uero, quod alie sunt, et ualde diuerse de  illius morte aliorum Scriptorum opiniones. Etenim ab Eusebio dicitur  , diuturno ac molestissimo morbo confectus. Tacet autem quis ille morbus fuerit, uel utrum in illum inciderit merore, aut desperatione, aut senectutis infirmitate. Hieronymus uero  eum in tyrannorum numero ponit, qui propterea quod Christi Ecclesiam afflixerint, crudeli morte mulctati sunt. Sed quid ibi speciatim de illo dixerit, intelligi non potest. In Aurelii autem uictoris Epitome illius interitus his uerbis describitur. »uixit annos 68, ex quibus communi habitu prope nouem egit: morte consumptus est, ut satis patuit, per formidinem uoluntaria. Quippe cum a  Constantino atque Licinio uocatus ad festa nuptiarum, per senectam quominus interesse ualeret, excusauisset, rescriptis minacibus acceptis, quibus increpabatur Maxentio fauisse, ac Maximiano fauere, suspectans necem dedecorosam, uenenum dicitur hausisse.« Numquid ergo hunc timorem auxit triste dirutarum statuarum imaginumque suarum spectaculum? Numquid etiam dici potest eum, ueneno sumpto, noluisse postea ullum cibum sumere? Porro autem Aurelius uictor id, quod ex eius libro retulimus, non asseueranter affirmat, sed nos ipse admonuit, illud fama tantummodo aliorumque testimonio fuisse traditum.

Ad recentiores uero gradum si faciamus, Alexandrini  Chronici auctor nobis cito occurret, qui scripto hec prodidit: Galerius Maximianus, legendum Diocletianus, aqua intercute , grauiter laborans, Salonis; Suidas uero de eodem Diocletiano et Maximiano eius genero:  , , Nam alter quidem a Senatu iugulatus fuit: alter uero se ipse strangulauit. Sed unde hec ille delibauerit, cum penitus sileat, dictu sane difficillimum est. Utrum autem Cecilius noster propius ad uerum, quam alii accesserit, aliorum esto iudicium. Nos interim ad ea, que ille de Prisca eiusdem Diocletiani uxore, et ualeria eius filia narrat, enucleanda transibimus.



CAPUT IX.

 De Diocletiani uxore Prisca, et filia eius ualeria.



ARTICULUS PRIMUS.

Quam rara Prisce, et frequens ualerie apud antiquos auctores mentio; utrum ambe christianam religionem professe sint.

Quam sepe ab antiquis auctoribus ualerie, Diocletiani filie, tam raro uxoris eius Prisce mentio facta est. Scimus quidem huius imperatoris coniugem in quibusdam sanctorum Actis Serenam, in aliis Alexandram uocari. Sed hec Acta nec uera iure sane merito uidentur, nec sincera. In gestis preterea pontificalibus, ab Anastasio editis, appellatur Eleutheria, et in uetustissimo eorum codice Leutheres. At id solo  horumce gestorum scriptoris testimonio nititur. Prisca porro a Cecilio nostro cognominatur: sed utrum potiori iure, eaque pluribus nominibus nuncupata sit, ab aliis eruditioribus libenter audiemus.

Ceterum Diocletianus ex uxore sua filiam suscepit ualeriam, quam in matrimonium, ut infra ostendemus, collocauit Maximiano Galerio, cum ipsum Cesarem, imperiique sui socium fecit. Hic uero cesis, ut scribit Aurelius uictor , immanibus syluis, ac Peltone, apud Pannonios lucu in Danubium immisso, prouinciam nomine uxoris sue ualeriam uoluit nuncupare. Suffragatur huic opinioni Ammianus Marcellinus , qui litteris mandauit eam  prouinciam sic fuisse cognominatam in ualerie Diocletiani filie honorem. Exstat porro in gazophylacio regio istud ex ere secundi moduli numisma, quod acceptum referimus amantissimo sodali nostro Anselmo Bandurio, qui illud aliaque plura non sine eruditis obseruationibus publicam in lucem breui emissurus est.

Cum primum autem Diocletianus in Christianos immani, sicuti uidimus, crudelitate seuire cepit: Primam omnium, ait Cecilius , filiam ualeriam, coniugemque Priscam sacrificio pollui cegit. Cur ergo eas cegit ad diis sacrificandum? An quia christiane erant, aut ut illas, gentilium superstitionibus addictas, ad prebendum aliis hec impia sacrificia faciendi exemplum  cogeret? Diuerse profecto sunt eruditorum uirorum ea de re opiniones. Quidam enim eas christiane religioni nomen reuera dedisse arbitrantur. Opinionem autem suam stabiliri posse existimant his Eusebii, tametsi, uti plures fatentur, obscurioribus uerbis: , , , , , , . . Que sic interpretatur ualesius: »Quid opus est dicere de iis, qui in Imperatorum palatiis uersabantur, quid de Imperatoribus ipsis? Qui domesticis suis, eorumque uxoribus, liberis, ac seruis ea, que religionis  sue erant, tam uerbis quam factis libere exsequendi coram semetipsis potestatem dederunt; ipsis ob hanc fidei sue libertatem gloriari ac se ostentare quodammodo permittentes, eosque pre ceteris omnibus ministris precipuo quodam amore complectentes.« Suis autem in animaduersionibus ualesius Christophorsonum arguit, qui grecum nomen de imperatorum uxoribus interpretatus est. Subsequentia siquidem Eusebii uerba huic sensui penitus repugnare ipsi uidentur.

Sed utraque et ualesii et Christophorsoni interpretatio Toinardo liberior uisa est, grecaque Eusebii uerba sic latine reddenda esse opinatur: »Quid opus de iis dicere, qui in Imperatorum erant domibus, et iis, qui omnibus imperabant? Qui suis coram circa  rem diuinam et sermone et uiuendi ratione libere sese gerere sinebant, uxoribus et liberis, et famulis tantum non, et gloriari super libera professione fidei permittentes, quos eximie, et pre ceteris eorum conseruis acceptos habebant.« Contendit autem uocabulum ibi esse, quasi genericum, quod , , et , uxores, liberos et famulos imperatorum complectitur. Inde igitur concludit Priscam et ualeriam fuisse christianas. Confirmari autem potest hec interpretatio auctoritate Rufini, greca illa Eusebii uerba sic latine explicantis: »Aliquanti ex principibus Romanis, coniugibus, ac ministris, atque uniuerse domui sue, non solum credere in Dominum nostrum Iesum Christum, uerum et cum omni fiducia ac libertate in fide agere sinebant.« 

At Cuperus putat his Eusebii uerbis: , non imperatores, aut eos, qui omnibus prefecti sunt, designari, sed prefectos pretorio, uel potius prefectos cubiculi, aliosque similes, qui ceteris omnibus in palatio uersantibus preerant. Nam paulo post Eusebius aperte significat unum ex iis fuisse Dorotheum, alterum uero Gorgonium, qui domesticis et uxoribus suis permiserant christianam religionem libere profiteri.

Sed Eusebius ibi de illa tantummodo agere uidetur libera facultate, quam imperatores, non uero alii eorum prefecti Christianis concesserant religionem suam publice palamque exercendi. Preterea hi prefecti,  in imperatorum palatio commorantes, hanc potestatem uxoribus domesticisque suis non fecerunt; nisi ipsimet imperatores annuerint, aut prius suis uxoribus eamdem dederint facultatem. Quis enim nesciat solitum esse curialium et palatinorum morem, ut nichil fere aliud publice agant, quam quod regibus placeat? uerisimilius est igitur illis Eusebii uerbis significari, ante concitatam a Diocletiano in christianos persecutionem, imperatores domesticorum suorum coniugibus, multoque magis suismet uxoribus licentiam dedisse suam colendi religionem.

At tametsi res ita se haberet, in controuersiam adhuc uocari potest utrum Prisca et ualeria, priusquam Diocletianus christianos uexare ceperit, christianam religionem reuera amplexate sint. Et id Baluzius quidem penitus inficiatur, quia Cecilius haud obscure  testificatus est Priscam et ualeriam ausas non fuisse impio Diocletiani decreto refragari. Atqui si christianam fidem reuera profitebantur, cur aliis christianis mulierculis et pueris, qui tanta fortitudine fidem suam ad dirissimam usque internecionem confessi sunt, timidiores sese nefandis ethnicorum sacrificiis tam facile coinquinauerunt? Huc accedit, quod postea in hoc Cecilii libro earum sepius fit mentio; nullibi tamen ullum prorsus religionis christiane, ab eis suscepte, uestigium exstat. Quin immo non propter hanc religionem, sed conditionem et pudicitiam, uti mox dicemus, interempte dicuntur.

Alii tamen eas aut christianas fuisse, aut saltem christianis fauisse inde arguunt; quia ad gentilium  diis sacrificandum coacte fuerint. Gentiles enimuero non inuito et ingratis, sed sponte et ultro diis sacrificabant. Quid uero, si post hoc sacrificium peccati eas non penituerit, aut pre timore celauerint penitentiam?

Neque obiicias Cecilium paulo post  addidisse: Iudices per omnia templa uniuersos ad sacrificia cogebant. Nam hec non minori quam pleraque alia eius uerba obscuritate inuoluta sunt. Si uniuersorum etenim nomine tam gentiles, quam christianos comprehendit, inde confici non potest ualeriam et Priscam fuisse christianas. Si uero nomen illud sensu accommodato accipiatur pro omnibus christianis, et ad eos referatur, hinc recte inferetur illas christiane religioni suum reipsa dedisse nomen. Fatendum est igitur ualde ambiguam esse auctoris nostri elocutionem,  ex qua uix certi aliquid possit concludi. uerumtamen ita fortasse locutus est; quia tunc omnibus tam exploratum fuit, quam nunc incompertum est utrum Prisca et ualeria christiane fuerint: sed illud profecto Cecilius posteris clarius explicare debebat.



ARTICULUS II.

De ualeria et Candidiano ab ea ob sterilitatem adoptato, cur illa post Galerii uiri sui mortem, Licinio relicto, confugerit ad Maximinum, eiusque nuptias reiecerit. De nigris uiduarum luctus sui tempore uestibus; ac utrum nulla imperatoris uxor secundo marito antea umquam nupserit.

Nullos propter sterilitatem liberos ualeria ex uiro  suo Galerio imperatore susceperat. Quapropter Candidianum illius ex concubina filium sibi adoptauit. Galerius uero moriens, et hunc et ualeriam Licinio commendauit, illiusque tradidit in manus. Et hec quidem ex Cecilio nostro accepimus. Sed explicatu illud difficilius, quod ab ipso rursus de eadem ualeria, Candidiano, ac Seueriano, Seueri imperatoris filio narratur: »Licinium,« inquit, »iam pridem quasi malum metuentes, cum Maximino esse maluerant, pre ualeria, que uolens Licinio in omnes Maximiani Galerii hereditates iure suo cedere, idem Maximino negauerat.« Nonne enim hec uerba significant ualeriam, post mariti sui Galerii mortem, cum Licinio remansisse? uerumtamen prius dixerat: »uenerat post obitum Maximini Galerii ad eum, Maximinum,  ualeria, cum se putaret in partibus eius tutius moraturam; eo maxime, quod habebat uxorem.« Numquid responderi potest breuissimam fuisse eius apud Licinium moram, ac protinus confugisse ad Maximinum, apud quem se tutiorem fore sperabat? At si res ita sit, cur omnibus Galerii bonis uoluit Licinio cedere? Nonnulli itaque in textu Cecilii nolens, non autem uolens legendum suspicantur. uerum in Colbertino codice scriptum est: uolenti Licinio: uide autem utrum inde hic sensus elici umquam possit, Licinium uoluisse in omnes inuadere Galerii hereditates, atque idcirco ualeriam confestim ab eo fugisse; ut ad Maximinum, qui uxorem habebat, sese tutius reciperet. Sed quis ibi Lactantii stylum agnoscet?

ualeria porro non eam, quam optabat, a Maximino  impetrauit securitatem. Enimuero uir ille libidinosissimus hanc ipsam, reiecta uxore sua, in matrimonio habere uoluit, quam nuper appellauerat matrem. Cur autem matrem appellabat, nisi honoris causa, et quia coniux fuerat Galerii Augusti, qui propterea quod Maximinum, ut diximus, fecerat Cesarem, ab eo pater, atque idcirco uxor eius mater uocatur. Ipsamet uero ualeria legatis, qui eam Maximini nomine in matrimonium petebant, respondit tepidis adhuc mariti sui cineribus, et in ferali uidue habitu, fas sibi non fuisse de secundis nuptiis cogitare. Nume enim Pompilii legem Plutarchus retulit , qua uetitum erat, ne ulla umquam uidua ante exactos post mariti sui mortem decem circiter menses alteri nuberet. Ouidius autem non solum huiusce  decreti reddidit rationem, sed meminit etiam feralis, uti loquitur auctor noster, et lugubris habitus, quo per id tempus uidua indui debebat:

Quod satis est utero matris, dum prodeat infans,
   Hoc anno statuit temporis esse satis,
Per totidem menses a funere coniugis, uxor
   Sustinet in uidua tristia signa domo.


Per hos itaque menses illi idcirco in uiduitate erat permanendum; quia moriente uiro, pregnans esse poterat. Si plura desideres, consulere preterea poteris Brissonium et Gothofredum .

Constat autem nigras fuisse uirorum in mortuarum  uxorum luctu uestes. Nam preter infinitum testium numerum, Propertius cecinit:

Denique quis nostro curuum te funere uidit?
   Atram quis lacrymis incaluisse togam?
 De uiduis itaque mulieribus maior potest esse difficultas. Nam Lipsius in suis ad Cornelii Taciti libros commentariis uarios citat auctores, quorum aliqui has pulla nigraque, alii alba et candida, uel purpurea, aureisque ornamentis intertexta ueste luctus sui tempus transegisse prodiderunt. Eos autem sic conciliandos esse censet; ut Romane mulieres, stante republica, atram uestem, et sub imperatoribus candidam induerint. Si quis uero huiusce mutationis causam requirat, illi Lipsius respondet, non aliam esse preter Romanarum matronarum luxum, quo coloris albi  uestes, utpote minus pretiosas, aspernabantur. Neque multum mouetur auctoritate Apuleii, qui matronam flebilem uiduam fusca ueste contectam memorat. Ad antiquum enimuero morem ibi eum respexisse Lipsius opinatur, aut ad illum, qui adhuc in prouinciis solebat obseruari.

Sed huic coniecture penitus aduersatur Cecilii nostri testimonium . Nam is palam aperteque asseuerat ualeriam imperatricem luctus sui tempore in atris fuisse uestibus. Numquid ergo dicendum Romanas mulieres uiduas aut albis, aut nigris, aut purpureis, maioris minorisue pretii uestibus usas, prout maiorem uel minorem de uirorum suorum morte luctum ostentare uolebant? Sed lege adhuc, si uelis, Ferrarii de atris in luctu uestibus  obseruationes .

Secunda ualerie ratio, cur Maximini imperatoris nuptias reiecit, ea est, quia nefas ducebat sine more, sine exemplo, maritum alterum experiri. Sed hec uerba non minus difficiles, quam superiora, habent explicatus. Nam generalis hec propositio significat nullam hactenus imperatricem secundis nuptiis fuisse illigatam. At Cuperus, Toinardus, aliique exempla proferunt imperatricum, que mortuo marito, alteri nupserunt. Quamobrem nonnullis suboluit in textu Cecilii scriptum fuisse: maritum ex filiis alterum; sed huic coniecture, profecto leuissime, diffisi, fateri coguntur se non uidere ubi pedem secure figant.

Nos quidem non preterit citari a nonnullis Tertullianum , qui docet fas summo ethnicorum pontifici non fuisse secundam ducere uxorem. Atqui imperatores erant pontifices summi. uerum alii arbitrantur Tertullianum loqui de Flamine Diali, cui, sicut Gellius et Plutarchus testantur , interdictum secundis nuptiis fuerat. At preterea ex hac interdictione non sequitur illud fuisse sine more et exemplo. Adiiciamus, si lubet, Cecilium nostrum non de imperatoribus agere, sed de illorum uxoribus, quarum alius poterat esse usus, nec eadem ratio.

Quidam igitur ad angustias redacti, non aliter huius  difficultatis nodum solui posse autumant, nisi ignorantia ualerie, que nullas nouerat secundas imperatricum nuptias. Quid uero, si putauerit eas aut inuitis imperatricibus, aut contra morem antiquum, ac sine exemplo utique laudando, sed prauo plane se peruerso celebratas? Nihil tamen certo affirmare audemus, sed hec aliorum permittimus iudicio.



ARTICULUS III.

De Prisce et ualerie exilio, ac trium nobilium feminarum, huius amicarum, et Iudei cuiusdam, qui eas adulterii falso accusauerat, atque earumdem Prisce et ualerie supplicio et interitu.

ualeria ob spretas, sicut paulo ante dicebamus,  Maximini nuptias, in exilium huc et illuc, ait Cecilius , cum matre sua Prisca mittitur, rapiuntur eius bona, auferuntur comites, et spadones in tormentis necantur. Sic etiam, ut id obiter annotemus: Cicero scripsit: »Accepimus Zenonem Eleatem in tormentis necatum.« 

Maximini uero furorem similiter experte sunt tres femine nobiles, quas ualeria singulari amicitia complectebatur. Prima erat clarissima femina, cui iam ex iuuenibus filiis nepotes erant. Quia uero hec a ualeria tamquam mater diligebatur, suspicatus est Maximinus huius consilio spretas reiectasque ab illa fuisse nuptias, quas ei proposuit.

Altera uero eque nobilis, uestalem famulam uirginem,  ait Cecilius, Rome reliquerat, furtiue tunc ualerie familiaris. Sed cuiusnam, obsecro, famula erat? An ueste dee, an illius femine nobilis? uestales enimuero dee ueste, et famule et ancille, Apuleio et Augustino testibus , uocabantur. uerum quia parum ad rem conducebat huiusce uestalis commemoratio, quidam idcirco opinati sunt hanc nobilis illius femina fuisse famulam, alii filiam. Atque horum opinio probabilior forsitan uideri posset, si ratione saltem aliqua fulciretur. Sed quidquid pronunties, fatearis necesse est Firmiani Lactantii sermonem solitumque loquendi modum tanta obscuritate non inuolui.

Tertia mulier uirum habuit senatorem, Cecilii uerba sunt, non nimis Auguste proxima. Atque ita in codice  Colbertino legitur, non nimis: quod certe quibusdam in editionibus mutandum non erat. Nam secunda mulier dicitur ualerie furtiue familiaris; hec itaque dici potuit, non nimis proxima, sicut antea de Galerio nec tamen nimium territus. Deinde uero utraque mulier non tam propter ualerie amicitiam, quam ob eximiam pulchritudinem corporis, inquit auctor noster, ac pudicitiam necabatur. Sensus ergo Cecilii esse uidetur ambas illas mulieres non tam arcto, ac prior matrona, amicitie et necessitudinis uinculo ualerie fuisse coniunctas; sed captatam ex hac qualicumque amicitia occasionem, ut ee propter pulchritudinem et pudicitiam infami morte occiderentur.

Ceterum quia tres ille nobiles femine nullius criminis  conscie erant, impurum sceleratumque quemdam Iudeum, falsum testem, promissa criminum uenia, subornarunt, qui eas Nicea in urbe apud Eratineum presidem adulterii accusauit. Iniquissimus uero iudex hunc protulit extra ciuitatem cum presidio, uti Cecilius loquitur, ne lapidibus obruatur. At hec ultima uerba alii ad iudicem ipsum, alii ad Iudeum potiori, uti uidetur, ratione referunt. Tum irrogantur tormenta Iudeo, sic pergit Cecilius, dum que iussus . . . . . . loquerentur, pugnis a tortoribus cercentur. In spatio uacuo duo aut tria, ut plurimum uerba initio pagine abscissa sunt, ac deinde scriptum oquerentur. Unde coniici potest legendum, dum Iudeus, que iussus fuit, declarat, tum mulieres, ne loquerentur, pugnis a tortoribus cercentur.  Testatum siquidem Eusebius facit  plurimos martyres pugnis in os cesos ac contusos, ne accusatoribus et iudicibus responderent.

Capitis porro condemnate mulieres ille, ad supplicium inter armatorum cuneos ducte sunt, ne populi, et tanta iniustitia, et unius ex illis mariti fletibus commoti, impetu ex carnificum manibus eriperentur. Denique promissa impunitas negatur ipsimet falso testi Iudeo adultero, id est, ut quidam suspicantur, qui cum hisce mulieribus adulterium se perpetrasse mentitus fuerat. At si res ita se habeat, non solum propter illud fictum adulterium, sed alia etiam, ut paulo ante dictum est, propter scelera, patibulo affixus est. Dum scelestam uero animam ibi ageret,  innocentiam nobilium illarum feminarum palam, sed tardius patefecit.

ualeria autem ex desertis Syrie solitudinibus, in quas amandata fuerat, patrem suum Diocletianum calamitatis sue fecit certiorem. At ille nullis, sicut diximus, precibus potuit umquam reditum illius a Maximino obtinere. Post eiusdem uero Maximini interitum ualeria, mutato habitu, Nicomediam uenit, ut Candidiani fortunam specularetur. Ast ubi audiuit eum iussu Licinii interfectum, fugit protinus. Utrum uero Priscam matrem fuge itinerisque comitem habuerit, tacet omnino Cecilius. Paulo tamen postea scriptis prodidit illam quindecim mensibus huc illucque plebeio cultu peruagatam, demum Thessalonice sua cum matre comprehensam fuisse, ac utrique  tandem caput amputatum. Ceterum dubium esse potest utrum auctor noster quindecim hos menses ab eo computet tempore, quo ualeria anno 312, in exilium a Maximino proiecta est, uel quo post uictum a Licinio eumdem Maximinum, et Candidianum huius iussu interfectum, fugam arripuit. Sed ab hoc postremo haud dubie tempore initium horum quindecim mensium repetendum est. Tunc enim tantum, nec prius ualeria coacta fuit regias uestes, cum plebeio habitu mutare, ac fuga sue consulere saluti. Atqui Maximinus a Licinio superatus, obiit anno 313, circa mensem Augustum. ualeria igitur, materque eius Prisca crudeli eiusdem Licinii, ad summum imperii fastigium iam euecti, mandato circa finem anni subsequentis  necate, et illarum corpora, si auctori nostro credas, in mare proiecta fuerunt.



CAPUT X.

De Maximiano Herculio imperatore.



ARTICULUS PRIMUS.

Quando et ubi Maximianus Herculius factus sit imperator; que eius cum Diocletiano consensio, quantaque illius auaritia, inclementia, ac libido, et ubi imperium primo deposuerit.

Maximianus senior dictus est Herculius, uti Cecilius  aliique omnes ultro confitentur. Cognomen autem illud sibi ipse uindicauerat, in Herculis, ut superius a nobis obseruatum est,  honorem, uel potius, ut ab eo ortus crederetur. Ad imperii uero societatem a Diocletiano adscitus est anno Christi 385, sicuti putant aliqui, aut certe, ut aliis placet, hoc ipso anno renuntiatus fuit Cesar tantum, ac subsequenti 386, imperator et Augustus. Ubi autem regali purpura indutus fuerit, si a Cecilio nostro perconteris, hoc accipies ab illo responsum: »Erat locus altus extra ciuitatem« Nicomediam, »ad tria fere millia, in cuius summo Maximianus ipse purpuram sumpserat.« Sed non minima tamen inter etatis nostre scriptores contentione disceptatur quonam ille de Maximiano, an Herculio, uel Galerio ibi loquatur. Quidam enim hec de priore, alii plures de posteriore intelligenda esse arbitrantur. uerumtamen ii omnes consensu satis unanimi fatentur eumdem  Herculium, sicut in Chronico Alexandrino habetur, Nicomedie creatum fuisse imperatorem. Post hec porro frater eius Diocletianus ab Cecilio nostro dicitur. Solebant enim imperatores, tametsi minime consanguinei, sese inuicem fratrum nomine appellare.

At quamuis Herculius consanguinitate non esset Diocletiano coniunctus, ipsi nichilominus similis fuit. Nam in utroque, inquit auctor noster, mens una, eadem cogitatio, par uoluntas, equa sententia. Magno enim uoluntatum sententiarumque consensu regnauerunt. Communem autem singularemque illorum concordiam Mammertinus plurimum extollit . At certe Herculius Diocletiano, tamquam minor maiori, in  uexandis christianis, omnibusque, ut testatur Eutropius , seuerioribus consiliis, ac sui usque ad imperii abdicationem obsecutus est.

Itaque hoc solum, pergit Cecilius, differebant, quod auaritie minori altero fuit plus, maiori uero minus, sed plus timiditatis. Maiorem autem dixit Herculii auaritiam; quia etiamsi in custodiendis opibus non esset tam diligens ac Diocletianus; eas tamen summa iniquitate ac crudelitate congerebat. Quando namque he ipsi deerant, tunc illas rapiebat ex locupletissimis senatoribus, quos nefaria seductione testium iubebat plecti capite. Nec difficile ei erat infinitas diuitias malis illis artibus tempore breuissimo cogere;  quandoquidem subiectas ditioni sue habebat opulentissimas prouincias, Italiam, uel Africam, uel Hispaniam, quomodo supra a nobis explicatum est.

Neque auarus tantum a Cecilio nostro dicitur , sed homo non adeo clemens. Quantum enim a clementia alienus fuerit, nemo est qui ex mox dictis non uideat. Si quis tamen id iam sibi adhuc probari uelit, hic audiat Eutropium , de illo sic loquentem: »Herculius manifestissime et propalam crudelis, a moderatione et societate alienus, aspectu ac uultus horrore asperitatem pre se ferebat.«  Aliis uero uerbis id postea repetit, atque infidelitatis preterea eum, sicuti Zozimus, insimulat.

Non minori porro libidinis, quam auaritie crudelitatisque  estu Herculius urebatur. Satis quippe pestifero homini non erat, mores, ita quidem in manuscripto codice legitur, contra omne ius et fas corrumpere, sed primorum etiam filias, et auulsas ab parentum conspectu uirgines uiolabat. Uno uerbo eam putabat imperii sui esse felicitatem, si libidini nichil denegaret. Cecilio autem hec dicenti si non credas, aliumque desideres testem, tibi dabimus Aurelium uictorem, a quo effrenata ipsius libido, aliaque eius uitia his uerbis in Epitome notantur: »Aurelius Maximianus cognomento Herculius, ferus natura, ardens libidine, consiliis stolidus, ortu agresti.« In suo autem de Cesaribus libro: »Libidine, inquit, tanta agebatur, ut ne ab obsidum corporibus quidem animi labem comprimeret.« Si autem inde inferas  in textu Cecilii legendum mares, non mores, uti quibusdam placuit, ages procul dubio contra manuscripti codicis fidem, et contra gradationem, quam Cecilius a generali morum ad specialem uirginum corruptelam fecit. Ipsius enimuero hec totidemque sunt uerba: »Iam libido in homine pestifero non modo ad corrumpendos mores, quod est odiosum, ac detestabile, uerum etiam ad uiolandas primorum filias.« Miramur itaque quomodo illa fictitia Ceciliani textus emendatio, uel potius deprauatio, in eorum, quorum mores penitus corrupti non sunt, mentem uenire potuerit.

Nulli porro mirum uidebitur, si hic imperator libidine, impudicitia, totque aliis uitiis deprauatus, Diocletiano, cui similis erat, morem semper gerendum  duxit, ac tum maxime cum ei scripsit, ut Christianos, sicuti ipse, persequeretur. Et certe acceptis illius litteris, libens, uti auctor noster loquitur , paruit per Italiam, homo non adeo clemens. Quis autem, nobis plane silentibus, non facillime perspiciat quot quantisque tormentis christiani plurimi in illis, quibus preerat, prouinciis excarnificati sint, suumque pro inuicta religionis sue confessione fuderint sanguinem? Si tamen Cecilium nostrum audire adhuc cupias, ille his, que supra retulimus, citatis uirgilii carminibus tibi dicet hunc, et Diocletianum, ac Galerium tres fuisse acerbissimas bestias, que ab oriente in occasum tanto furore in Christianos seuiebant; ut id nullis uerbis possit ab ullo explicari. Nemini ergo  dubium esse potest quin Herculius, homo minime clemens, ingenite feritati tunc laxauerit habenas, nec umquam sanguini pepercerit Christianorum.

Quantumuis autem ille Diocletiano, uti diximus, fuerit audacior, Galerius tamen ut eum ad supremam imperatoris dignitatem deponendam cogeret, terruit armorum ciuilium metu. Datis itaque Herculius ad Diocletianum litteris, illum et consiliorum Galerii commonefecit, et aucti reuera ab illo post comminationes exercitus. At ex Cecilio nostro discimus quidem redditas fuisse Diocletiano hasce illius litteras, quid autem ipse Diocletianus ei responderit, alto Cecilius pretermisit silentio. Nobis tamen haud obscure significat eumdem Herculium, accepto illius responso, sese exuisse purpura, qua Seuerum, quemadmodum  Diocletianus, uti dictum est, Maximinum sua induit. Ubi uero ac quando hoc factum sit, his preter alios Eusebiani Chronici auctor uerbis explicat: »Secundo anno persecutionis Diocletianus Nicomedie, Maximianus Mediolani purpuram deposuerunt.« Sed de hac abdicatione supra egimus, de Seuero autem et Maximino infra disputandum.



ARTICULUS II.

Quomodo Maximianus Herculius, resumpta purpura, Romam obsidione liberauerit et uenerit ad Constantinum, quem, collocata ei in matrimonium minore filia, decipere conatus est: de secundo illius Romam reditu, ubi Maxentium imperio priuare frustra conatus, inde ignominiose eiectus fuit.

 Suprema imperatoris et Augusti dignitate sese Herculius abdicauit non lubenti quidem, si Cecilio credas, animo, sed omnino inuitus, uel sicut iam ex Eutropio annotauimus, postquam Diocletianus id illi egre persuasisset. Quapropter eum, teste Eumenio, puduit eximiam eiusdem Diocletiani, qui ad uitam priuatam tam gloriose descenderat, imitari moderationem. Nec mirum profecto. Rerum enimuero nouarum, uti Cecilius loquitur, cupidus, et , Zozimi uerba sunt, , , Natura inquietus, siue libenter aliis negotia facessens, et infidus erat. Post depositum itaque imperium, cum in Campania moraretur, missam sibi a Maxentio filio, Seuerum metuente, purpuram rursus tamque leto  animo arripuit, quam inuito antea eam exuerat.

Tum deinde Seuero Romam obsidenti occurrit, uel e Lucania, ut loquitur Eutropius, illuc aduolauit, et in Urbem obsidione liberatam ingressus est. Sed timuit ne Galerio, ob Seueri necem irato, et ad se fortasse cum Maximino duplicatis copiis uenienti, resistere non posset. Quamobrem Urbe munita et rebus ceptis inimicis diligenter instructis, proficiscitur in Galliam. Ita in manuscripto codice hec scripta sunt, sed mendosissime nulloque sensu. Singuli itaque pro suo quisque ingenio hunc locum emendare tentarunt. Que autem uera sit lectio, quis sine altero meliori codice asseuerare audeat? Sensus tamen Cecilii esse uidetur: Herculium, relicta Urbe munita,  et rebus, que ex inimicis capte erant, diligenter instructa, profectum esse in Galliam.

An Constantinum igitur ibi degentem uenit; ut eum partibus suis conciliaret sue minoris filie nuptiis, in manuscripto nostro codice, sic minoris familie nuptiis, simili procul dubio, atque antea, librarii errore. Narrat autem Zozimus Herculium post mortem Seueri uenisse ad Diocletianum . Sed cum illum, inquit, ad purpuram resumendam frustra excitasset, ad Constantinum, superatis Alpibus, contendit. Ei autem filiam hoc dolo malo collocauit, quo ad persequendum Galerium compelleret. Fauste porro nomen huic Constantini Magni coniugi fuisse non solum Zozimus, sed Eutropius aliique omnes fatentur . Cur uero Cecilius eam Herculii filiam minorem appellauerit, ualde incertum est, nisi forte maiorem eius filiam esse putauerit Theodoram priuignam, ex Eutropia uxore sua genitam, et Constantii patris Constantini coniugem. De illo enim Aurelius in Epitome: »Genuit ex Eutropia Syra,« inquit, »muliere Maxentium et Faustam coniugem Constantini, cuius patri Constantio tradiderat Theodoram priuignam.« Magnis porro laudibus Iulianus imperator hanc Faustam exornat , ex qua Constantinus Magnus suum pre ceteris filium Constantium suscepisse perhibetur.

Herculium autem improba decipiendi Constantini spes plane frustrata est. Quamobrem Romam confestim se contulit ad Maxentium suum, ut mox dictum  est filium. Ibi uero commune quidem cum eo imperium habebat, sed Maxentii maior erat potestas. Inuidia ergo impius ille pater laceratus, publica in concione purpuram ab filii humeris detraxit. uerum milites tantam perfidiam detestati, excipiunt filium, ac patrem tamquam Superbum, id est, Tarquinium Roma eiiciunt. Testes alios tam indigni facinoris habemus, ac primum quidem incertum panegyrici, Constantino Magno dicti, auctorem, qui illud sic enarrat: »Ipse« Herculius, qui pater »illius,« Maxentii, »credebatur, discissam ab humeris purpuram detrahere conatus, senserat in illud dedecus sua fata transisse.« Secundus uero testis erit Eutropius , cuius hec sunt uerba: »Herculius Maxentii pater in medio exercitu  concionatus, filiumque suum imperio depellere conatus, seditionem et multa militium conuicia tulit.« Zonaras tamen nos docet  id paulo aliter ab aliis quibusdam narrari; sed eos nominatim non appellauit. Secus adhuc Socrates , qui litteris mandauit Herculium, cum filium suum interficere niteretur, a militibus fuisse prohibitum. Sed illud in animum ii facile induxerunt, qui eum a filio purpuram diripere uidebant.



ARTICULUS III.

Qua ratione Maximianus Herculius, ad Constantinum regressus, sese rursus purpura exuit, atque decepto Constantino, eam tertio sumpserit, posteaque occupauerit  Massiliam, ex qua ab illo expulsus est; ac quibus tandem dolis illum interficere molitus, penas laqueo dederit, et de euersis eius statuis.

Tanto cum dedecore tantaque ignominia Herculius Roma pulsus, rediit in Gallias, pretexuitque cum filio suo Maxentio discordiam, perinde ac si ab illo, sicut narrat Eutropius , regno eiectus fuisset. At Cecilius noster negat plane id ab eo fictum, ut sibi ac filio totius, uti ille ait, orbis imperium uindicaret. Ipsius namque propositum erat; ut tam ipse quam Diocletianus in regnum restituerentur. Ad quam uero Gallie partem, et utrum usque ad Constantinum peruenerit, magno Cecilius noster premit silentio. Perpendas autem uelim utrum is a scopo penitus aberrauerit, qui inde colliget Herculium  post breuissimam in primis Gallie prouinciis moram, cum clausos nec satis tutos uidisset ad Constantinum aditus, noluisse ceptum iter peragere.

Ut ut sit, in Galliis ille aliquantulum, inquit Cecilius, moratus est, ac mutato consilio, ad Galerium, tunc Carnunti in Pannonia cum Diocletiano commorantem, eo animo perrexit; ut false reconciliationis, ac componendi reipublice status specie, regno uitaque eumdem Galerium priuaret. Sed quocumque iter faciendo, perrexisset, ait Cecilius, exclusus est a suo, id est, ab oppidis et urbibus sub ditione sua positis. Anxius itaque ac perturbatus, reuertit ad Constantinum, generum, uti inquit Cecilius, suum et generi filium. Nam Constantinus, quemadmodum paulo antea memorabamus, tunc Faustam eiusdem Herculii filiam,  et Constantius Constantini pater Theodoram illius priuignam duxerant. Sed sceleratus ille socer, ut Constantinum facilius deciperet, regiam deposuit uestem ac dignitatem. Simulata enimuero hacce abdicatione illi, nichil fraudis amplius suspicanti, persuasit ad debellandos barbaros sufficere minores copias. Constantinus igitur paucis cum militibus fines barbarorum uix ingressus fuerat, cum ille resumpsit purpuram, summaque perfidia expilauit thesauros eius, et Gallias transgressus, Massiliam, sibi munimento futuram, occupauit. At mirabili celeritate aduolat Constantinus, ad quem milites redeunt. Tum obsidione cingit Massiliam, benigneque alloquitur Herculium, qui maledictis conuiciisque ei respondet. Urbs interim capitur, atque Herculio detrahitur imperatoris  purpura; uita tamen ei increpito donatur. Atque ita quidem noster Cecilius.

Sed hec fusius ab Eumenio oratore narrantur . Constantinus, inquit, Herculium Urbe pulsum, ab Italia fugatum, ex Illyrico eiectum, suis prouinciis, copiis, et palatio receperat. uerum homo ingratissimus, qui imperium bis depositum, tertio usurpauerat, fide militum tentata, primum uenerat Arelatem, et inde Massiliam. At Constantinus cum fidissimo exercitu eum insecutus, a Rheno fluuio ad Ararim, et Cabilonem, indeque Rhodano uectus, Arelatem ab Herculio iam relictam, deinde Massiliam, ubi se ille incluserat, uelocitate pene incredibili accurrit, eamque  cinxit obsidione. Iam uero milites hanc in urbem irrumpere parati erant, cum ille receptui cecinit, deditque Herculio et aliis ueniam. Et hunc sane in modum Eumenius coram ipsomet Constantino perorabat. Neque certe ab Cecilio multum discrepare uidetur, nisi quod ille uberius, hic breuius ista retulit.

Ea autem, uti prosequitur auctor noster, fuit Herculii, tantorum beneficiorum penitus immemoris, perfidia; ut filiam suam Faustam, Constantini uxorem, ad nouas marito struendas insidias sollicitauerit. Morem uero se ei gerere ipsa tum quidem simulauit, sed maritum interim de his fecit certiorem. Itaque Herculius nocte intempesta in eiusdem Constantini cubiculum clam introductus, spadonem pro  illo obtruncat. At ei, de tanto scelere gestienti, occurrit cum armatorum globo Constantinus, concessitque libere potestatem mortis, quam quidem ille laqueo obire selegit. Tam funeste catastrophes locum expresse quidem non denotat Cecilius, sed eam Massilie actam esse insinuare satis uidetur. Plures uero alii id aperte asseuerant.

uerum enimuero Eutropius , omissis uariis Herculii proditionibus, narrat eum postquam Maxentium, uti dictum est, regno spoliare frustra machinatus fuisset, uenisse in Gallias ad Constantinum; ut paratis, data occasione, insidiis eum interficeret. Sed iis a Fausta refectis, pergit Eutropius, fugit Massiliam, ubi oppressus, tanti sceleris penas iustissimo exitu persoluit. Eusebius  uero , inquit,  laqueo uitam abrupit, quod ille alibi fedissimum mortis genus appellat. In Chronico autem suo: »Herculius,« inquit, »Maximianus, a filia Fausta detectus, quod dolum Constantino uiro pararet, Massilie fugiens occiditur.«  Eadem adhuc retulit Orosius . Aurelius autem uictor, qui alicubi eum digna sceleribus morte interiisse memorat, alibi longe clarius dixit: »A Constantino apud Massiliam obsessus, deinde captus, penas mortis genere postremo, fractis laqueo ceruicibus, luit.« uides quibus testibus Cecicilii opinio firmetur. Errat itaque Eutropius, qui memorie prodidit eumdem Herculium Tarsis, post  refectas a Fausta eius filia insidias, morbo exstinctum, illumque ibi cum Maximino male confundit. Denique Cecilius adiecit miserum hunc imperatorem tam ignominiosa morte uitam detestabilem finiuisse post celebrata uiginti annorum uota, id est, festa uicennalia, siue uicesimum imperii sui annum. Unde iam laudatus Aurelius uictor: »Aetate,« inquit, »interiit sexagenarius, anno 20 imperator.«

Ceterum narrat auctor noster statuas illius et imagines, iubente Constantino, sic fuisse destructas, ut Diocletiani quoque imagines, eis adiuncte, simul deturbate fuerint. En auctoris nostri uerba: Senis Maximiani statue Constantini iussu reuellebantur, et imagines eius, Diocletiani, ut supra uidimus, cum quo pictus  esset, detrahebantur . De harum autem Maximiani Herculii statuarum imaginumque euersione Eusebius hec litteris consignauit: , , , . Alibi uero eadem repetit, nisi quod ibi scriptum est »Primusque hic fuit, cuius, utpote impii et sceleratissimi hominis, imagines omnes et statue, ceteraque id genus monumenta, que in honorem imperatorum erigi solent, deiecta atque abolita sunt.« At, Christophorsonus pro primusque uertit: Ante mortem; haud dubie quia grece scriptum legerat . Rufinus e contrario latine dixit:  »Ita ut post interitum statue eius, atque imagines auferrentur.« Rufini uero opinionem sequi uidetur Cecilius noster, qui longe antea illius Maximiani Herculii mortem descripserat. De solo itaque Diocletiano tradidit, uisas ab illo, adhuc uiuente, excisas, deletasque suas imagines. Sed de his nos supra egimus.



CAPUT XI.

De Maxentio imperatore.



ARTICULUS PRIMUS.

De Maxentii imperatoris parentibus, ac que et quanta illius uitia, quomodo, ubi et a quibus factus sit imperator, quo sensu ille, et Constantinus Magnus filii Augustorum appellentur, que fuerit Regis salutatio,  et quid nomen priuatus significet.

uarios in superioribus articulis citauimus scriptores, qui Maxentium Maximiani Herculii filium fuisse tradiderunt. Ab Eusebio etiam et Zozimo appellatur , , Herculii filius. Aurelius autem uictor dixit quidem eum ab Herculio ex Eutropia Syra muliere genitum: sed ibidem adiecit: »Maxentium suppositum ferunt arte muliebri, tenere mariti animum laborantis auspicio prauissimi cepti a puero.« Et uero de huius origine, inquit anonymus ualesianus, cum quesitum esset, »mater eius Syro quodam genitum esse confessa respondit.« Quod etiam incertus panegyrici auctor mox laudandus certius asseruit. At idem anonymus ibidem,  non secus atque Aurelius uictor, et Cecilius noster, aperte declarat hunc Maxentium Maximiani Galerii generum fuisse. In eo itaque nummo, quem Baronius exhibet , idem Maxentius recte profecto Maximiani, non quidem Herculii, ut quidam putauerunt, sed Galerii gener renuntiatur.

Quis uero ille Maxentius fuerit, si scire aueas, audi Cecilium : Homo perniciose, inquit, ac male mentis, adeo superbus et contumax; ut neque patrem Herculium, neque socerum, Galerium, solitus sit adorare, id est, salutare genuflexo, aut deosculando, uti patet ex uariis codicis Theodosiani legibus, et Gothofredi in eas notis, atque Panciroli  etiam in dignitatum imperii Romani notitiam animaduersionibus. Aurelius autem uictor memorie preterea prodidit hunc Maxentium ferum fuisse, inhumanum, pauidum, imbellem, ac libidine multo tetriorem. Sed Eusebius, et postea Socrates, ac Suidas indomitam illius libidinem, immanem seuitiam, aliaque uitia longe uehementius insectantur . At pretermittere non possumus ipsius cum Constantino Magno comparationem, ab incerto panegyrici, huic dicti, auctore institutam, qua tam huius uirtutes, quam illius uitia graphice describuntur. Maxentius inquit, »erat Maximiani,« Herculii, »suppositus; tu Constantii  pii filius. Ille despectissime prauitatis, detortis solutisque membris, nomine ipso,« haud dubie Maximiani, »abusiua appellatione mutilato; te paterna pietas sequebatur. Illum ut falso generi non inuideamus, impietas; te clementia. Illum crudelitas, te pudicitia soli dicata coniugio. Illum libido stupris omnibus contaminata, te diuina precepta. Illum superstitiosa flagitia, illum denique spoliatorum templorum, trucidati senatus, plebis Romane fame enecte piacula; te abolitarum calumniarum, te prohibitarum delationum, te conseruatio, atque homicidarii sanguinis gratulatio.« Non mirum itaque si idem Maxentius ab Aurelio uictore dicatur nulli charus umquam fuisse, nec patri, aut socero quidem Galerio.

 Nec magis certe mirandum, si idem Galerius illum a Diocletiano, quemadmodum Cecilius perhibet, noluerit Cesarem nuncupari. At hanc ille recusationis sue rationem reddidit. Qui me priuatus contempsit, quid faciet, cum imperium acceperit? Contemptum procul dubio se Galerius queritur; quia Maxentius illum, quemadmodum paulo ante obseruatum est, adorare renuebat. De priuati autem nomine plura pro sua eruditione annotat Cuperus: sed quis non uideat illud opponi Cesaris et imperatoris nomini, quemadmodum in hoc Plauti carmine :

Hic qualis imperator, nunc priuatus est.
uerum milites pretoriani Galerium, qui castra eorum sustulerat, populo Romano ob nimias exactiones  inuisum odiosumque esse animaduertentes, Maxentium Rome fecerunt imperatorem. Aurelii autem uictoris, anonymi ualesiani, et auctoris Eusebiani Chronici testimoniis id plane stabilitur. Ipsemet tamen Eusebius litteris mandauit arreptam ab eo , Rome tyrannidem, sed a pretorianis ipsi procul dubio delatam. Et certe narrat Zozimus  eum collocatum fuisse in regio solio, , ab his, quos , pretorianos uocant. uerumtamen si Eutropio fidem habueris , ille non Rome ab iisdem pretorianis salutatus est imperator, sed haud procul ab hac  urbe Roma, in agro uidelicet, in quo morabatur.

Sed disputant eruditi quidam uiri utrum Maxentius tunc imperator factus sit, an Cesar tantum. Eorum autem dissidium ex his oritur Cecilii nostri de Galerio imperatore uerbis: »uictus contumacia tollit Cesarum nomen, et se, Liciniumque Augustos appellat, Maxentium et Constantinum filios Augustorum.« Quidam enim arbitrati sunt ibi Cecilium loqui de Maximino, qui uictus contumacia, id est, ui contumacie sue abreptus, se ipsum, ut ait Eusebius , ac Licinium renuntiauit imperatorem: Maxentium uero et Constantinum, qui natura Augustorum filii erant, uoluit ea denominatione honorifica appellari: atque ita ab his tribus sustulit Cesarum nomen. At plures  alii contendunt Cecilii uerbis designari Maximianum Galerium, uti tota sermonis illius series aperte indicat. De Maximino etenim paulo post loquitur, et ab ipso, qui nondum imperator erat, Cesarum nomen tolli non potuit.

Aliis uero suspectum ibi uidetur Maxentii nomen. Quorsum enim, inquiunt, mentio eius ibi facta est? Cur non, inquient alii, si eum, Galerius tunc Augustum, aut Augusti filium nuncupauerit? Nonnulli itaque putant retinendum Maxentii, et addendum Maximini nomen. uerum hi forsitan animum non satis aduerterunt nullam a Cecilio nostro, hanc Augustorum nuncupationem enarrante, factam eiusdem Maximini mentionem; quia Galerius tunc eum ab hac dignitate iure haud immerito exclusit. Tantorum  enimuero beneficiorum, a se acceptorum, illum penitus immemorem sibi summa audacia repugnare cernebat.

Nihil itaque mutandum uidetur in textu Cecilii, , si ibi Maxentius, uel ortu, uel si uelis adoptione Augusti filius, tum a Galerio Augustus et imperator appellatus esse asseratur. A pretorianis quippe in regio throno, uti diximus, iam collocatus fuerat. Deinde uero auctor noster antea plane edixerat missam ab illo purpuram patri suo Maximiano Herculio, quem bis, inquit, Augustum nominat. Quo autem modo bis eum Augustum nominauit, nisi et ipse iam fuisset Augustus et imperator? Huc porro accedit, quod scriptum ab Eutropio legimus non illum solum, sed etiam Constantinum  Augusti similiter filium, tunc reuera Augustos fuisse atque imperatores. Nam hec ipsa sunt, que audias uelim, ipsius uerba: »Deinceps respublica tum ab quatuor imperatoribus tenebatur Constantino, et Maxentio filiis Augustorum, Licinio et Maximiano,« lege Maximino. Nonne ergo ibi ille de his tamquam ueris imperatoribus sermonem fecit? Nulla enim penes eos, qui honorifica tantum filiorum Augusti denominatione uocabantur, erat regende reipublice potestas.

Ex hactenus porro dictis elici potest duplex Cecilii nostri sensus. Et primus quidem hic erit: Galerius se ipsum Liciniumque Augustos appellat, Maxentium uero et Constantinum, non quidem imperatores,  sed Augustorum dumtaxat filios. uerum quia hi duo posteriores, uti diximus, longe antea et natura sua Augustorum filii erant, alter uerborum Cecilii sensus sic potest explicari: Galerius se ipsum et Licinium, atque Augustorum filios Maxentium et Constantinum uoluit esse imperatores. Que autem uerior ex his duabus sit mentis uerborumque auctoris nostri interpretatio, expende, queso, ac pronuntia. Ceterum illud clarius esse uidetur, quod ab illo subiungitur tunc sublatum a Galerio Cesarum nomen. Sed quomodo, obsecro te, sublatum? Numquid ut nulli postea Augusti et imperatoris filio hoc nomen in certam imperii spem daretur? Cesaris etenim dignitatem reliquit Maximino, sed non aliam procul dubio ob rationem, nisi quia illam auferre ei  non poterat.

Post hec uero cum Maxentius ab exercitu salutatus fuisset imperator, tum Galerius, uti ibidem Cecilius refert , uniuersos quatuor imperatores iubet numerari, haud dubie preter se ipsum, qui omnium erat primus. Sic itaque Galerius Maxentium, sicuti et Maximinum, iam nuncupatos ab militibus imperatores, ipse quoque renuntiauit, seu eorum probauit electionem. Nihil ergo mirum ulli esse debet, si auctor noster scriptum reliquerit plures non semel, sed bis terque factos fuisse imperatores.



ARTICULUS II.

An et cur Maxentius, structis sibi a patre suo Herculio insidiis liberatus, bellum Constantino indixerit, de illius cum Maximino federe, de maxima exercitus eius  multitudine, illiusque superstitione, ac primo aduersus Constantinum prelio.

Manifestum antea fecimus quanta perfidia, quantoque ingratissimi animi uitio Maximianus Herculius incassum molitus sit Maxentium filium suum purpura regia exuere, qua tamen eum rursus, nec iam a longo tempore induerat. Ab his itaque iniquissimi patris insidiis liberatus Maxentius, bellum post eius mortem Constantino Magno indixit, finxitque se eiusdem patris sui uelle necem ulcisci. Ita sane non solum Cecilius noster , sed Zozimus etiam sentiunt . Contra uero Adrianus ualesius opinatur  Constantinum Maxentio bellum propterea intulisse; quia eius statuas Rome positas euerterat. Sed hec opinio funditus destruitur a Nazario , alioque incerti panegyrici auctore, atque Eusebio , qui asseueranter affirmant hoc bellum a Constantino, plane inuito, neque ante oblata remedia molliora susceptum, neque aliam profecto ob causam, nisi ut Romam ab Maxentii tyrannide liberaret. Pacem itaque cum eo facere uolebat, quam ille non modo penitus reiecit, sed ipsummet preterea Constantinum lacessiuit, uenerandis eius imaginibus excisis et conculcatis. uerumtamen prestantissimus ille imperator neglexit factam sibi contumeliam, ac Romanorum tantum libertatem uindicare decreuerat.

 Sororem interim suam imperatori Licinio despondet. Sed suspecta fuit Maximino ea affinitas, qua eos aduersus se coniunctos ominabatur. Is itaque ad Maxentium misit imaginem suam et legatos, hisque dedit litteras, quibus fedus cum eo inire postulabat. Ea autem omnia Maxentius libentissime suscepit, ac tamquam diuinitus missum sibi contra Constantinum hostem auxilium. In pacti autem federis signum acceptam a Maximino cum sua collocat imaginem. Mos enim erat Cesarum et imperatorum, ut post inaugurationem suas sibi inuicem mitterent imagines, quas quidem si electionem approbarent suis adiungi curabant. Testatum quippe Herodianus facit  missam Romanis ab Eliogabalo imperatore suam imaginem, locandam media in curia;  ut periculum faceret quo animo a senatu Romano reciperetur. Atque inde nonnulli repetendam putant originem huius moris, quo postea nouus imperator suam imaginem aliis mittere consueuit. Sed de illo more plura Cangius, nosque adhuc infra.

Motis porro armis ciuilibus, Constantinus contra Maxentium pugnaturus, castra sua in campis Rome uicinis posuerat. Maior autem erat, inquit Cecilius, Maxentii quam Constantini Magni exercitus. Et id quidem ab auctore panegyrici, in eiusdem Constantini laudem perorati, confirmatur. Zozimus uero diserte asserit  huius exercitum nonaginta millibus peditum et equitum octo millibus, Maxentii uero centum et septuaginta peditum millibus et decem atque octo millibus equitum constitisse.  Breuius Eusebius  nec semel scripsit, sicut et incertus panegyrici auctor, innumerabilem fuisse in Maxentii exercitu armatorum multitudinem.

At is quamuis tanto adeoque maiori, quam Constantinus, copiarum numero instructus, sese tamen Rome continebat, responso ab artis magice peritis accepto se periturum, si extra illius portas exiret. Nefandas quippe illas artes, et prestigias, teste Eusebio , studiose uir improbus consectabatur, atque iis magis, quam subditorum beneuolentia confisus, non audebat pedem extra urbis portas ferre. Incertus uero panegyrici  auctor, a nobis proxime citatus: »Stultum, inquit, et nequam animal nusquam extra parietes egredi audebat. Ita enim aut prodigiis, aut metus sui presagiis monebatur.« At expresse Zozimus  tradidit hostias ab eo diis immolatas, ac de belli euentu consultos aruspices Sibyllarumque libros, quorum fallaci responso deceptus est.

Iam uero laudati a nobis Eusebius incertusque ille panegyrici auctor, ac Nazarius plura commemorant Maxentii cum Constantino prelia, in uariis commissa Italie regionibus. Sed Cecilius noster , his pretermissis, ad illud uenit, quo in prefatis campis, Rome uicinis, ambo imperatores collatis signis dimicauerunt. In eo autem certamine, inquit, »Maxentiani  milites preualebant, donec postea confirmato animo Constantinus, et ad utrumque paratus, copias ad Urbem propius admouit, et e regione pontis Miluii, ms. codex Milui, concedit.« Pons autem Miluius, siue Moluius, nunc uulgo ponte Mole appellatus, in uia Flaminea duobus circiter ub urbe Roma millibus extructus est. uerum prioris huius pugne mentionem qui fecerint, uix alium scriptorem inuenias preter Cecilium nostrum et auctorem Politie sanctorum Patrum Metrophanis et Alexandri. Ipsamet autem huiusce scriptoris de Constantino, qui persuadere Maxentio non poterat ut ab impiis operibus abstineret, uerba apud Photium sic grece leguntur: , .  »Bello tentauit, pugnaque congressus, primo non procul  abfuit quin succumberet. Sed hec leuis tantum uidetur uelitatio, qua, si quid Maxentiani milites preualuerunt, his tamen minime impeditus Constantinus, omnes copias propius ad Urbem e regione pontis Miluii admouit.



ARTICULUS III.

Utrum ea uera sint, que Cecilius tradidit de prelio quo Maxentius a Constantino Magno uictus est; quo ille ex ponte in Tiberim deiectus, ac quo anno interierit, an absolutis quinquennalibus.

Post memoratam a nobis in superiore articulo pugnam; Imminebat, inquit Cecilius  dies quo Maxentius imperium ceperat, qui est ad sextum kalendas nouembris, id est 27 octobris, et quinquennalia  terminabantur. Nocte uero subsequente Constantinus celeste, de quo superius disputauimus, uidit crucis signum, quo exercitum suum uoluit armari ac muniri. Tunc autem ipsi occurrit hostis, qui Miluium pontem transgreditur. Ad manus ueniunt, et utraque ex parte pugnatur summa ui, sed incerto penitus exitu. Fit idcirco in urbe seditio, et populus in circo Maxentium ludos natali die suo edentem increpat. Inde consternatus, iubet inspici Sibyllinos libros, et in eis repertum est, uti Zozimus iam citatus testatur hostem Romanorum periturum. Sibi autem Maxentius persuaderi sinit eo responso Constantinum designari. In aciem itaque uenit, transitque pontem, qui a tergo eius interscinditur. Eo uiso, recruduit pugna, ac uersus in fugam, et multitudine fugientium oppressus, ex ponte deiicitur in Tiberim, et submergitur.  Atque ita Cecilius describit hanc pugnam, Maxentii mortem, et Constantini Magni uictoriam.

At in hac narratione illud pluribus parum forsitan uero uidebitur simile, quod Cecilius  memorat Maxentium eo die, quo tam acriter ad Rome pene muros pugnabatur, publicos, se presente, ludos in circo edidisse. Cui enim credibile fiet imperatorem populumque Romanum his ludis et oblectationibus fuisse occupatum, cum hostis formidandus ad portas Urbis sic preliabatur? Sed hic Cecilii locus mutilus et corruptus est, et sine alterius codicis auxilio, quid ille ibi reuera dixerit, scire non possumus.

Ad hec uero, quod in ea Cecilius narratione de  ponte Miluio tradidit, hoc ab aliis scriptoribus paulo aliter traditum uidetur. Narrat enim Eusebius  pontem scaphis firmissime quidem a Maxentio constructum, ita tamen ut interscindi, ac transiens Constantinus in fluuium facile deiici posset. Contra uero accidit. Nam uictus Maxentius per hunc pontem aufugit, sed soluta sub eius pedibus machina, cum pluribus in amnem cecidit, ac submersus est. Eadem quoque Zozimus , Libanius , Protagoras , et Politie SS. Patrum Metrophanis et Alexandri scriptor litteris commendauerunt. Sed Aurelius uictor perhibet Maxentium »insidiis, quas hostis,« forsitan »hosti, apud pontem  Miluium locauerat, in transgressu Tiberis interceptum« fuisse. Sed aliquanto clarius in epitome: »Paulo,« inquit, »superius a ponte Miluio, in pontem nauigiis compositum ab latere ingredi festinans, lapsu equi in profundum demersus est.« uides itaque duos pontes distingui ab hoc scriptore, Miluium uidelicet, et alium, qui scaphis et nauigiis edificatus fuerat. Maxentius autem dicitur ex hoc secundo ponte, quem ipse in Constantini perniciem construxerat, in Tiberim precipitatus. An autem duo hi pontes ob memoratam in citata Aurelii uictoris Epitome uicinitatem ab aliis distincti non fuerint; ut certius pronuntiare queas, audi adhuc Eutropium, qui breuissime dixit Maxentium uictum fuisse ad pontem, qui Moluius uocatur. Prudentius quoque eumdem pontem his  uersibus designauit:

Testis christicole ducis aduentantis in Urbem
Moluius, exceptum Tiberina in stagna tyrannum
Precipitans.


At nullius pontis mentionem fecit Nazarius , neque etiam anonymus ualesianus, cuius de Maxentii a Constantino uicti interitu hec sunt uerba: »Egressus ex Urbe Maxentius, campum supra Tiberim, in quo dimicaret, legit. Ubi uictus, fugatis omnibus suis, inter angustias arcentis populi, equo precipitatus in fluuium.« Incertus denique panegyrici Constantino dicti auctor memorie prodidit Maxentium, pontis Miluii exclusum angustiis, frustra conatum per abrupta ripe ulterioris euadere, et Tiberis  gurgite deuoratum. Audisti sane uarias scriptorum opiniones de Maxentii casu, lapsu in Tiberim, et ponte, ex quo in hunc fluuium cecidit. Quamcumque porro ueriorem esse pronuntiaueris, fatendum profecto erit, ex iis omnibus plane confici hunc tyrannum, a Constantino superatum, ac Tiberis submersum undis, reuera periisse. Cecilius autem, sicut et Bucherius, asserit illum, uti animaduertimus, ibi mortuum 28 Octobris, anni uidelicet 312, quo die quinquennalia eius, inquit, terminabantur. At tyrannidis anno sexto, ait Aurelius uictor, non eo quidem tantum inchoato, sed consumpto per desidias senio, seu sexennio, si incerto panegyrici scriptori, paulo ante laudato, fidem habeas, »Ut ipsum,« inquit, »diem  natalis sui ultima cede signaret, ne septenarium illum numerum, sacrum et religiosum inchoando uiolaret.« Quod quidem ab illo paulo post, nec quidem semel, atque a Nazario repetitum legitur. Nonne autem inde haud inepte prorsus colligi potest intelligendum esse Cecilium nostrum de expletis Maxentii quinquennalibus; quamuis ea festa celebrarentur aut anno imperii sexto ineunte, aut exeunte, atque aliquando transferrentur in alium diem? Sed de iis plura Dufresnius, Cardinalis Norisius, et qui eos citauit Pagius, quos adire poteris.



CAPUT XII.

De Maximiano Galerio imperatore.



ARTICULUS PRIMUS.

 De Maximiani Galerii patria, parentibus, uxore, fera barbarie, immani corporis mole; de Romule matris eius superstitione, ac difficili ea de re Cecilii loco, de uictoria, quam Galerius reportauit a Narseo, ac Cesaris nomine, quod insolenter detrectauit.

Maximianus Galerius ex Dacia oriundus erat, uti Cecilius  haud semel significat, siue ut ait Eutropius , Maximianus, qui Galerius uocatus est, ex Dacia haud longe a Sardica genus duxit, et sicuti in Aurelii uictoris Epitome legimus, ex Dacia Ripensi, et in eius libris in Illyrico. Quamobrem conatus est quondam nomen imperii Romani mutare, quemadmodum auctor noster alicubi narrat, ut Dacicum appellaretur.

 Suam autem originem duxit ex parentibus, ut ait Aurelius uictor, agrariis, et ipse pastor armentorum fuit. Eam procul dubio ob causam Armentarius primum cognominabatur. Sed ipsi iam Diocletianus, uti ait Cecilius, nomen ex parte mutauerat hominis causa: quia Maximianus fidem summa religione prestabat, id est, Diocletianus uoluit Galerium, reiecto Armentarii nomine, appellari Maximianum in honorem Maximiani Herculii, quia ipsi fidem summa religione prestiterat. Sed quidam corrigendum esse putant Cecilii nostri locum, et pro his uerbis: Iam . . . hominis, legendum nam . . . ominis. uerum id alicuius saltem codicis auctoritate confirmandum est. Etenim hic Cecilii locus solita obscuritate inuoluitur.

 Clariora procul dubio sunt hec illius de Galerii matre uerba: »Mater eius Transdanuuiana, infestantibus Carpis, in Daciam nouam, transiecto amne, confugerat.« Nomen autem huic, uti auctor noster adhuc, et Aurelius uictor aiunt, erat Romule, atque idcirco Galerius, sicuti ab illo annotatur, locum ubi in lucem editus est, uoluit Romulianum uocari. Sed ea tamen fuit ingratissimi filii impietas, ut matrem suam stupro, pergit auctor noster, infamauerit, quo diis oriundus uideretur. Nam »insolenter affirmare ausus est,« uerba sunt eiusdem Aurelii uictoris, »Romulam matrem, more Olympiadis, Alexandri Magni creatricis, compressam dracone, semet concepisse.« Alexander autem stulte id iactitabat, ut  Iouis Hammonis, inquit preter alios Iulianus ; Galerius uero, ut Martis crederetur filius.

Non mirum itaque si huic homini, ex agrestibus hisce parentibus procreato, aut ut loquitur Cecilius , »huic bestie inerat naturalis barbaries efferitas, a Romano sanguine aliena.« In Colbertino codice manuscripto ita quidem legimus barbaries efferitas: sed quidam scriptum suspicantur barbaries et feritas; nec inepta prorsus uidetur hec emendatio. Que autem esset illa seuissimorum Barbarorum innata Galerio feritas, et quam horrenda corporis moles, hisce auctor noster enarrat uerbis. »Erat corpus moribus congruens, statu celsus,« ita manuscriptus codex, »caro ingens et in horrendam  magnitudinem diffusa et inflata; denique et uerbis, et actibus, et aspectu terrori omnibus ac formidini fuit.« Et certe memorie Eusebius  prodidit totam corporis illius molem, ob nimiam alimenti copiam, excreuisse in immensam quamdam pinguedinem. Ab Aurelio nichilominus uictore dicitur pulcher corpore, licet inculta agrestique iustitia, satis laudabilis, et ab Eutropio, uir probe moratus. Sed hec dubio procul de iuuenili eius etate, et antequam Cesar esset, intelligenda sunt, aut adulationi ascribenda. Nam idem Aurelius uictor fatetur illum non secus ac collegam eius parum habuisse humanitatis.

Eum autem Diocletianus generum, inquit Cecilius   sibi adsciuit. Quando enim ab eo, ut supra uidimus, renuntiatus est Cesar, tunc illi filiam suam ualeriam, de qua nos antea diximus, collocauit in matrimonium, compulitque primam uxorem repudiare. At eadem ab Eutropio et Aurelio uictore litteris consignata sunt.

Romula uero ipsius Galerii, sicuti dictum est, mater impio gentilium cultui addictissima erat et cultrix deorum montium, id est, montibus prepositorum, aut quibus montes consecrati, aut qui in eis habitare ferebantur, quemadmodum Cybele, et alii, de quibus Ouidius cecinit lib. III Fastor., uers. 315 et seq.:

Dii sumus agrestes, et qui dominamur in altis
   Montibus: arbitrium est in sua tecta Ioui.
 De iis autem nos alibi disputabimus. Mulier itaque hec ualde superstitiosa cum esset, inquit Cecilius, dapibus sacrificabat pene quotidie, ac uicariis suis epulis exhibebat. Christiani abstinebant. Ita plane in ms. codice Colbertino; sed fatentur omnes corruptum esse hunc locum. Plurimi autem medicam manum ei adhibere connisi sunt, sed frustra. Daps uero, iuxta Festum, »apud antiquos dicebatur res diuina, que fiebat aut hyberna semente, aut uerna. Quod uocabulum ex greco deducitur, apud quos id genus epularum dicitur.« Liuius uero narrat sacrum olim factum boue eximia, capta de grege, adhibitis ad ministerium dapemque Potitiis et Pinariis, ac forte euenisse ut Pinarii extis adesis, ad ceteram uenirent  dapem. At Seruius bis terque obseruat dapes deorum esse, epulas uero hominum.

uide ergo quis inde elici possit Cecilii sensus, et an hic sit: Erat mater Galerii deorum montium cultrix; que mulier admodum superstitiosa cum esset, sacrificabat pene quotidie dapibus, que diis montium offerebantur, ac uicariis suis, hoc est, iis qui uices eius gerebant, aut uicanis suis, hoc est, his qui inhabitabant in uico, ubi sacrificabat, ex iisdem dapibus exhibebat epulas, quibus abstinebant Christiani. uerum quecumque sit uera huius textus lectio, ibi Cecilius perspicue declarat Christianos abstinuisse his Romule epulis; ne dapibus falso numini libatis polluerentur. Tales itaque erant Galerii parentes, ex quibus hausit agrestem barbariem,  quemadmodum ex impia matre uanam deorum superstitionem cum lacte suxerat.

Quamquam autem ab Aurelio uictore appelletur eximius et felix bellator, atque ab Eusebio bellica experientia preditus, a Narseo tamen Persarum rege primum uictus est, sicuti uterque Eutropius et Aurelius uictor, Ammianus Marcellinus , Chronici Eusebiani auctor , Orosius, Zonaras  aliique memorie tradiderunt. Sed redintegrato certamine, insignem de illo uictoriam reportauit. Ad Diocletianum igitur, a quo primum ignominiosissime exceptus fuerat, inde cum preda et manubiis reuersus, timorem ei incussit, ac deinceps nomen Cesaris insolentissime detrectauit  et aspernatus est.



ARTICULUS II.

Quomodo Galerius Diocletianum in Christianos seuire, et imperio cedere cegerit; quid ei tunc exprobrauerit; quanta iniquitate libertatem omnibus auferre conatus sit, ac contra leges iusserit torqueri decuriones, primores ciuitatum, egregios et perfectissimos, item matres familias nobiles rapi in gyneceum, domesticos et administratores lancea emendari, et uerberandos distendi ad palum in stabulo.

Satis aperte, nisi fallimur, a nobis explanatum est quibus, et quam malis artibus Galerius ad uexandos ac crudelissime occidendos Christianos Diocletianum impulerit. Nec minus clare ostendimus quomodo  illum, si Cecilio nostro fides, cegerit cedere imperio, ac Seuerum et Maximinum creare Cesares. Tum uero ille ipse Galerius eidem Diocletiano acriter exprobrabat, eo nichil curante, »iam fluxisse annos quindecim in Illyrico, uel ad ripam Danuuii relegatus, cum gentibus barbaris luctaret.« Totidem sunt Cecilii in editis et in manuscripto codice uerba his tamen exceptis, in Illyricum, id est, ad ripam Danuuii . . . . . luctaretur, que in eodem codice sic exarata legimus. At ibi quedam omissa, et alia textui adiecta uidentur. Nam post annos quindecim, pretermissum est ex quo, uel ex quibus, aut quid simile. Si uero legas sicut in codice, id est, ad ripam Danuuii, hec fortassis explicationis causa, a Cecilio ipsis,  que refert, Galerii uerbis subiecta sunt. At Baluzius et alii deinceps scriptum maluerunt, uel ad ripam; ita ut Galerius significare uoluerit relegatum se fuisse, uel in uarias Illyrici regiones, uel ad Danubii ripam, qua uidelicet Illyricum ab aliis prouinciis disterminabatur. De illius autem finibus, si plura scire aueas, Cellarium adire poteris.

Postea uero quam Diocletianus atque Maximianus Herculius supremam eo, quo uidimus, modo imperii dignitatem deposuerunt, Galerius summa rerum se potiri arbitratus est. Constantium enim, qui solus poterat ei aduersari, plane contemnebat, tum propter lenitatem et mansuetudinem, tum propter ualetudinem corporis infirmam; qua in spem haud incertam adducebatur fore ut ille, de quo nos postea  agemus, breui moreretur, aut saltem purpura et imperio posset facile priuari. Nihil itaque ipsi tunc magis cordi fuit, quam ut crudelem in omnes haberet dominationem, ac celebratis uicennalibus, siue uigesimo imperii sui anno, ac nuncupatis imperatoribus nouisque Cesaribus, securam degeret ac tranquillam senectutem.

Animum igitur sensusque omnes ad cunctos tam Christianos, quam gentiles uexandos intendit. Ac primo quidem uoluit eum introducere apud Romanos morem, quo Perse sese regibus in seruitutem addicunt, et reges populo, inquit Cecilius, tamquam familia  utuntur. Unde autem ille, rogabit aliquis, acceperat hunc fuisse Persarum morem, de quo nichil in tam multis ad hunc ipsius  librum notis animaduersum est? Expendat is uelim utrum de hoc more intelligenda sint illa, ab Herodoto citata , Hystaspis patris Darii ad Cyrum uerba: »Absit Rex, ut quispiam uir genere Perses tibi moliatur insidias . . . . . Tu enim Persas ex seruis liberos, ex subditis aliorum hominum dominos effecisti.« , , . Non audemus tamen certo asseuerare ex his uerbis plane colligi Persas antea fuisse regum suorum seruos. Sed quia in Galerii potestate positum non erat Romanos sub iugum mittere seruitutis, conatus est eis adimere libertatem.

Ab illo preterea, Torquebantur non modo decuriones, sed primores etiam ciuitatum, egregii, ac perfectissimi.  Decuriones autem erant prefecti et principes cuiuslibet ordinis, qui decuria uocabatur. At sicut uaria illorum fuerunt genera, sic etiam munera et officia, que a Gothofredo et aliis descripta inuenies. Constantini autem lege, anno 317 data, hi atque etiam egregii et perfectissimi simul comprehenduntur. »Eos qui in palatio militarunt, et eos quibus prouincie commisse sunt, quippe merito amplissimarum administrationum honores perfectissimatus uel egregiatus adepti sunt: nec non et illos qui decuriones uel principales constituti, cuncta sue patrie munera impleuerunt, frui oportet dignitate indulta. Si uero decurio, suffragio comparato, perfectissimatus, uel ducene, uel centene, uel egregiatus  meruerit dignitatem, declinare suam curiam cupiens, codicillis amissis, sue conditioni reddatur; ut omnium honorum et munerum discussione perfunctus, iuxta legem municipalem aliquam prerogatiuam obtineat.« Perfectissimatus ergo et egregiatus dignitates iis tantum conferri poterant, qui militauerant in palatio, uel functi fuerant amplissimis prouinciarum administrationibus. Potiebantur autem pluribus prerogatiuis, inter quas hec erat; ut penarum corporalium, tormentorum et questionum haberent immunitatem. Sed de his plura Gothofredus in suis ad codicem Theodosianum annotationibus, ac de perfectissimatu ualesius in suis notis ad Ammianum Marcellinum, nosque alibi de utraque dignitate. Galerius porro his aliisque legibus pessumdatis, iubebat  decuriones, egregios, perfectissimos, ac ciuitatum primores, siue primates, et optimates, atque in ciuitatibus primos, si morte digni essent, crucibus affigi, sin minus, torqueri ac teneri in compedibus.

Ad hec uero matresfamilias ingenue ac nobiles rapiebantur in gyneceum, quod conclaue erat, et locus in domibus secretior, ubi mulieres opera textoria ac muliebria conficiebant. Hunc itaque in locum Galerius precipit ingenuas nobilesque mulieres ad ignominie infamieque notam amandari. Sed Constantinus Magnus eas omnes feminas libertate donauit, quotquot gyneceis mancipate fuerant. De gyneceariis porro uarie exstant in codice Theodosiano leges, in quas uidere poteris Gothofredi commentaria.

 Domestici uero et administratores, pergit Cecilius, lancea emendabantur, id est, interficiebantur. Domestici autem erant, qui uarias in scholas diuisi, intra palatium familiarius militabant, ita tamen ut aliqui nonnumquam mitterentur in prouincias. At de iis adhuc uarie occurrunt in codice Theodosiano leges, in quas Gothofredus itidem multa obseruat. Plura quoque ille de memoratis ibidem a Cecilio administratoribus siue administrantibus, qui triplicis erant generis, primo altiores, siue iudices, secundo medie dignitatis, iique spectabiles; tertio minimi, et hi clarissimi appellabantur. uides autem qua pena Galerius in eos et domesticos animaduerti uoluerit, nimirum lancea, qua percussi necabantur.

Si quis insuper esset uerberandus, defixi, ait Cecilius,  in stabulo pali quatuor stabant, ad quos nullus umquam seruus distendi solebat. At criticus aliquis uoci in stabulo prefert in sabulo, sed nulla data ratione. Is autem forsitan arbitrabatur stabulum ibi accipi pro loco, ubi armenta et pecora stabulant atque habitant. Sumitur tamen aliquando pro diuersorio et hospitio, uti apud Cyprianum ; aliquando etiam pro quacumque statione seu loco, ubi quis habitare et stare consueuit. Quod nonnulli probant hoc uirgilii carmine lib. uII Aeneid., u. 512:

Ardua tecta petit, stabuli et de culmine summo
Pastorale canit signum.
At hoc significatu si stabulum a Cecilio nostro usurpatum  sit, locus haud dubie publicus aliquis designatur, ubi uerberandi ad palos alligati cedebantur; et ad quos, uti ille loquitur, nullus umquam seruus distendi solebat. Quidam uero ante seruus addi uolunt nisi, sed nulla prorsus auctoritate. Nonne autem sine hac aliaue textus immutatione satis planus est iste auctoris nostri sensus? Neminem unquam, ne quidem seruum, ad eos palos consueuisse antea distendi. Ita sane Cecilius Galerii crudelitatem expressius denotare uidebitur.



ARTICULUS III.

Quantis Galerius, et quam horrendis cruciatibus Christianos, aliosque enecauerit, ac quomodo tentauerit omnes litteras et litteratos exterminare, iudicesque instituere militares.

 Nemini haud dubie mirum uidebitur, si Galerius adeo ferox ac superstitiosus in Christianos longe crudelius, quam in alios omnes seuierit. Sed mirabuntur omnes, nec sine horrore audient quantis eos excarnificauerit tormentis ac suppliciis. De iis enim uero hunc Cecilius noster locutus est in modum: »Dignitatem non habentibus pena ignis fuit: et exilii primo aduersus Christianos permiserat, datis legibus, ut post tormenta damnati, lentis ignibus urerentur.« Sed locum hunc pene omnes corruptum deprauatumque esse haud dubitanter asseuerant: quando quidem nullam perspiciunt rationem, cur ibi exilii mentio facta fuerit. uerum in eo textu sanando uix credibile est quantum  scriptores desudauerint. Nonnulli namque pro exilii scribendum suspicantur exitii, alii exilium quod, quidam exemplum, alii illum, alii ex illis. Quidam uero pro permiserat legendum putant permissa, alii promserat. Denique nonnulli opinantur mutandam dumtaxat interpunctionem, ac punctum ante uocem primo collocandum. Nobis tamen facilius persuadebitur retinendam antiqui codicis, donec alius emendatior inueniatur, lectionem, ex qua hic auctoris nostri breuitati, uti diximus, nimium consulentis, sensus elici potest: Dignitatem non habentibus pena ignis fuit: et exilii penam Galerius primo aduersus christianos permiserat, sed datis postea legibus, iussit, ut post tormenta damnati, lentis ignibus urerentur. Quoniam enim inhumanissimus ille tyrannus  impetrare a Diocletiano antea non potuerat, ut Christiani uiui cremarentur, coactus est initio morem ei gerere, qui nolebat Christianorum fundi sanguinem. Aliquamdiu ergo Galerius, exemplum Diocletiani secutus, exilii penam, ut ait Cecilius, aduersus Christianos haud dubie permiserat.

Ast ubi supremum, sicut diximus, dominatum consecutus est, tunc seuitie innate furorique suo, que inuitus hactenus compresserat, frena laxauit. Christianos igitur omnes, datis legibus, precepit lentis post tormenta ignibus exuri. Quam autem horrenda et immani crudelitate id factum sit, narrantem Cecilium quis sine animi commotione audire poterit? Lenis flamma, inquit, subdebatur  pedibus, donec callum solorum contractum igni ab ossibus reuelleretur. Anacharsis quoque apud Ciceronem dixerat, callum solorum, eoque nomine crassior plante, siue pedum pars inferior significatur. Cecilius igitur dicit cum Galerii iussu Christiani torquerentur, callum solorum, siue infimam pedum partem igne lento fuisse ab ossibus reuulsam. Dehinc incense et exstincte faces admouebantur singulis membris, et omnibus ulla absque exceptione corporis partibus. Ne uero christianus martyr sic tortus, arescentibus nimio ardore et siccitate faucibus, citius moreretur, os eius et facies aqua frigida suffnndebatur. Denique post crudelissima hec tormenta animam christianus ille martyr, ut ait Cecilius, exhalabat, cum per multum diem decocta  omni cute, uis ignis ad ima uiscera penetrasset. Neque tamen satiata adhuc fuit horribili illo cruciatu seuior belluis dirissimi tyranni rabies: sed imperauit adhuc cremata corpora post mortem cremari iterum, atque in cineres redacta, in mare et flumen proiici. Sed de his aliisque similibus christianorum martyrum suppliciis, que diabolico potius, quam humano furore excogitari potuerant, in alia dissertatione fusius disputauimus.

Christianis itaque sic torquendis necandisque assuefactus, omni diritate et immanitate teter homo, ceteros quoque eadem seuitia excruciauit. Nulla enim amplius pena leui ullum discruciabat: sed ignis, inquit Cecilius, crux, fere in illo erant quotidiana et facilia. At totus hic locus magna profecto  ignoratione a librario deprauatus est. Sic quippe in Colbertino codice hec scripta legimus: Nulla penis eum leuis, non insola, non in carceris, non metella; sed ignis, crux fere in illa erant cotidiano . . . et facilia. Spatium uero punctis notatum ibi uacuum est, sed ubi nichil scriptum fuisse uidetur. Locum autem hunc tam fede corruptum unusquisque pro suo sensu corrigere enisus est, nemo tamen quidquam attulit certi penitus atque explorati. Sensus uero nostri auctoris is esse uidetur, nullam a Galerio penam leuem adhibitam, qualis est exilium, atque in insulam deportatio, coniectio in carcerem, uel ad metalla effodienda damnatio: sed ignis, crucisque supplicia illi erant quotidiana et facilia, id est, si tamen ita in textu legendum,  ab illo sicut quotidie et sepissime, ita facillime in omnes constitui et adhiberi solebant.

Tum in eodem codice scribitur: In ca pena capitis et animaduersio gladii admodum paucis, quasi beneficii deferebatur, qui ob merita uetera impetrauerant bona morte. Librarii autem incuria in postremis duobus uerbis pretermissa est lineola ultimis duabus litteris pro duplici M imponenda. In editis uero nomen pena, atque cuniunctio et omissa sunt. Quid uero si solum nomen pena sit transpositum, ac legatur: In causa capitis, pena et animaduersio gladii, etc., nonne tunc satis clara erit elocutio auctoris nostri, eademque ac uerbis illis omissis significatio, idemque sensus? Nam ipsius uerbis non  obscure omnino significatur in causa capitis siue illorum, qui quolibet modo capite morteque damnati erant, penam animaduersionemque gladii, quasi beneficii, paucis admodum, atque his tantummodo concessam, qui ob merita impetrauerant bonam mortem, id est, leniorem, mitiorem, minusque crudelem. Hoc quippe sensu eadem uerba ab illo inferius accipiuntur.

Maxima itaque seuissimi tyranni, qui omnem prorsus humanitatem exuerat, hec fuit indulgentia. Enimuero horrenda eius crudelitas eo usque processerat, ut quoties lubebat delectari, toties iuberet unum nominatim ex his, quos alebat, ursum adduci, cui homines deuorandi obiiciebantur. Audisne quam exsecranda, atque inaudita hactenus fuerit inhumanissimi  huius tyranni delectatio, qui hominum sanguine sic ludebat? Nos quidem non latet imperatorem ualentinianum Seniorem duas, teste Ammiano Marcellino  habuisse ursas, fidas corporis sui custodes, sed hominum ambestrices, quarum uni Mice auree, et alteri Innocentie nomen imposuerat. uerum ibi Ammianus Marcellinus non dixit homines oblectationis causa a ualentiniano his ursis quemadmodum a Galerio obiectos.

Eruditi autem quidam uiri secum disceptarunt utrum Cecilius noster significare uoluerit Galerium iussisse non solum Christianos, sed etiam gentiles his omnibus, que hactenus memorata sunt, tormentorum suppliciorumque generibus excarnificatos necari.  Nobis uero, cuncta illius uerba, et ea que antecedunt ac subsequuntur, accurate examinantibus, uidetur Cecilium ibi loqui de omnibus qui in eiusdem Galerii uenerant ditionem, tam gentilibus quam Christianis, in quos immanissimam quidem exercuit crudelitatem, sed satiare numquam potuit. Neque tamen cum aliquibus, a uero longe aberrantibus, inferas inde martyrum numerum imminui. uidimus enim quanto Galerius furore, ac quanta rabie in Christianos bacchatus fuerit. Minus itaque ab horum ob spretum falsorum deorum cultum sanguine temperauit, quam gentilium; ac maiorem procul dubio illorum, quam istorum numerum his, que enarrauimus, suppliciis trucidauit.

Neque homines tantum intolerandus ille tyrannus,  sed litteras etiam, omnesque litteratos implacabili odio prosequebatur. Ab eo quippe extincta est eloquentia, ait Cecilius, ea uidelicet, que publicis docebatur in scholis. Nam de forensi continenter addidit: Causidici sublati, quibus profecto uerbis, ut ex sequentibus patet, patroni omnes, qui aliorum causas in foro dicebant, ab eo comprehenduntur. Tum ita ille pergit: Iureconsulti, siue iurisconsulti aut relegati, aut necati. Si quis autem a nobis inquirat quisnam iurisconsultus uere nominetur, illi respondebimus his Ciceronis uerbis: »Eum dicerem, qui legum et consuetudinis eius, qua priuati in ciuitate uterentur, et ad respondendum, et ad agendum, et ad cauendum peritus esset.«

 Ad hec uero Galerius non illos tantum, sed omnes simul et litteratos et litteras exterminare machinabatur. Nam littere, ait auctor noster, inter malas artes habite, et qui eas nouerant, pro inimicis hostibusque protriti et exsecrati. Litterarum autem nomine ille philosophiam aliasque liberales disciplinas designat, quas Galerius proscripsit tamquam malas artes, id est, magicas, uti Cuperus interpretatur: cur non etiam ueneficas? uerius fortassis tamquam noxias et reipublice perniciosas. Nemini autem admirationem ullam mouere debet, quod imperator ille pro ingenita sibi, uti dictum est, feritate ac barbarie, omnes omnino litteras et litteratos tollere penitus uoluerit.

Expulsis igitur iurisconsultis et legum peritis, in  prouincias misit iudices militares, humanitatis litterarum rudes, siue ut loquitur Cicero communium litterarum et politioris humanitatis expertes , eosque sine assessoribus seu consiliariis mittebat; ut soli contra ius et fas ferrent iudicium. Ex his autem que de assessoribus Suetonius  et Lampridius  tradidere, lux aliqua huic Cecilii loco afferri potest. At plures de iis exstant leges in codice Theodosiano, atque illa in primis qua Constantinus imperator aduersus audax et iniquissimum huiuscemodi facinus hec statuisse perhibetur: »Definitum est prouinciarum rectores in ciuilibus causis litigia terminare, etsi militantes exceperint iurgia uel mouerint.« In  hanc autem aliasque leges, a nobis hic citatas, uidesis Gothofredi annotationes.

At quidquid dixeris de his militaribus iudicibus, a Galerio missis, quidam certe Cecilium nostrum ibi redarguunt erroris, in quem Lactantius earum, que tunc agebantur, rerum minime ignarus incidere non poterat. Cum Cecilio siquidem non asseuerasset litteratos, ac presertim iurisconsultos ab eodem Galerio sublatos fuisse. Nam Diocletianus eos tutatus est, uariaque in eorum gratiam suo Galeriique nomine condidit edicta, que ab isto ante aut post eiusdem Diocletiani interitum rescissa nemo procul dubio memorie hactenus prodidit. Nutat ergo, inquiunt, Cecilii fides, et ipse falsi arguitur, nisi alium preferas illius opinionis uadem ac patronum. Utrum  autem in eius defensionem sufficiat crudelissimi imperatoris barbariem ac seuitiam notasse, aliis decernendum relinquimus. Non deerunt fortasse aliqui, qui suspicabuntur Galerium cum Licinio, de quo infra agemus, ab auctore nostro prepostere confundi. Sed numquid etiam Lactantius eos confudisset?



ARTICULUS Iu.

De immensis penitusque intolerandis exactionibus, censibus, capitationibus et tributis, quibus Galerius omnes subditos suos obruit, et ad extremam paupertatem redegit, ac de mendicis, quos in mare iussit submergi.

Satis Maximiano Galerio non erat in omnes Christianos  et gentiles tam horrenda carnificina furere et baccari: sed quoslibet etiam sibi subiectos immensis exactionibus ac tributis ad extremam redegit paupertatem. Census quippe per omnes prouincias et ciuitates semel, ita in codice manuscripto, ut significetur irreuocabiliter, missus. Censitores uero, quorum intererat tributa tantum imponere ac percipere, et de quibus plura in codice Theodosiano, omnia deplorandum plane in modum uastabant ac depopulabantur. Agri enim uero glebatim, non glebati, nec glebatii, nec senatorum tantummodo, uti quidam opinantur, sed hominum omnium, secundum cuiusque glebam et portionem metiebantur. Quin etiam uites et arbores dinumerabant; ut maiorem inde censum scelerati homines extorquerent. Ad hec uero  animalia omnis generis ab iis numerabantur publicisque scribebantur in tabulis, atque exigebatur pro singulis tributum. Notabantur etiam hominum capita, ut pro singulorum capitibus ac personis pecunie penderentur. Scimus quidem quosdam opinatos esse capitali hac descriptione significari non modo unumquodque hominum caput, siue personam; sed uniuscuiusque etiam predia, possessiones, aliaque bona et facultates. At ea procul dubio omnia auctor noster singillatim recenset, atque idcirco a se inuicem distinguit.

Numquid uero, inquiet aliquis, hac agrorum, capitum et aliarum rerum descriptione, quidpiam noui a Galerio introductum est? Nonne Ulpianus obseruat descriptionem illam fuisse longe antiquiorem? Recte  quidem. Sed preterquam quod illa diu intermissa a Galerio reuocata est, immensum plane in modum auctus fuit census ille, et iis qui hactenus immunes fuerant, aliisque qui non erant soluendo, summa cum inhumanitate impositus et extortus. Ex iam laudato quippe Ulpiano discimus pueros ante decimum quartum, et puellas ante duodecimum, omnesque post sexagesimum etatis sue annum nullo tributo obligatos. At contra Galerius nullam prorsus dari uoluit aut etatis aut ualetudinis ueniam. Ne uero omnem omnino humanitatis speciem erga pueros, senesque inualidos abiecisse uideretur, atque ii tamen concessa non gauderent tributi immunitate, censitores senibus detrahebant annos, quos iunioribus adiiciebant. At alia forsitan erat adhuc causa,  cur pueris adderentur anni, nimirum ut possent de parentibus suis, rapiendisque eorum bonis dicere testimonium. Non enim pueri ante indicatam a nobis etatem ad illud dandum habiles erant, quemadmodum de Agnete uirgine et martyre scribit Ambrosius: Stupere uniuersi, quod iam diuinitatis testis exsisteret, que adhuc arbitra sui per etatem esse non posset. Quem in locum uide si uacat, et libet, nostras obseruationes.

Neque Galerius Romanos minus, quam alios, his immensis exactionibus onerauit et oppressit. Ad eos etenim describendos misit quoque censitores, atque illis eumdem imposuit censum, quem Traianus parentibus eius Dacis assidue rebellantibus pene gratia  uictor indixerat. Quis autem huius census mentionem fecerit, non alius sane preter Cecilium nostrum scriptor hactenus citatus est. At certe Galerius eo censu imposito, ausus est facere aduersus Romanos, que ueteres, ita in Colbertino codice, aduersus uictos iure belli fecerant. Ibi autem non ueteres, sed uictores legendum plures existimant; quia Cecilius de Traiano uictore loquitur. uerum etiamsi ueteres, sicut in citato manuscripto codice legamus, semper subintelligendum erit uictores; quandoquidem continenter subiungitur aduersus uictos iure belli. Nihil itaque in textu mutandum uidetur. Sensus autem auctoris nostri is esse apparet, Galerium a Romanis eum exegisse censum, quem non modo ueteres, iure belli post uictoriam partam, sed Traianus etiam Dacis in  assidue rebellionis defectionisque penam imposuerat.

Censitores porro, quibus nichil carius erat, quam incredibili Galerii auaritie et crudelitati satisfacere, ut maiorem pecuniam cogerent, omnes liberos et seruos, ciues et rusticanos, filios et parentes, uiros et uxores tormentis, uerberibus, equuleo torquebant; ut sua omnes uicissim bona patefacerent. Post eorum uero declarationem plura singulis ascribebantur, quam reuera possidebant, atque hac crudeli fraude census augebatur. Noui preterea censitores alii super alios mittebantur, qui quidem ut maiores adhuc pecunias exprimerent, etiam pro mortuis tributa exigebant, siue quia eos mortuos esse dicentibus nolebant fidem haberi: siue quia productos a se  testes cogebant confiteri illos, etsi iam mortuos, esse adhuc in uiuis.

Denique, Merces, ait Cecilius, pro uita dabatur. Ita in codice manuscripto. Sed Baudrius corrigendum censet dabantur, ut sit Cecilii sensus: Tanta erat capitatio, ut ad eam soluendam, exhausta pecunia, merces, seu quelibet res uenales darentur pro uita, id est, pro uictu et cibo. Quid tamen, si seruata ueteris codicis lectione, dicatur significari pecuniam capitationis mercedem fuisse, que pro uita dabatur, hoc est, ut uiuere liceret, nec uita eriperetur? Non mirum itaque, si Constantinus Magnus, cuius tanta erat munificentia et pietas, quanta Galerii crudelitas et auaritia, hanc prorsus intolerabilem capitationem, lege data, sustulerit. Hac autem ipsa lege confirmari  utique ea possunt, que Cecilius noster de immensis illis et execrandis Galerii exactionibus tam certo asseuerat.

Omnium uero bonis et facultatibus tanta inhumanitate ablatis, soli utique supererant mendici, quos ab omni, ait Cecilius, genere iniurie etatis, sic in codice manuscripto, miseria et infelicitas fecerat. At fatentur omnes deprauatum esse uerbum etatis. Baluzius itaque pro eo et superiori iniurie scripserat iniurietatis, sed re diligentius expensa, cum aliis corrigi uoluit: omni genere iniurie tutos; et optimo quidem sensu, nec aliud amplius desiderandum, nisi ut firmetur alterius codicis melioris auctoritate. Ceterum dirissimus ille imperator hanc summe calamitatis  securitatem miserrimis hominibus inuidit. Enim uero contra omnia prorsus humanitatis iura, iussit eos nauiculis exportatos maris fluctibus submergi. Neque Cecilii nostri sectatores sibi obiici patientur tam atrox horrendumque facinus ab aliis scriptoribus fuisse pretermissum. Nemo quippe, inquient, negare potest, plura ab illis omissa, que breuitatis ergo tacenda putauerunt. Tacuit uero ipsemet Cecilius quo tempore hec facta sint. At ille manifestissime declarat eumdem Galerium sub uite sue finem nouis inauditisque exactionibus cunctos obruisse, ut necessarios ad celebranda uicennalia sua sumptus faceret.

Neque porro ibi adhuc stetit crudelissimi tyranni, omnia rapientis, insatiabilis cupiditas. Nemo enim,  ait Cecilius, enarrare potest quam immanis tunc fuerit presertim rei annonarie exactio. Et uero singulis adherebant milites uel potius carnifices, uti ille ait, officiorum, id est, officialium, qui iudicum et magistratuum munere fungebantur. Omnia autem teterrimi illi sicarii et grassatores depopulabantur, nichilque ad uictum relinquebant laborantibus. Quin etiam nichil amplius habentibus nullam dabant ueniam, ac uariis tormentis conabantur eis eripere quod non erat. Atque is quidem uidetur esse sensus auctoris nostri , quamuis illius textus in codice manuscripto plane corruptus sit.

Pergit uero ille, aitque hec, quantumuis intolerabilia, potuisse tamen quomodocumque sustentari spe fructuum, altero anno futurorum. Sed hec etiam,  que sola miseris supererat, a scelestissimis Galerii satellitibus prorsus adimebatur. uestes siquidem omnis generis, aurum, et argentum exigebant, que uenditis fructibus necesse erat comparari. Atque ita Galerius omnium bona, opes, facultates, ipsasque segetes corrosit sub uana uicennaliorum specie, que reipsa non erat celebraturus. Iam enim res eius et fortuna dilabi ceperant, uti postea explicabimus.



ARTICULUS u.

Quas Galerius Constantino Magno struxerit insidias; quid sit sigillum, quo hic accepto, ad patrem rediit; qua Galerius tristitia didicerit hunc et Maxentium imperatores factos, et laureatam Constantini imaginem acceperit; quomodo Romam obsidere conatus sit; qua confusione inde discedens, permiserit Italiam a  militibus uastari, ac quomodo Licinium et Maximinum imperatores nuncupauerit.

Quemadmodum Galerius Constantium imperatorem, uti diximus, aspernabatur, ita filium eius Constantinum metuebat. Quamobrem eum adhuc iuuenem occultis insidiis, sicut ait Cecilius, atque Eusebius  confirmat, sepe appetiuerat. Nam illum, pergit auctor noster, sub obtentu exercitii ac lusus obiecerat feris, siue ut clarius Praxagoras apud Photium dixit, fero immanique leoni, aliisque quomodo anonymus etiam ualesianus testatum nobis fecit, pluribus periculis. Sed hec omnia a nobis infra singulatim fusiusque enucleanda et exponenda sunt.

 Tum uero intolerandus ille tyrannus eumdem Constantinum, ut infra etiam planius explicabitur, Rome, si Aurelio uictori fides, uel potius Nicomedie, ut ait iam laudatus Praxagoras, tanquam obsidem retinebat. Interim uero Constantini pater Constantius, lethali morbo correptus, plures ad ipsum Galerium scripsit litteras, quibus postulabat, sicut ualesianus etiam anonymus testificatur, illum sibi remitti. At inexorabilis Galerius obtusas aures tamdiu habuit, donec importunis patris grauissime egrotantis precibus fatigatus, ei filium non potuerit amplius negare. Tunc enim Constantino dedit sigillum, inclinante iam die, precepitque ut postridie, acceptis mandatis, proficisceretur. Quid sit autem illud sigillum si quis sciscitetur, huic Baluzius, Ducangii auctoritate  fretus, respondet epistolam esse dimissoriam munitamque sigillo. Sed ibi Ducangius auctores infime latinitatis citat. Nobis uero facilius probabitur eo nomine significari euectionem, cuius frequens in codicis Theodosiani legibus fit mentio, et qua designatur diploma, siue licentia scripto sigilloque confirmata publici cursus accipiendi, et qui ab illo, quemadmodum postea probabitur, reuera acceptus est. Sigilli enim uero nomine eam indicari probant ipsamet auctoris nostri uerba, quibus illud sigillum distinguitur a Galerii mandatis, id est, haud dubie litteris, quibus Constantium de remisso a se filio eius Constantino, aliisque de rebus faceret certiorem.

Porro autem Galerius arbitrabatur Constantinum hec mandata sua postridie, uti iusserat, expectaturum.  Quapropter finxit se ad medium usque diem dormire; quo illum quauis occasione retentaret. At Constantinus, accepto pridie sigillo, statim post cenam summa celeritate, et occisis, ut infra dicetur, per mansiones multas publicis equis, ad patrem suum conuolauit. Ubi uero Galerius id resciuit, tanto inde dolore affectus est; ut uix lacrymas tenuerit. Sed plurimum sane aucta est eius mestitia, quando cognouit illum a Constantio patre suo factum esse imperatorem. Parum itaque abfuit quin protinus illum, qui laureatam eius imaginem de more attulerat, uiuum comburi iusserit. Amicorum tamen consilio instigatus, suscepit Constantini imaginem, eique misit purpuram, quemadmodum postea explicabimus.

Sed rursus eum terruit nuntius, qui retulit Maxentium  factum fuisse imperatorem quadam factione pretorianorum militum, quorum castra, sicuti superius animaduertimus, pene omnia sustulerat. Non inde tamen omnino perterrefactus, Romam misit Seuerum, ut eam urbem, et commorantem ibi Maxentium expugnaret. uerum Seuero uicto et mortuo, Galerius in Italiam inuadit Romamque, et in ea Maxentium obsidere molitus est. Sed quia illam, sicuti ait Cecilius, nondum uiderat, minorem quam par erat, secum duxit copiarum numerum, quibus urbem multo, quam putabat, maiorem obsidione cingere non potuit. Spem itaque omnem abiecit in eam irrumpendi.

Sed aliquem audire nobis uidemur, qui nos ex hac Rome urbis obsidione ad alia properantes, retardabit,  obiicietque falsum esse Cecilium, qui Romam a Galerio hactenus uisam, aut cognitum eius ambitum plane penitusque inficiatur. Quis enim, inquiet ille, nescit Aurelium uictorem, aut eum saltem qui historiam illius in compendium redegit, aperte, ut paulo ante dicebamus, asseuerare Constantinum adhuc iuuenculum, ac proinde ante hec tempora a Galerio obsidem in urbe Roma religionis specie retentum? Ast ubi illum nisi apud se in hac ipsa urbe obsidem retinuit? Nonne ipsi, uti ex iam dictis patet, nimium suspectus erat, quam ut illum Rome solum relinqueret? Huc accedit, quod idem Constantinus adhuc iuuenis, in Asia, teste eodem ualesiano anonymo, apud Galerium obses, fortiter militauit. Quidni et Rome? Tum deinde acrius ille urgebit; atque esto,  inquiet, idque si uelis, penitus sit falsum. At quomodo fieri potuit, ut Galerius imperator qui aliquamdiu saltem in Italia remanserat, Romam tunc numquam uiderit ac ne semel quidem? Sed quamuis eam ab ipso numquam uisam fuisse certo certius demonstres; nemini tamen facile probabis persuasum Galerio fuisse hanc, ut narrat Cecilius, urbem non multo esse maiorem, quam quas nouerat ciuitates. Quis enim umquam, nisi insanissimus imperator, ad urbem aliquam obsidendam aggressus est, nisi compertum omnino habuerit, quanta esset illius latitudo et longitudo, quibus presidiis et propugnaculis munita; ac quo copiarum numero, et quibus machinis potuerit expugnari? Si ea tamen omnia Galerio, quamuis cognitu facillima, prorsus incognita fuisse ostendas,  neque tibi, neque Cecilio repugnabimus. Ad ea porro animum, queso, aduertas, que mox citandus a nobis anonymus ualesianus memorie prodidit Galerium cum ingentibus copiis Romam uenisse, quas nichilominus auctor noster ad circumsedenda eius menia non satis fuisse asseuerat. uide ergo utrum inter eos nulla sit dissensio.

Ceterum legiones quedam indignum Galerii, Romam et in ea Maxentium, generum suum, oppugnantis, scelus detestantes, ab illo defecerunt. Reliqui uero milites iam nutabant. Metu ergo fractus, prouoluit se ad illorum pedes, promissisque ingentibus flexit eorum animos, et fuga saluti sue consuluit. Neque solus Cecilius hanc Galerii expeditionem litteris consignauit, sed alii plures, quemadmodum anonymous ualesianus,  cuius hec ipsa sunt uerba: »Galerius cum ingentibus copiis Romam uenit, minatus ciuitatis interitum, et castra Interamne ad Tiberim posuit. Tunc legatos ad Urbem misit Licinium et Probum, per colloquium petens, ut gener apud socerum, id est, Maxentius apud Galerium precibus magis, quam armis optata mercaretur Qui contemptus, agnouit promissis uirorum Maxentii partes suas deseruisse, quibus perturbatus, retro uersus est.« Similiter Aurelius uictor, sed breuius, edixit obsessam quidem a Galerio Romam: sed cum metueret ne a suis deseretur, ex Italia discessit: uel sicut alius scriptor loquitur, propere refugit. Scriptis quoque Zozimus prodidit eum, cum sensisset parum fidos erga se militum  animos, in Orientem, nullo commisso prelio, rediisse ad suas nimirum, ut ait Cecilius, sedes.

Ne uero turpi in fuga ab hostibus interciperetur, aut ii utensilia, inquit idem auctor noster, id est, res ad uictum et usus necessarias haberent, militibus suis Italiam, quacumque iter faciebat, uastandi potestatem dedit, siue ut militi suo, ait anonymus, predam quamcumque conferret. Hi autem rapinis et sceleribus omnia predati et depopulati sunt.

Postea uero uenit Carnuntum, que urbs Illyrici erat, ibique Diocletiano atque Maximiano Herculio presentibus, uti iam superius annotauimus, dedit Licinio imperium. Sic autem uno tempore, inquit Cecilius, sex fuerunt, quibus imperium datum est, uidelicet Maximianus Herculius, Maximianus ipse Galerius, Maxentius, Constantinus, Licinius et Maximinus.  In Cecilii itaque textu si nullum sit mendum, ibi ille, imperii nomine, tam Cesaris, quam Imperatoris et Augusti dignitatem designauit. Maximinus quippe tum Cesar tantum erat. Ab auctore siquidem nostro scriptum postea legimus: Nuncupato Licinio imperatore, Maximinus, in manuscripto codice Maximianus, iratus, nec Cesarem se, nec tertio loco nominari uolebat. Cecilio autem nostro suffragatur Eusebius , qui aperte declarat Licinium communi Imperatorum, haud dubie Diocletiani, Galerii et Herculii, consilio renuntiatum fuisse Augustum et imperatorem: »Quod quidem, »pergit ille,« Maximinus egre admodum tulit, qui hactenus Cesar dumtaxat ab omnibus appellabaturi,«  . Nullis porro Galerius nec precibus, nec legatis sepius missis, potuit huius ingrati, ignobilisque hominis, quem fecerat Cesarem, aut animum lenire, aut frangere iracundiam. uictus ergo eius contumacia, sustulit, ut antea dictum est, Cesarum nomen, illumque, tametsi inuitus et dolens, tresque alios nuncupauit imperatores.



ARTICULUS uI.

De extremo ac pudendo Galerii morbo et edicto, quod iamiam moriturus in christianorum gratiam publicauit.

Decimum et octauum imperii sui annum agebat Galerius, cogitabatque de celebrandis suis uicennalibus, quando illum Deus, equissimus scelerum uindex,  pudenda plane plaga percussit. Fistulosum siquidem ulcus erat, in inferiori, inquit Cecilius noster, parte genitalium, quod postea creuit, serpsitque latius. uaria autem ab illo deinde describuntur remedia a medicis et chirurgis casso irritoque conatu adhibita, atque hanc in rem citat istos uirgilii uersus, sed tacito eius nomine:

   Cessere magistri
Phillyrides Chiron, Amithaoniusque Melampus.
 Nos autem iam ostendimus quanta librarii imperitia hec uerba corrupta fuerint. Porro autem auctor noster significat medicos recessisse, de Galerii salute desperantes.

Alii tamen nobiles, pergit ille, undique trahuntur, non  male quidem dixit trahuntur, id est, nolentes et inuiti. Sed cum nichil hi, sicut alii, promouerent, ad falsorum deorum idola, atque ad Aesculapium et Apollinem haud feliciori exitu miser imperator confugit. Dat Apollo, inquit Cecilius, id est, huius falsi dei sacerdotes, curam, assignatis proculdubio ad sanandum illius ulcus medicamentis: sed hec sicut et alia, que alii rursus medici suggesserunt, fuere omnino inutilia. Nam cancer, ait Cecilius, id est, gangrena interim serpit, augetur malum, creantur uermes, et in putredinem caro soluitur. Tum uero odoritatem non modo per palatium, uerba sunt Auctoris nostri, sed totam ciuitatem peruadit. Nemo sane non uidet uitiatum esse hunc locum: sed ad eum emendandum, tot plane sunt sensus, quot capita. A uero autem forsitan propius absunt, qui scribendum putant Odor autem. Et certe si odorem, ut notat  Plinius , non aliud, quam infectum era, intelligi possit, nonne facilius intelligi poterit cur Cecilius dicat odorem hunc teterrimum, seu erem infectum, non modo per palatium, sed per totam peruasisse ciuitatem. Sed quo, inquies, modo per totam, nec paruam, profecto ciuitatem peruasit? Nos itaque iis prorsus non refragabimur, qui probauerint in his Cecilii uerbis non minimam esse hyperbolem, qua signifiantius exprimeret, quam male olens esset teterrimus ille odor, qui ex Galerii ulcere afflabatur. Acutissimis porro doloribus percitus:

Clamores simul horrendos ad sidera tollit,
Quales mugitus fugit cum saucius aras
Taurus.
  Et hi adhuc uirgilii uersus sunt, quos Cecilius, nec integros, nec auctore nominato citauit.

Postremo apponebantur ulceri cocta quedam et calida animalia, fasciis inuoluta; ut calor uermes eliceret. Sed inde longe adhuc maior uermium copia generabatur. Putredine itaque uiscera eius omnesque corporis partes macie contabuerunt, et pars illius inferior in utrium modum inflata fuit, pedesque eius amiserunt suam formam ac speciem.

Alii autem scriptores aut breuius, aut fusius hunc Galerii morbum descripserunt. Aurelius enim uictor narrat illum uulnere pestilenti, et in Epitome genitalibus consumptis, Eutropius insanabili uulnere, anonymus ualesianus morbo ingenti distabuisse, atque aperto tandem et putrescente uiscere, uel sicut  innuit Hieronymus, computrescentibus carnibus, mortuum. Chrysostomus uero litteris mandauit corrupta eiusdem Galerii uerenda generasse uermiculos, atque a medicis ad curandum hoc ulcus pingues et peregrinas aues putrefactis membris admotas, quibus uermes extrahere cum frustra conati fuissent, multis ille post diebus animam exhalauit. Prius autem Eusebius memorie prodiderat natum repente, uti medici loquuntur, abscessum circa media occultiorum corporis partium, ac deinceps ulcus purulentum ac fistulosum, unde incredibilis uermium multitudo scaturiebat. Hi autem intima uiscera sic depasti sunt; ut magna corporis moles in tabem soluta horrendum adstantibus spectaculum preberet.  Adhibiti autem sunt, addit ille, plures medici, sed quia aut nimium fetorem ferre, aut nullum remedium afferre poterant, crudeliter necati sunt. At Rufinus, et postea Paulus Orosius insuper adiiciunt unum ex his medicis audacter dixisse illum insanabili hoc morbo ideo absumi, quia christianos tanta crudelitate, quanta iniustitia excruciauerat.

uerum ille minus huius medici hortationibus, quam morbi, qui per annum integrum durauit, uiolentia ac doloribus coactus est tandem Deum uindicem confiteri. Ad extremas quippe angustias redactus, promisit se restituturum illius ueri Dei templum, satisque facturum pro scelere, uel sicut Eusebius  paulo clarius significat, se christianorum ecclesias reedificaturum,  impositurumque illorum uexationibus finem. Et quidem edictum in eorumdem christianorum gratiam confestim conscripsit, quod in singulis prouinciis uoluit promulgari. Nobis autem integrum hoc edictum exhibet Cecilius, atque etiam Eusebius, qui illud ex latina lingua in grecam, et Rufinus, qui ex greca in latinam se transtulisse testificantur. Porro autem si illorum omnium greca latinaque uerba secum conferas, facile animaduertes eumdem esse ipsorum sensum, eamdemque significationem. Quocirca nonnulli opinantur acceptum referri Cecilio debere, quod nunc latine hoc edictum habeamus. uerumtamen omissam ab eodem Cecilio huiusce edicti cum Imperatorum nominibus inscriptionem nobis Eusebius representat, tametsi non omnino integram  et perfectam, ut quibusdam uidetur.

Obseruant preterea alii edictum illud christianis prorsus esse iniuriosum ac contumeliosum. At in eius tamen fine Galerius precipit, ut pro sua reique publice salute christiani Deum suum orent ac precentur. Sed quid mirum, si Galerius, eiusque ministri, gentilium erroribus penitus obcecati, sibi ipsis uno eodemque in edicto inepte contradixerint? Nicomedie autem illud, ait Cecilius  proponitur pridie kalendas maias, ipso, Galerio, octies, et Maximino iterum consulibus. Notat etiam Eusebius octauum hunc Galerii consulatum, et alii quidam eum solum consulem, alii uero tam antiqui, quam recentiores, illius collegam non Maximinum, sed Licinium fuisse suspicantur. Nec desunt, qui autumant  hunc Maximino esse subrogatum. uerum nullus adhuc certo demonstrauit edicta quedam, que inscripta sint subrogati alicuius consulis nomine. Deinde uero Cecilius Maximinum non secus ac Galerium ordinarios huius anni consules satis aperte denuntiat. Quamobrem eruditis aliquibus nostre etatis scriptoribus uerisimilior uidetur eiusdem Cecilii nostri sententia. Adi, si lubet, cardinalem Norisium, Pagium ac Tillemontium.



ARTICULUS uII.

Ubi et quando Galerius, postquam uxorem suam et filiam Licinio commendasset, mortuus est, ac de filio eius Candidiano.

Quamquam Galerius edictum in christiane religionis  gratiam eo, quo diximus, modo dederit; non sincera tamen, sicuti ex hoc etiam ipsomet edicto liquet, fuit eius penitentia. Non mirum itaque, si a iustissimo Deo non potuerit impetrare corporis sanitatem, quam Innocentius quidam, qui simili morbo in extremum uite periculum adductus, suis, ut ait Augustinus, et episcopi, atque aliorum Ecclesie ministrorum lacrymis ac precibus obtinuit.

Sceleratus igitur, nec penitens ille imperator, paucis post memorati edicti publicationem elapsis diebus, ac commendatis Licinio, ait Cecilius , coniuge sua et filio, atque ei de manu, ut aiunt, in manum traditis, horrenda tabe consumptus est. Tum ille continenter sermonem suum sic prosequitur: idque cognitum Nicomedie msis quidem, cum futura  essent uicennalia, kl mar impendentibus. Ita, sane in codice manuscripto legimus, ubi librarii incuria mensis a Cecilio memorati dies omissus fuit.

At ex iis Cecilii uerbis colligimus primo Galerium mortuum esse non quidem Nicomedie, sed posteaquam ad Serdicam, si anonymo ualesiano credideris, reuersus fuisset. Secundo Licinium imperatorem ibi morienti Galerio astitisse, quippe qui illi ibidem commendatam uxorem et filium, inquit auctor noster , in manu tradidit. Tertio Galerium ex hac uita migrauisse mense maio, cum nouemdecim iam ab annis ac duobus insuper mensibus aut Cesar fuisset, aut Augustus et imperator. Nam Cecilius designat kalendis martiis anni haud dubie subsequentis futura illius uicennalia. Et certe in  allata ab Eusebio  edicti ab eo, sicut paulo antea dicebamus, dati inscriptione hec legimus: Imperator XIX, , id est, anno imperii decimo nono haud dubie inchoato. Ubi autem scriptum ab anonymo ualesiano legimus: Imperauit annos XuIII, ibi haud immerito iure subaudiendum plenos atque perfectos. Nec alia quoque uidetur esse Aurelii uictoris sententia, ubi annos, quibus uel Cesaris, uel Augusti dignitate potitus est, sic distinxit: Huic quinquennii imperium, Constantino annuum fuit; cum sane uterque potentiam Cesarum annos tredecim gessissent. Quinque autem et tredecim anni decem et octo conficiunt. In Eusebii tamen Chronico scriptum legimus: Galerius Maximianus uicesimo primo imperii sui anno  moritur. Sed fortasse librarius errauit numeros describendo, aut auctor Chronici primum et ultimum annum, quamuis plane imperfectum numerauit. At clarius sane in eodem Chronico funesta Galerii mors anno Christi 311, et a peritioribus chronographis anno superiore 310 consignatur.

Filium porro ex concubina Galerius susceperat, qui Candidianus nuncupatus est. ualeria autem, eiusdem Galerii uxor, de qua nos plura diximus, cum sterilitatis morbo laboraret, eum postea adoptauit. Iam uero is nonum etatis sue annum attigerat, cum Diocletianus anno 305 deposuit imperium. Tunc autem pater eius decreuerat illum, post acta imperii sui uicennalia, in locum suum substituere, ac creare  imperatorem. uerum hoc ipso tempore ille miserabili, sicuti mox enarrauimus, morte interiit. Animam itaque agens, cum nichil amplius facere posset, hunc Candidianum, uti dictum est, commendauit Licinio, et in manus tradidit.

Post hec Candidianus uenit Nicomediam, ubi ab eodem Licinio in honore haberi uidebatur, sibique tunc despondit septennem Maximini filiam. uerumtamen simulato Licinii fauori nimium confisus, ab eo, cum nichil tale metueret, occisus est. Ceterum qui huius Candidiani mentionem fecerit, uix sane alium, preter Cecilium nostrum, reperias scriptorem. Penes igitur hunc solum fides erit, donec alius horum testis aut sponsor proferatur.



CAPUT XIII.

 De Seuero et Maximino imperatoribus.



ARTICULUS PRIMUS.

Que fuerint Seueri patria et uitia: a quo et quomodo Cesar ac deinde Imperator creatus sit, quoue mortis genere, post obsessam Romam a suis desertus, uitam finierit, et de Seueriano eius filio.

Obseruatum a nobis fuit quomodo Galerius Seuerum Illyriciorum, ut ait Aurelius uictor, indigenam, Diocletiano Cesarem creandum proposuerit. uerum is ipsemet Diocletianus illum primo quidem reiecit, utpote saltatorem, inquit Cecilius, temulentum, ebriosum, cui nox pro die, et dies pro nocte. Nec immerito sane. Nam is, teste Anonymo ualesiano, erat ignobilis et moribus et natalibus, ebriosus, et hoc Galerio amicus.  Nemo itaque mirabitur si Galerius uir, uti uidimus, improbissimus, hunc sibi simillimum et amicum habere et Cesarem creari uoluerit.

Qualemcumque tamen Diocletiano rationem attulit, ut nuncupationi eius assentiretur. Palam enim et asseueranter dixit illum imperio esse dignum; quoniam militibus fideliter prebuit, id est, ut quidam arbitrantur, fideliter prebuit argentum et stipendia, aut alia, que Galerius ipse militibus distribuenda illi tradiderat. Sed ubi, queso, hoc uerbum prebuit, ita solum inuenies. Nonnulli igitur rescribendum uolunt prefuit, faciliori quidem, ac meliori sensu, sed sine auctoritate. Quidquid sit, Galerius, huic rationi plane diffisus, continenter adiecit se eumdem Seuerum ad Maximianum Herculium iam misisse, ut ab illo purpura  Cesaris indueretur. Quod quidem Mediolani factum est. Quapropter cum Diocletianus hoc impedire amplius non posset, purpuram, uti diximus, et imperium Nicomedie deposuit, ac Seuerum illum atque Maximinum fecit Cesares. Narrat autem Eutropius , sicut et alii, tunc Galerium Italiam Seuero regendam dedisse; hisque suffragatus est Socrates , qui tamen in hoc ab Eutropio discrepat, quod hic dixerit Galerium in Italiam abiisse, Eutropius uero eum remansisse in Illyrico.

At Galerius postquam Diocletianum, si auctori nostro  fides habeatur, et Maximianum Herculium imperio cedere cegit, in mente tum habuerat,  exactis uicennalibus suis, siue post uicesimum imperii sui annum, Seuerum pro se substituere imperatorem. Sed ubi laureata, uti diximus, Constantini, cui pater moriens imperium tradiderat, imago allata fuit, tunc serio cogitauit eumdem Seuerum imperatorem Augustumque renuntiare, atque cum anteponere Constantino, utpote etate minori. At ei hec in animo habenti nuntiatum est Maxentium pretorianorum militum, sicuti uidimus, factione appellatum fuisse imperatorem. Quamobrem Seuero, confestim accersito, suis cohortationibus persuadet, ut recipiat imperium, et ad Maxentium, Rome commorantem, expugnandum proficiscatur.

Galerii itaque uoluntati Seuerus sine mora paruit, et cum exercitu accessit ad urbis illius muros. Sed  ibi a militibus suis, uti Cecilius noster et incertus etiam panegyrici Constantino dicti auctor testificantur, desertus est, atque Herculio adueniente, sese dedit in fugam, ac cum paucis Rauenne inclusit. ueritus tamen ne eidem Herculio traderetur, uestemque et purpuram, inquit Cecilius   eidem, a quo acceperat, remisit, Herculio uidelicet, qui illum, ut paulo ante dictum est, hac Cesaris purpura reuera induerat. uerum turpi illa abdicatione nichil potuit aliud impetrare, nisi ut, uenis incisis, leniter moreretur. Atque hunc Cecilius in modum perhibet Seuerum uitam cum imperio amisisse. Quid uero ea de re alii scriptum reliquerint, nunc, si placet, uideamus.

Primum ergo Eutropius narrat Seuerum Cesarem  a Galerio missum, ut Romam et ibi Maxentium obsideret, sed suorum scelere desertum, Rauennam confugisse, ubi interfectus est. At Zozimus nulla Romane obsidionis mentione facta, scribit eumdem Seuerum Cesarem a Galerio missum, ut Maxentio bellum inferret. Mediolano itaque, uti ille ait, cum Maurorum ordinibus profectus est. Sed eum accedentem Maxentius, qui maiorem militum partem pecunia corruperat, cum facile uicisset, Rauennam bene munitam et magna alimentorum copia abundantem aufugit. Illuc uero cito accurrit Herculius, qui ubi cognouit inde Seuerum ui non posse eiici, illi sacramentis circumuento persuasit, ut inde Romam migraret. Sed in itinere, eoque in loco, quem Tres Tabernas uocant, positis a Maxentio insidiis captum,  , , inserta laqueo ceruice necauit.

Neque multum ab hac opinione recedit anonymus ualesianus, qui suam hisce uerbis exposuit: Cum Seuerus aduersus Maxentium iussu Galerii duxisset exercitum, »desertus a suis, fugit Rauennam. Pro Maxentio filio euocatus illuc uenit Herculius, qui per periurium Seuerum deceptum custodie tradidit, et captiui habitu in Urbem perduxit, et in uilla publica Appie uie, tricesimo milliario, ad Tres uidelicet Tabernas, custodiri fecit. Postea cum Galerius Italiam peteret, ille iugulatus est.« uidesne quantum isti a Cecilio, dissentiant?

Magis itaque ipsi fauere uidetur Aurelius uictor,  qui ait Galerium Armentarium, statim atque resciuit Maxentium factum esse Imperatorem, Seuero Cesari, qui casu ad Urbem erat, precepisse, ut in illum arma propere ferret. uerum »circum muros,« inquit, »cum  ageret, desertus a suis, quos premiorum illecebris« Maxentius »traduxerat, fugiens obsessusque Rauenne obiit.« In ipsius tamen Epitome scripto traditum legimus: »Seuerus ab Herculio Maximiano Rome ad Tres Tabernas extinguitur, funusque eius Galieni sepulcro infertur, quod ab Urbe abest per uiam Appiam millibus nouem.« At qua, inquies, ratione Aurelius uictor eum Rauenne obiisse asserit, qui in eiusdem Epitome dicitur ad Tres Tabernas, tricesimo ab urbe milliario dissitas, occisus? Numquid huius Epitomes scriptor ipsummet Aurelium, auctorem  suum, corrigendum esse censuit? Nemini forsitan illud a uero prorsus abhorrere uidebitur. Non enim semel eiusmodi compendiorum scriptores ea emendare conati sunt, in quibus auctores suos errasse existimabant.

uarie porro he opiniones inde forsitan exorte uidentur, quod Seuerus, ab Herculio dolose ac periurio Rauenna excitus, clam et mutato habitu ad Tres Tabernas, ubi parate erant insidie, perductus est. Atque id quidem quia paucis cognitum fuerat, alii eum Rauenne, alii alibi interfectum putauerunt. Neque alio fortassis ex fonte manauit altera scriptorum de mortis illius genere dissensio.

Ceterum Seuerus filium reliquit, cui Seueriano nomen fuisse perhibetur. Aetate uero iam robusta et  adulta erat, cum Licinius Maximinum, eo, quod infra enarrabimus, prelio uicit ac profligauit. Seuerianus tamen hunc ex acie fugientem secutus est. At uictor Licinius illum post eiusdem Maximini mortem capite damnauit, tamquam de sumenda, inquit Cecilius, purpura cogitasset, Licinii itaque mandato sistitur iudicibus publicis, et lata ab eis sententia, illi tamquam lese maiestatis affectateque purpure conuicto, caput abscissum est. Sed pergratum nobis facient, qui alios, preter Cecilium, huiusce historie confirmatores protulerint.



ARTICULUS II.

De Maximini patria, uario nomine, parentibus, professione, ebrietate: quomodo scutarius, protector, tribunus,  Cesar et imperator factus fuerit, ac quid sit campus Martius.

Maximinus, quemadmodum Seuerus, Illyricorum, uti Aurelius uictor ait, indigena erat. Auctor uero noster diserte asseuerat illum primo quidem nomine appellatum Daiam, siue potius Dazam, suaque professione fuisse pecuarium et Galerio affinem. Nec minus perspicue in Epitome Aurelii uictoris scriptum est: »Galerius Maximinus, sorore Armentarii progenitus, ueroque nomine ante imperium Daza dictus . . . ortu quidem atque instituto pastorali.«  Non longo autem antequam Cesar fieret tempore mutatum fuerat illius nomen. Cecilius namque de illo Cesare nuncupando ibi adiecit:  Quem recens Maximianus Galerius iusserat Maximinum uocari de suo nomine. In manuscripto autem codice Colbertino fere ubique habetur Maximianus, non Maximinus: sed aperto, inquit Baluzius, errore. uerumtamen in Eutropii Breuiario et aliorum infra citandorum libris, scriptum est: Maximianus. Non solius itaque librarii error uidetur, et eum ab aliquibus Maximianum, ipso Galerii prenomine, nuncupatum aliquando fuisse fatendum est.

Ad eius uero originem et professionem quod spectat, Aurelius uictor paulo ante laudatus, testatur illum ex sorore, uti dictum est, Armentarii progenitum, sed ortu etiam atque instituto fuisse pastorali, eodem uidelicet atque ipse Galerius Armentarius. Cecilii autem nostri uerbis mox citandis id stabilitur  confirmaturque.

Addit idem uictor illum fuisse uini auidiorem, quo ebrius ea imperabat que postridie sobrius iubebat emendari. Scriptum quoque ab anonymo ualesiano legimus: »Igitur Galerius,« lege, aut subaudi Maximinus, »sic ebriosus fuit, ut iuberet temulentus ea que facienda non essent; a prefecto admonitus, constituerit ne iussa eius aliquis post prandium faceret.« Eadem quoque refert Eusebius, qui cetera describit illius uitia, de quibus postea nos fusius agemus.

Superius autem demonstrauimus quomodo, quando et quo in loco Diocletianus, a Galerio, si Cecilio fides coactus, hunc Maximinum Cesarem creauerit. Tunc ergo »sublatus nuper a pecoribus et syluis,«  inquit Cecilius, »statim scutarius, continuo protector, mox tribunus, postridie Cesar, accepit Orientem calcandum et conterendum. Dicitur autem sublatus nuper a pecoribus et syluis,« quia pecuarius, sicut iam animaduertimus, et rusticanus erat. Statim uero factus est scutarius. At scutarii erant milites, qui, ut narrat Zozimus, imperatorem stipare consueuerant. De iis plura Ammianus Marcellinus, Gothofredus et Pancirolus, qui uarias eorum scholas recensent.

Exinde Maximinus continuo protector. Quinam autem protectores essent, his Honorius imperator explicat uerbis: »Qui armatam militiam subeuntes, non solum defendendi corporis sui, uerum etiam protegendi lateris nostri sollicitudinem patiuntur, unde etiam protectorum nomen sortiti sunt.« uide, si lubet,  Gothofredi in hanc legem commentaria, ualesii in Ammianum Marcellinum obseruationes, et Pancirolum a nobis iam laudatum.

Statim uero atque Maximinus protector factus fuit, mox tribunus, uti ait Cecilius, renuntiatus est. Nemini autem latet uaria fuisse tribunorum genera, nec dubium esse potest quin auctor noster Maximinum militum tribunum esse dixerit. At multa quidem de tribunis eorumque officiis, iam laudati a nobis Gothofredus et Pancirolus obseruarunt. uopiscus autem nobis exhibuit exemplar epistole ualeriani imperatoris, qua ad Muluium Gallicanum, prefectum pretorio, hec scripsit in uerba: »Miraris fortassis, quod ego imberbem Tribunum fecerim contra constitutum  diui Adriani, sed non multum miraberis, si Probum cogitas, adolescentem uere probum.« Contra uero Galerius aut, si uelis, impulsus ab illo Diocletianus fecit Maximinum tribunum adolescentem quemdam, sicut ait Cecilius , semibarbarum, atque ita in manuscripto codice. Baudrius tamen legi mallet semibarbatum, quia Cicero iuuenes uocat barbatulos. Recte quidem barbatulos, sed non semibarbatos. At Cecilius uidetur Maximinum idcirco appellasse semibarbarum; quia nuper sublatus fuerat a pecoribus et syluis, qui neque militiam, pergit ille, neque rempublicam sciret, iam non pecorum, sed militum pastor.

Quamuis autem plane indignus esset, qui contra morem et instituta maiorum ad hosce dignitatum gradus repente eueheretur; factus est nichilominus  postridie Cesar, ait Cecilius, atque accepit Orientem calcandum et conterendum. Galerius quippe illum, uti Eutropius et Socrates narrant, prefecit Orienti, quem postea Gothis barbaris stipatus, quemadmodum Cecilius loquitur, ludibrio pessime in manuscripto codice indibria habuit.

Preterea Galerius huic semibarbaro homini, tantis dignitatibus contra statas leges aucto, primum, et Constantino Magno secundum Cesaris locum dedit. uerumtamen Licinio imperatore nuncupato, tanta superbus ille Maximinus exarsit iracundia, ut se Cesarem, et tertio loco nuncupari aspernatus, ad saniorem mentem nec legatis, nec precibus eiusdem Galerii potuerit umquam reuocari. Tunc itaque Galerium penituit illum fecisse Cesarem, sed frustra.  Nam Maximinus illi postmodum rescripsit se in campo Martio, proxime celebrato, nuncupatum fuisse Augustum. Si alium huiusce nuncupationis testem desideres, tibi facile dabitur Eusebius, qui hec litteris mandauit: Postquam Licinius Augustus declaratus est: , , . , . »Quod quidem Maximinus egre admodum tulit, qui hactenus Cesar dumtaxat ab omnibus appellabatur. Hic ergo pre ceteris tyrannico ingenio preditus, Augustus a semetipso renuntiatus est.«

Sed ibi locum non designat, in quo supremam hanc Augusti potestatem sibi arrogauit. Cecilius ueronoster   diserte dixit: In campo Martio, proxime celebrato. Quis autem sit ille campus Martius, non minima inter eruditos contentione certatur. Existimant enim nonnulli eum sic appellari a multitudine hominum qui illuc aut muneris, aut uenationis, aut ludorum causa confluebant. Alii phrasim esse illius temporis, qua significabatur dies solemnis, aut comitia, quibus creabantur consules. Quidam uero opinantur indicari diem solemnem, quo milites, siue exercitii, siue alterius rei causa in unum congregabantur. Alii tandem hec interpretantur de militaribus comitiis, quibus milites atque exercitus lustrabantur, quotiescumque imperator iubebat. Nobis uero si his omnibus nostras quoque coniecturas adiicere  liceat, dicemus his uerbis significari Equiria, que festa erant sic cognominata ab equorum, ut ait uarro  cursu. Eo enim, pergit ille, die currunt equi in campo Martio. Festus uero obseruat ludos esse quos Romulus Marti instituit per equorum cursum, qui in campo Martio exercebantur. . Prius autem Ouidius cecinit :

Iamque due restant noctes de mense secundo,
   Marsque citos iunctis curribus urget equos.
Ex uero positum permansit Equiria nomen,
   Que deus in campo prospicit ipse suo.
Hi igitur ludi, quia Marti dicati erant, in campo Martio celebrabantur, exeunte Februario mense, uti non solum ab Ouidio, sed in antiquis etiam Kalendariis Romanis   notatum legimus. Nonne autem uero satis simile est Cecilii nostri uerbis designari hunc Equiriorum diem, quo equi in campo Martio, cuius frequens apud Scriptores mentio, cursu exerceri solebant. Nobis porro his subiungere liceat Gregorii Turonensis  tempore nomen campi Martii adhuc fuisse in usu. Hac igitur die Maximinus in campo Martio, qui in Aegypto, uel Syria, uti ex sequentibus Cecilii nostri  uerbis colligitur, situs erat, factus est imperator. Si queras quo anno, respondebimus anno 310, quia tunc Galerius decimum, uti ibidem scripsit Cecilius, et octauum imperii sui annum agebat. Anno autem subsequente 311, ille Sardice, quemadmodum diximus, mortuus est.



ARTICULUS III.


Quomodo Maximinus post Galerii mortem in prouincias inuadere molitus, pacem cum Licinio fecerit, ac sustulerit indulgentiam Christianis communi tutelo datam, cur sacerdotes maximos, candidis chlamydibus ornatos, ubique constituerit iusseritque Christianorum mutilari membra, et uenalia omnia animalia a sacerdotibus ethnicis immolari.

Ubi primum de Galerii morte nuntius Maximino allatus est, tum ille protinus aduolauit, ut prouincias et omnia ad fretum usque Chalcedonicum sibi uindicaret. Ingressus itaque in Bithyniam, ad captandam populi beneuolentiam, censum illico sustulit. Tum deinde cum oborta esset inter illum et Licinium discordia, pene ad arma iuere. Sed certis conditionibus  fedus et pax in eodem freto Chalcedonico, seu Thracio aut Bosphoro cum utroque pacta est. Huius autem pacis, que postea rupta fuit, Eusebius meminit .

Securior inde factus Maximinus, reuersusque in Orientem: In primis, ait Cecilius, indulgentiam christianis communi tutelo datam tollit, id est, sustulit facultatem quam Galerius, sicut paulo antea obseruabamus, iam moriturus christianis dederat edificandi ecclesias, et suam profitendi religionem. Testatum uero Eusebius  facit Maximinum ausum quidem non fuisse huic edicto, quod tamen ipsi displicebat, palam refragari. Quapropter nulla deinceps huius edicti habita  mentione, iudicibus ac presidibus uoce tantum prohibuit, ne Christianos uexarent amplius, idemque aliis faciendum significarent. Ibi autem ipse Eusebius nobis representat epistole hanc in rem a Sabino scripte exemplar.

At in Cecilii nostri textu corruptum putant nomen tutelo, et Baudrius illud et superius communi sic corrigendum arbitratur cum muri tutela, id est, potestate ecclesias intra urbium muros construendi. Quod quidem ille magno, sed casso et inutili labore probare contendit. Christianis quippe hoc ipso Galerii edicto facultas non solum ecclesias intra urbium muros edificandi, sed suam quoque religionem ubicumque locorum palam ac publice colendi conceditur. Ad hec uero iubetur, ut nulla inde illis crearetur  molestia, et in carceres coniecti ex iis emitterentur. Alii itaque legendum suspicantur communi titulo; quia auctor noster respicere uidetur ad paulo ante memoratam imperatorum constitutionem, eorum nominibus, id est, communi titulo inscriptam. Nonnulli tandem scriptum a Cecilio putant communi tutela. Nec omnino forsitan inepte. Nam in manuscripto codice littera ultima, o pro a, quasi ex scribentis manu elapsa, priori littere L, subiicitur. Huc accedit, quod in quibusdam codicis Theodosiani legibus scribitur, tutela publica, uel iuris publicis tutela. Nonne autem inde colligi potest hoc nomen, a iurisconsultis aliisque usurpatum, a Cecilio nostro, qui de imperatoris lege Ioquitur, potuisse adhiberi. Expende, queso, et pronuntia que ex his coniecturis  uero tibi uideatur similior.

Porro autem Maximinus, ut hanc indulgentiam et pacem christianis indultam, ulla absque imperatorum inuidia auferret, ciuitatum, ut ait Cecilius , subornauit legationes, quibus petebant ne intra ciuitates christianis conuenticula siue ecclesias exstruere liceret: Ut quasi coactus, inquit auctor noster, siue ut in manuscripto codice habetur, ut suasu coactus et impulsus facere uideretur, quod erat facturus. Et uero Eusebius , qui hanc christianorum pacem ab hoc tyranno, honestatis et bonorum omnium inimico, per sex tantum menses ferri non potuisse testatur, harumce postulationum mentionem haud semel fecit. Duas insuper epistolas transcripsit quibus ipsemet Maximinus eisdem postulationibus annuit, precepitque  christianos torqueri et excruciari.

Preterea uero ille »nouo, inquit Cecilius , more sacerdotes maximos per singulas ciuitates et prouincias singulos ex primoribus fecit, qui et sacrificia per omnes deos suos,« id est, omnia, ut alibi animaduertimus, illorum templa, quotidie facerent, darentque operam ne christiani fabricarent, supple ecclesias, nec publice aut priuatim colerent, subaudi Deum suum, sed eos falsis diis sacrificare cogerent, aut offerent iudicibus. Sed audias, uelim, Eusebium ista sic enarrantem: , , ,  , . »Sacerdotes in singulis locis atque urbibus constituit, et archisacerdotem cuiusque prouincie prefecit, eum qui cunctis muneribus egregie perfunctus esset, addito ei militari satellitio.« Postea uero fere eadem repetit: , , . »Sacerdotes itaque simulacrorum in singulis urbibus, ac preterea sacerdotes maximi ab ipso Maximino constituti sunt, ii maxime, qui in publicis functionibus obeundis summam gloriam pre omnibus retulissent.« Nonne  autem ex his uerbis haud iure immerito confici potest singulis sicut locis et urbibus, ita et prouinciis constitutum a Maximino unum sacerdotem primarium, siue archisacerdotem, qui christianos ad impia falsis diis sacrificia facienda compelleret?

Tum post hec Cecilius: Et eos utrosque, id est, archisacerdotes, tam prouinciis, quam aliis locis et ciuitatibus prepositos, candidis chlamydibus ornatos iussit incedere. Nam ii purpureis, saltem ad sacrificandum, usos fuisse nobis Seruius uidetur insinuare suis in hoc uirgilii carmen obseruationibus:

. . . . . Tyrioque ardebat murice lena.
 Alibi uero annotat trabeam, seu togam, que auguribus, ac Diali, uel Martiali sacerdoti communis erat, de cocco factam esse et purpura. Plura, si uelis, lege  que ab Alberto Rubenio obseruata sunt.

Maximinus itaque his sacerdotibus, qui alios ad diis sacrificandum cogerent, duas prerogatiuas et duo priuilegia concessit, primo ut ceteris ubique preessent, secundo ut incederent chlamydibus ornati candidis, quibus ab aliis omnibus distinguerentur. De aliis porro sacerdotibus uidesis Gothofredi in codicem Theodosianum commentaria.

Ne uero nimia in christianos seuitia alios imperatores irritaret, quamdam uir improbus affectauit clementie speciem. uetuit enim christianos occidi, sed eos debilitari iussit. Quocirca effodiebantur, inquit Cecilius, eorum oculi, amputabantur manus et pedes, naresque et auricule desecabantur. Eadem quoque retulit Eusebius , scriptisque mandauit excogitatum a Maximino nouum hoc supplicii genus, quod alibi false tyrannorum humanitati ascribit. Cum primum uero data lege precepit christianorum membra mutilari, tum statim innumeris propemodum uiris, mulieribus et pueris effossus est dexter oculus, ac poplites ferro et cauterio debilitati sunt. In eorum autem numero centum et triginta idem Eusebius  posuit his membris in Aegypto mutilatos. Plures postea Niceno concilio interfuerunt, qui hec Iesu Christi stigmata, ut loquitur Theodoretus, corpori suo impressa circumferebant. Paphnutius etiam unus  fuit »ex illis, ait Rufinus, quos Maximinus, dexteris oculis effossis, et sinistro poplite succiso, per metalla damnauerat.« Eadem narrat apud Photium auctor Politie SS. Patrum Metrophanis et Alexandri: sed in utriusque scriptis Maximianus legitur, non Maximinus.

Interim tamen ab ea uexatione litteris Constantini Magni ille deterritus, ac dissimulare coactus, quotidiana in palatio suo sacrificia intermisit. uerum si quis christianus alicubi occurrisset, in mari occulte mergebatur. Eusebius uero alicubi declarat  Maximinum post indultam christianis pacem ostendisse animi sui perfidiam ac uersutiam, nec Constantini et Licinii epistolis flecti potuisse, nisi postquam diuina iustitia  eum persecuta est.

Denique nequissimus ille homo, ut christiani nefandis gentilium superstitionibus polluerentur, primus uoluit »ut animalia omnia, inquit Cecilius, , quibus uescebatur, non a coquis, sed a sacerdotibus ad aras immolarentur, nichilque prorsus mense apponeretur, nisi aut delibatum,« id est, cuius particula diis oblata esset, »aut sacrificatum, aut perfusum mero.« Que quidem iam a nobis superius enucleata explanataque sunt. At ibi preterea manifestum Eusebii auctoritate fecimus missa fuisse a Maximino per singulas prouincias edicta, quibus iubebat non solum ante publicas balneas collocari custodes, qui lauantes exsecrandis sacrificiis macularent, sed omnia etiam in foro uenalia impiis libationibus  inquinari, ut cuncti immolatis falso numini carnibus uescerentur.



ARTICULUS Iu.

De immensis exactionibus ac tributis, quibus Maximinus omnes, tam gentiles quam christianos, penitus oppressit.

Non in christianos tantum ceco furore inflammatus est Maximinus, sed in omnes etiam gentiles quos in ditione sua ac potestate tenebat. Cunctos enimuero nouis planeque intolerandis oppressit exactionibus et tributis: »In ceteris quoque,« sicut Cecilius ait , »magistri sui similis. Nam si quid reliqui, uel Diocles, uel Maximianus,« uidelicet Galerius, »reliquerunt, hic abrasit, sine ullo pudore auferens  omnia.« Ibi forsitan legendum magistris suis, nimirum Diocletiano et Galerio, qui ibi nominantur. Nonnumquam enim librarii ultimam uocis alicuius litteram omittunt, tum presertim cum alia sequitur ipsi similis. Nomen autem reliqui propter subsequens uerbum reliquerunt, superfluere uidetur. Iam uero ostendimus quanta Diocletianus et Galerius tributa exegerint. At Maximinus maiore adhuc seuitia ea omnia abstulit, que ab illis relicta fuerant.

Debita quippe in futuros annos soluere cogebat, atque idcirco Horrea priuatorum claudebantur, uerba sunt Cecilii , apothece obsignabantur, id est, celle, in quibus non solum uina, uti hoc uerbo sepius significatur, sed etiam fruges reseruari solebant,  claudebantur, muniebanturque sigillis, ne quis ex iis aliquid nisi pro imperatore auferret. Atque hinc fames, pergit Cecilius, agris ferentibus. Ita in manuscripto codice, ac bono quidem hoc sensu: quamuis agri multos fructus ferrent, homines tamen fame necabantur; quia Maximini satellites et uina cuncta, et fruges omnes, immani crudelitate auferebant, ut ea in fisci publici gratiam aliis in regionibus uenumdarentur. Nonnulli tamen in textu Cecilii addiderunt particulam non, uncinis tamen inclusam, ante uerbum ferentibus; ut sit haud dubie iste uerborum Cecilii sensus: Nihil agricolis factum reliqui, quod serere ac metere deinceps possent, ac proinde agros nichil attulisse. Sed nichil sane sine certa auctoritate addendum textui, si alius, sicuti uidimus,  bonus ex eo sensus possit exprimi. Ceterum narrat Eusebius  post diuulgatum ab eodem Maximino aduersus christianos edictum insperatam contigisse famem, quam pestis subsecuta est. Sed eam tribuit imbribus et pluuiis que solito more per hybernum tempus non ceciderant.

Prosequitur deinde Cecilius: »Armentorum ac pecorum greges ex agris rapiebantur ad sacrificia quotidiana, quibus eos adeo corruperat ut aspernarentur annonam, et effundebant passim sine delectu, sine modo, cum lites uniuersos, quorum numerus ingens erat, pretiosis uestibus et aureis nummis expungerent omnia, gregariis et tyronibus argentum daret, barbaros omni genere largitionis honoraret.«  Et hec quidem omnia transcripsimus, quandoquidem uarii ibi animaduertuntur scribe errores; tametsi in manuscripto sic scripta sint, nisi quod legitur largitionibus pro largitionis, et quidem pessime. Quidam itaque restituendum suspicantur suos pro eos: deinde uero effunderent pro effundebant, aliqui es effundebant. Tum postea pro lites quidam milites, alii satellites, nonnulli comites, alii diuites. Denique pro expungerent unus expungeret; alter expleret, alius excoleret, nec deest qui emendari uelit expungeret. Ex hoc autem uel solo exemplo disce quam fecunda sint hominum ingenia, cum tentant excogitare ueram corrupti alicuius textus lectionem. Neque tamen certo affirmari potest utrum aliquis ex iis scopum adhuc attigerit. Quamlibet  enim ex his emendationibus elegeris, uix inde clarum certumque sensum efficies. Querendus est igitur alius codex, ut omnia recte, si fieri potest, restituantur. Interim ut percipi possit Cecilii mens et sententia, animaduertendum est quatruplex ab eo distingui hominum genus. Primum eorum, quos Maximinus raptos ad quotidiana, uti dictum est, sacrificia, immolatis falso numini cibis sic corrumpebat et saturabat ut aspernarentur et effunderent annonam. Secundum genus erat precipuorum militum, uel familiarium eius, uel, si uelis, assentatorum, quibus uestes pretiosas et aureos nummos erogabat. Tertium gregariorum et tyronum militum, quibus argentum largiebatur. Quartum denique genus  barbarorum, quos idem Maximinus honorabat omni largitionis genere. Ex his autem ita obseruatis colligi potest hunc esse Cecilii nostri sensum. Maximinus largiebatur hisce omnibus singillatim hominibus ea omnia que a nobis memorata sunt, et que ille maximis immensisque tributis et exactionibus extorqueri preceperat.

Neque in animum, queso, inducas hanc a nobis gratis fingi interpretationem uerborum Cecilii, que certe nichil minus quam Lactantiana sunt. Nam illa haud prorsus inepte firmari stabilirique potest hisce Eusebii de eodem Maximino uerbis: »Posthec non unam dumtaxat urbem, aut regionem, sed uniuersas prouincias, imperio suo subiectas, auri, argentique, et pecuniarum exactionibus et indictionibus grauissimis,  uariisque subinde condemnationibus uexauit atque oppressit. Sed et locupletissimum quemque paternis auitisque spolians bonis, ingentes opes ac nummorum aceruos, assentatoribus suis,  familiaribus suis ac satellitibus donabat . . . . . Ac milites quidem lasciuia ac mollitie diffluere permisit. Presides uero ac duces, perinde ac tyrannidis sue consortes, omni rapacitate atque auaritia grassari aduersus prouinciales precepit.« Porro autem his omnibus, que ab auctore nostro et Eusebio dicta sunt, enucleandis lucem aliquam pretulerunt, que retulimus de Galerio, quem quidem, sicut et Diocletianum Maximinus, ut antea obseruatum est, imitatus ea omnia corrasit, que uterque reliquerat. Postremo Cecilius addidit   omnia uiuentium bona ab hoc crudeli tyranno direpta fuisse, more clementium latronum qui uidelicet tunc clementes uidentur, quando aliorum bona, opes, et pecuniam, salua et incolumi eorum uita, diripiunt.



ARTICULUS u.

De effrenata ac perdita Maximini libidine.

Omnia, tametsi maxima, Maximini scelera superabat nequissima ac perdita libido. Quanta autem fuerit, si queras, respondet Cecilius : uincit officium lingue sceleris magnitudo. Que quidem totidem sunt Lactantii in genuinis eius operibus uerba . Non inde tamen inferas hunc librum ab eodem Lactantio  fuisse compositum. Etenim non adeo insolitus et extraordinarius est hic loquendi modus, quin illum duo scriptores adhibere, uel unus ab altero desumere potuerit. Huc accedit, quod ab Lactantii stylo prorsus aliena sunt hec proxime antecedentia Cecilii nostri uerba: »Et tamen his uerbis exprimere pro indignatione sua non potest. Nam etiamsi ibi, ut quidam autumant, legeretur exprimi, non idcirco tamen Lactantianam dictionem efficient Quid enim significat pro indignatione, id est, stomacho et ira? Melius forsitan pro indignitate. Sed quis asserere audebit hanc esse ueram Cecilii lectionem?

Dicit autem ille effrenatam plane atque indomitam Maximini libidinem nullis posse uerbis explicari.  Cuilibet enimuero nobili femine, aut uirgini, cuius facies erat liberalior, pudicitiam eripuit. Patribus uero et maritis secedendum erat, ne raptum filiarum et uxorum suarum impedire crederentur. uerum femine omnes prius per singulos artus inspiciebantur, Ne qua pars corporis, ait Cecilius , regio cubili esset indigna. Suetonius autem narrat Antonium exprobrasse Octauio Augusto »conditiones quesitas, id est stupra quesita per amicos, qui matresfamilias, et adultas etate denudarent, atque perspicerent tamquam Throanio mangone uendente.« . Tum ergo rapte omnes femine reuera spoliate sunt, atque inspecta earum membra, antequam raperentur. uide, si lubet et uacat, scriptas in hunc Suetonii locum  obseruationes. Si qua uero mulier Maximino sistenda, denudari detrectasset, in aqua mergebatur, quasi rea maiestatis. uariis autem penis crimen lese maiestatis olim uindicatum est, ac postea gladio, et bonis omnibus fisco addictis. Sed Maximinus pudicas illas mulieres submergi maluit.

Turpissimum insuper ille morem induxerat, ut nemo sine eius permissu duceret uxorem, et ipse unamquamque nupturam delibaret. At si Herodoto fidem tribuamus, idem mos apud Andyrmachidas, Africe populos, inualuerat. Quid multa? Maximinus ingenuas uirgines imminutas seruis suis donabat uxores. In manuscripto codice, quidquid aliqui causentur, scriptum reipsa est imminutas, id est, corruptas, nec amplius integras et intactas. Nam et Plautus cecinit:

Neque pudicitiam meam mihi alius quisquam imminuit.
Atque hoc uerbum eodem sensu a Firmiano Lactantio accipitur.

Sceleratissimi porro Imperatoris exemplum secuti sunt non solum eius comites, qui suorum  cubilia impune uiolabant; sed quilibet etiam pro libito rapiebat mediocrium filias. Parentibus uero recusantibus aut pereundum erat, aut si salui esse uellent, cogebantur filias suas in matrimonium collocare barbaris, eiusdem Maximini stipatoribus, qui ei sese tradiderant. At si queras qui fuerint illi barbari homines, respondebimus scriptis quidem a Iornande  proditum Gothorum auxilio Quinquegentianos ab Herculio, Parthos a Maximiano, et Narseum Persarum regem a Galerio, uti diximus, uictos fuisse ac profligatos; uerum auctor noster de Gothis haud dubie loquitur, quia ibidem subiunxit illos ex horum gente assumptos ab eodem Maximino stipatores suos, satellites et protectores. Denique uidimus quanta crudelitate nefarius ille homo ualeriam, Galerii imperatoris paulo antea uiduam, propterea occidi iusserit, quia illicitas eius nuptias constanter recusauerat.



ARTICULUS uI.

Cur et quomodo Maximinus bellum Licinio indixerit, uictusque sit; quo etiam modo in Tauri montis angustias  fugerit, ac deinde conatus fuerit sese Tarsi in Cilicia defendere ac tueri.

Pacem cum Licinio Maximinus eo, quem superius exposuimus, modo fecerat. uerum ubi cognouit sororem Constantini, cui iam bellum indixerat, illi desponsatam fuisse, affinitatem hanc suspectam inde magis habuit, quod Galerii, uti prius diximus, impulsu Diocletianus eumdem Licinium, ipso postposito, creauerat imperatorem. Quamobrem fedus occulte, quemadmodum antea quoque obseruatum est, pepigit cum Maxentio in omnibus, sicut ait Eusebius, ipsi simillimo. Cum autem postea resciuisset eum uictum fuisse a Constantino, huicque uictori datum a senatu primi imperatoris titulum, tanto exarsit dolore,  ut inimicitias palam profiteretur. Et certe idem Eusebius memorie prodidit illum tunc publica negotia indecore tractantem, atque singulari in imperii consortes insolentia inflatum, sibi in titulis et honoribus uindicasse primum inter eos locum, ac deinde desperatione insanientem, ictum cum Licinio fedus uiolasse, suscepto bello plane implacabili.

Ubi itaque certior factus est nuptias Licinii cum Constantini Magni sorore celebrari, ac utrumque iis conficiendis esse occupatum, tum cito exercitum mouit e Syria, festinatisque itineribus, primum in Bithyniam, ac traiecto dehinc freto Thracico, ad portas Bizantii uenit. uerum seuientibus hyemis frigore, niuibus, et imbribus, exercitus eius plurimum debilitatus est. Licinii autem milites promissis atque muneribus  corrumpere frustra tentauit. Sed hi tamen auxilio destituti, ac paucitate sua diffisi, Byzantium, post undecim obsidionis dies, ei dediderunt. Tum dehinc Heracleam, que primum Perinthus uocabatur, redegit in ditionem suam. Iam uero inde ad mansionem, ait Cecilius, millia decem et octo processerat, cum Licinius Adrianopolim, et inde ad secundam mansionem, totidem ab Heraclea millibus distantem, iuit illi obuiam. Quia uero Maximinus septuaginta militum millia, et ipse triginta tantum millia habebat, eum potius morari, quam dimicare decreuerat. At propiores sibi erant exercitus, nec prelium idcirco potuit amplius ab utroque declinari. Maximinus igitur tunc uotum Ioui uouit ut, si uictoriam cepisset , statim  extingueret Christianorum nomen. Contra uero Licinius, ut inferius dicetur, uerum Deum precibus sibi ab angelo dictatis inuocari iussit.

Pridie autem kalendas Maii Maximinus castra mouit, sibique inuicem aduersa fronte illius Liciniique exercitus obuiam sic processerunt, ut solo quem Serenum uocant, sterili campo separarentur. Tunc de pace secum collocuti imperatores, eam Maximinus penitus reiecit. Ad manus igitur uentum est, atque Liciniani in hostes tanto impetu irruerunt, ut his ad internecionem cesis, ipse Maximinus, sumpta seruili ueste, fugere adactus fuerit. Atque ita hoc prelium a Cecilio nostro describitur. Zozimus uero narrat  acriter utrimque pugnatum  , in Illyricis, ac primo quidem fractos superatosque apparuisse Licinii milites; sed redintegrata pugna, uictum fugatumque Maximinum. Eusebius autem scribit  eum demonum auxilio militumque suorum multitudine confidentem, in certamen descendisse. Sed quia Dei ope ac subsidio plane destitutus erat, fusam deletamque fuisse maiorem exercitus eius partem, alteram uero se ad uictorem contulisse. Saluti igitur sue consulere coactus Maximinus, sumpsit seruilem habitum, ac, per agros et uicos sese occultando, uix tandem ex manibus hostium effugit.

uides itaque Zozimum in hoc ab Eusebio et auctore nostro discrepare, quod tradiderit Licinium primo  conflictu uisum fuisse a Maximino superari, alii uero cesos impune huius milites, qui uix sese defendere ausi fuerant. uerumtamen Zozimus non id reapse factum asseuerat, sed dumtaxat uisum esse fortasse aliquibus tantum falso rumore deceptis. Quod autem adiecit prelium illud commissum esse in Illyricis, a quibus campus Serenus distare uidetur, in hoc quidam illum erroris accusant. Sed hi fortassis animum non satis aduerterunt uarios assignari Illyrici limites; de quibus Strabonem et Appianum a nobis iam citatos adire poteris. 

Porro autem Maximinus fuga elapsus, una nocte, ait Cecilius , et una die Nicomediam alia nocte, id est, intra quatuor circiter et uiginti horarum  spatium peruenit, cum locus prelio, hoc est, campus Serenus, abesset millia centum sexaginta, siue tres ut minus supra quinquaginta leucas, si tria millia unam leucam conficiant. Si geographis autem credamus, illud iter adhuc longius est. At certo asseri nequit que fuerit Cecilii leucas et millia computandi ratio, uel utrum librarius in numeris, tametsi integris, describendis non errauerit. Utut sit, Cecilius plane significat summam fuisse Maximini fugientis festinationem, ac longissimum profecto iter ab illo paucis horis peractum. Neque est tamen quod id prorsus mireris; nam timor, ut aiunt, alas fugienti addiderat.

Nicomedie uero ille uxorem, filios, paucosque ex palatio comites raptim secum duxit, atque in Cappadocia  collectis militibus, resumpsit imperatoris uestem. Ibi autem Cecilius innuere uidetur Maximinum fugisse usque ad Cappadocie fines, ubi scilicet ea Tauro monte a Cilicia disterminatur. Posthec enim narrat quomodo Licinio aduentante, Maximinus qui aliquamdiu in Cappadocia remanserat, hinc rursus fugerit in eiusdem Tauri montis angustias. Munimentis autem et turribus ibi fabricatis, iter Licinio obstruere quidem connisus est: uerum inde dextrorsum, uerba sunt Cecilii, in manuscripto autem codice detorsum, forte detrusus, aut depulsus, postremo confugit Tarsum, Cilicie uidelicet urbem, in quam per Tauri montis fauces aufugerat.



ARTICULUS uII.


De funesta Maximini morte, ac quamdiu regnauerit, quoue anno mortuus sit.

Nihil sane Maximino profuit Tarsum confugisse. Nam ibi a Licinio terra marique obsessus, rebusque omnibus desperatis, hausit uenenum. Sed antea uir, ut iam diximus, plane ebriosus, capite damnatorum exemplum, quod Zenodotus et Suidas ab Erasmo citati memorant, secutus, cibo se et uino ingurgitauit, quo primum uis ueneni repercussa est. uerum ubi illud in precordia eius penetrauit, tantis doloribus fuit excruciatus, ut per dies quatuor insana rabie percitus, terram manibus effossam deuorauerit. Parietibus uero caput impegit tanto impetu, ut oculi  de loco suo exsilierint. Amisso autem uisu, Deum tandem uidere cepit, candidatis ministris, ait Cecilius , de se iudicantem. Aliqui ibi subaudiri uolunt uerbum circumdatum, alii particulam cum, hisque uerbis, candidatis ministris, angelos significari. Nonne uero Cecilius potius collineauit ad candidatorum ordinem, qui senatorius erat, et ex quo candidati questores et pretores eligebantur. Unde sensus Cecilii erit, tunc uisum a Maximino Deum, qui per suos ministros albis, sicut candidatorum ordo, uestibus indutos, sententiam in eum ferebat. De illo autem candidatorum ordine in uariis codicis Theodosiani legibus mentio fit, in quas uidende Gothofredi obseruationes, et Panciroli in dignitatum notitiam. Quidquid porro de hisce candidatis statuatur, certe  Maximinus frustra implorauit ueri Dei Christique Domini clementiam. Eo quippe detestabili genere mortis nocentem, ita loquitur nec semel quidem Cecilius noster, id est, nefarium et execrandum spiritum efflauit.

Si quis uero requirat quid alii scriptores de eiusdem Maximini morte litteris prodiderint, ex Eutropio primum discet illum, res nouas molientem, Licinio bellum in Orientis partibus intulisse, et uicinum exitum repentina morte preuenisse Tarsi in Cilicia. Zozimus uero scribit illum a Licinio, sicuti diximus, uictum per Orientem uenisse in Aegyptum  et tandem obiisse Tarsi, . Breuius Aurelius uictor dixit eum apud Tarsum periisse, et in Epitome adiecit morte  simplici. At Hieronymus , ubi de persecutorum mortibus disputat, ex iis quosdam fuisse testatur, quorum oculi contabuerint. Quem autem his uerbis alium clarius designabat, quam huncce crudelissimum Maximinum? Nam preter auctorem nostrum Chrysostomus  hunc ipsum nominatim appellando, unum ex iisdem tyrannis esse tradit qui miserabili morte interierunt, et cuius pupille suo exsilierunt ex loco. Eadem quoque Epiphanius memorat , sed in textu eius, sicut et Zozimi, Maximianus pro Maximinus legitur.

uerum hec fusius ab Eusebio descripta sunt  . Manifestum siquidem ille facit eumdem Maximinum, postquam prelio fusus in fugam sese dedisset, legem, quam ille integram retulit, pro Christianis sanciuisse, ac magna quidem, sed mitiore, quam merebatur, pena mulctatum. In secundo namque prelio, haud dubie prope Tarsum, domi se occultauit, et plaga celitus percussus, tantis totius corporis arsit doloribus, ut pronus humi uolutaretur. Fame autem et occulto quodam igne diuinitus immisso adeo contabuit, ut nudatis macie ossibus pristinam plane amiserit formam et speciem. Demum scelera sua confessus, mortemque aduocans, exhalauit animam. Atque ita quidem Eusebius hunc extremum Maximini morbum, funestamque illius  mortem describit, qui nullam tamen ueneni, quod Cecilius ab illo haustum asseuerat, fecit mentionem. Expende autem, queso, utrum dici possit hoc ab eo idcirco pretermissum; quia ipsi incompertum fuerat, aut si cognouerit, persuasum forsitan habebat Maximinum, potato ueneno, tamquam occulto igne diuinitus immisso, extinctum et necatum.

Ceterum citatus a nobis Aurelius uictor asseuerat miserum hunc imperatorem periisse post biennii Augustum imperium: in Epitome uero: »Cesar quadriennio, dehinc per Orientem Augustus triennio fuit.« In alterutro, uti uides, loco erratum est. At Cecilius noster perspicue edixit primum Maximini cum Licinio prelium commissum fuisse, cum ille kalendis maii octauum imperii sui annum impleret.  Postea uero Tarsum, uti dictum est, fugit. Aliquot igitur inde elapsis mensibus, forte circa mensem Augustum ibidem mortuus est, anno Christi, ut quidam putant, 312, alii 314, alii tandem, sicuti uerisimilius uidetur, anno 313. Nos uero iam animaduertimus illum a Diocletiano purpura Cesaris indutum kalendis maii anno 305, et anno 310 Augustum imperatorem in campo Martio nuncupatum, si tamen Cecilio nostro, uti supra diximus , fides habenda sit. Nam recentiores existimant illum ab anno 307, alii uero 308, renuntiatum fuisse imperatorem; quam quidem supremam dignitatem per annos quinque et amplius ad mortem usque obtinuit.



ARTICULUS uIII.

 De Maximini uxore et liberis, ac funesta eorum morte.

Obseruatum a nobis iam fuit Maximinum e prelio fugientem uenisse Nicomediam, unde uxorem ac liberos, ibi antea relictos, secum adduxit, habuitque fuge sue comites. Planum quoque fecimus quonam modo nefarius ille imperator hanc ipsam uxorem suam, ut ualeriam post Galerii uiri sui mortem duceret, repudiare uoluerit. Mentionem autem Eusebius facit  plurium Maximini liberorum quos imperii titulorum et imaginum participes fecerat. Sed eo, quemadmodum enarrauimus, mortuo, Licinius, a quo uictus  est, iussit illos omnes interfici. Addit autem iis ita extinctis, tam ipsorum quam impii eorum parentis imagines fuisse confractas et obliteratas. Atque hec quidem nec plura de iis Eusebius memorie mandauit.

uerum auctor noster, longius progressus, plures quidem alicubi memorat Maximini filios, alibi uero: »Ipsius,« inquit , »Maximini filium suum maximum, agentem in annis octo, et filiam septennem extinxit« Licinius. »Sed prius mater eorum in Orientem precipitata est.« Quedam autem in hoc textu menda esse opinantur. Etenim nonnulli putant sublatam ibi uocem suum, alii legendum filium natu maximum, uel filium tum maxime, alii denique filium in Cilicia. ueremur tamen ne citata ipsiusmet  Cecilii nostri atque etiam Eusebii uerba non satis attenderint. Plures enimuero uterque notat Maximini liberos, quos Eusebius imperii, uti mox dicebamus, ab eo, dum uiueret, consortes factos testificatur. At Cecilius noster , etsi priori loco plures etiam Maximini liberos memoret, secundo tamen loco unum tantummodo nominat, eumque octennem, ac septennem filiam, ambosque Licinii iussu occisos. At ubique ille penitus siluit utrum hic Maximini filius a patre suo aut imperator, aut saltem Cesar nuncupatus fuerit. Si autem octennis ceteris eius filiis maior natu dicatur, cui credibile fiet alios etate longe minores uel imperatores, uel Cesares ab illo, sicut ait Eusebius, creatos fuisse?

 Numquid autem responderi potest hunc Maximini filium ab auctore nostro appellari Maximum non suam propter etatem, sed quia proprium erat illius nomen? Sed fac, si uelis, hec omnia esse uera. At quam, amabo te, ob causam nunc Cecilius  huius tantum meminit, non uero aliorum Maximini filiorum quos Eusebius Licinii mandato interfectos esse denuntiat? Nonne Cecilii nostri in hoc libro, uti animaduertimus, propositum fuit palam omnibus facere tyrannos, qui Christi Ecclesiam tanto furore uastauerunt, debitas equissimo Dei iudicio penas ita pependisse, ut nulla eorum stirps aut radix remanserit? Cur ego unius tantum facit mentionem, atque alios omittit quos Eusebius Licinii mandato necatos fuisse asseuerat?

 Neque dixeris plures Maximini liberos a Cecilio memorari, uidelicet illius filium ac filiam, qui eodem Licinio iubente trucidati sunt. Nam Eusebius de iis Maximini liberis loquitur, quos ille fecerat imperii sui participes. Sed id de illius septenni filia dici nequaquam potest. Perpendas igitur uelim quomodo Cecilius secum, et cum Eusebio reconciliari queat. Quod si errorem hunc in illius, qui librum eius transcripsit, imperitiam aut negligentiam reiiciendum contendas, doce nos, queso, quo tandem modo hic error corrigendus sit.

Quod autem ad uxorem Maximini imperatoris spectat, illa in Orientem, sicuti ait noster Cecilius, in quo plures feminas ille mergi iusserat, precipitata  est. At quidam arbitrati sunt ibi in illius textu legendum non quidem Orientem, sed Orontem. Magnus siquidem Syrie fluuius est, qui sepe apud geographos aliosque scriptores Orontis nomine nuncupatur. Sed hec emendatio aliis inutilis fortasse uidebitur. Ab Hegesippo enim  et Isidoro eius sequace  de hoc ipso flumine scriptum legimus: De originis sue tractu Orientem huncce fluuium appellauerunt.



CAPUT XIu.

De Licinio imperatore.



ARTICULUS PRIMUS.

De Licinii patria, parentibus, uitiis, eiusque cum  Galerio familiaritate; utrum ab eo Cesar simul et imperator factus sit, ac Galerius moriens ei coniugem suam et filium in manus tradiderit.

Licinius Dacia, teste Eutropio, atque etiam Socrate, eaque noua, ut Anonymus ualesianus ait, oriundus erat: sed uilioris, sicut ille ibidem addidit, originis. Et certe Aurelius uictor memorie prodidit illum ortum esse ex genere agrariorum et rusticantium. Narrat autem Cecilius noster hunc Galerii imperatoris fuisse »ueteris contubernii amicum, et a prima militia familiarem, cuius consiliis ad omnia regenda utebatur,« uel sicut Zozimus et Socrates aiunt , ueterem amicum, familiarem, et contubernalem,  ac tandem, sicut memorat Eutropius, notum ei, et antiqua consuetudine, et strenuis in bello, quod aduersus Narsen gesserat, laboribus atque officiis acceptum. Eam itaque ob causam Galerius uolebat quidem illum ad supremum imperii fastigium prouehere; sed noluit primo eum Cesarem facere, uerba sunt Cecilii, ne filium nominaret; ut postea in Constantii, quem breui moriturum sperabat, locum nuncuparet Augustum et fratrem. Mos enim erat, ut Cesares ab imperatoribus et Augustis filii, quemadmodum imperatores ab iisdem imperatoribus fratres uocarentur.

Pauca ac fere nichil de Licinii uitiis auctor noster litteris mandauit, siue quia ea non nouerat, siue potius quia tacenda esse duxit. Nam huius non secus  ac Constantini Magni, uti ille tradidit, studio, opera et pietate religio christiana in pristinum statum restituta, de tyrannis mirabilem plane egit triumphum. Huc accedit quod huic libro Cecilius finem imposuit post datum ab eodem Licinio in christianorum gratiam edictum, et antequam eos persequi ac uexare cepisset. Nonne igitur uero satis simile est eum noluisse debitam eidem Licinio, quem precipuum Ecclesie liberatorem agnouit, tam preclarum ob factum, commemoratis eius uitiis, gloriam minuere?

uerumtamen ille, uti mox diximus, fatetur hunc ipsum fuisse sceleratissimi Galerii amicum, familiarem et consiliarium. At hec amicitia, familiaritas,  et consuetudo illi non magne procul dubio laudi esse poterat. Alibi uero ab eodem Cecilio nostro dicitur in largiendo tenax. Sed hoc mitiori loquendi modo aliquid de auaritie eius uitio imminuere potius quam illud, prout par erat, arguere uidetur. Nam et hoc et alia eius uitia alii scriptores longe acrius insectantur. Audias uelim anonymum ualesianum: »Scelere, inquit, auaritia, crudelitate, libidine seuiebat, occisis ob diuitias pluribus, uxoribus eorum corruptis.« Testatum quoque Eusebius facit preter nefariam hanc illius libidinem, nullum modum habuisse sordidam eius parcimoniam, nec satiari potuisse habendi cupiditatem. Tantalico enim, inquit, quodam morbo laborans, tametsi immensa auri, argenti, et opum copia thesauros impleuisset, ingemiscens  adhuc de sua paupertate querebatur. Quin etiam scriptis Aurelius uictor tradidit eius parcimoniam fuisse agrestem, et leuiores ipsi uisos insontium et nobiliorum philosophorum seruili more cruciatus. At in sua Epitome his illum coloribus depinxit: »Auaritie cupidine omnium pessimus, neque alienus a luxu uenereo, asper admodum, haud mediocriter impatiens, infestus litteris, quas per inscitiam immodicam uirus, ac pestem publicam nominabat, precipue forensem industriam.«

Ubi autem Galerius imperator cognouit Constantium, iamiam moriturum, Constantino filio suo imperium dedisse, tum summam imperatoris dignitatem eidem Licinio, tam arctis amicitie uinculis sibi coniuncto tribuit. Iam uero superius patefecimus  quomodo, qua in urbe, ac quibus presentibus illum fecerit imperatorem. At in dubitationem eruditi homines adducunt utrum ille tunc Cesar tantum, an Cesar simul et imperator inauguratus fuerit. Nam ualesius olim arbitratus est eum anno 308 Cesarem, et anno 311 creatum imperatorem. Ea autem ad id asserendum ratione potissimum ducebatur, quod Galerius in edicto, paulo ante mortem suam conscripto, nullum eiusdem Licinii habuerit sermonem. Re tamen accuratius examinata, agnouit cum ex codicibus manuscriptis, tum ex Nicephoro nomen illius huic edicto reuera fuisse inscriptum.

Alii igitur opinantur ipsum aliquo saltem tempore renuntiatum Cesarem, priusquam Augustus crearetur. Alii uero arbitrantur ex Cecilio nostro colligi  posse eum appellatum dumtaxat imperatorem. Diserte etenim ille asserit Galerium, sicuti paulo ante diximus, noluisse Cesarem illum renuntiare, ne filium appellaret. Sed quid impedit quominus Cesar et Augustus una et eadem, aut una et altera die factus fuerit? Enimuero iam obseruauimus Maximinum una die scutarium, protectorem, et tribunum; altera uero creatum fuisse Cesarem. Timendum itaque Galerio non erat ne ipsum tunc filium uocaret. Denique ea ratione Aurelius uictor et anonymus ualesianus, qui eum Cesarem factum dicunt, cum aliis facile conciliabuntur. Neque huic opinioni repugnant uaria Maximiani Herculii, qui huic inaugurationi interfuit, itinera. Quamuis enim illa moram aliquam postulare  uideantur, uir tamen iste, imperandi auidissimus, summa diligentia et festinatione ea conficere potuit.

Quidquid porro ea de re sit, fatentur peritiores critici Licinium anno 307, die 2 Nouembris, imperatorem non sine maxima Cesaris Maximini inuidia fuisse salutatum. Postea uero ille adfuit Galerio Sardice, quemadmodum superius enarrauimus, morienti, qui illi tunc coniugem suam et filium commendauit ac tradidit in manus.



ARTICULUS II.

De Licinii et Maximini discordia, et pace facta; de eiusdem Licinii cum Constantia Constantini Magni sorore sponsalibus et nuptiis, de rupta dehinc eum inter et Maximinum pace, de illorum prelio, et precibus  ab Angelo, quidquid Tollius dixerit, Licinio dictatis et insigni illius uictoria.

Post Galerii mortem orta est Licinium inter et Maximinum tanta discordia, ut ad arma pene uenerint. Sed pacem certis conditionibus, uti animaduertimus, in freto Thracico pepigerunt, ad breue nichilominus exiguumque tempus duraturam. Maximinus siquidem, qui ferre non poterat illum ita sibi fuisse prelatum, ubi intellexit Constantiam, Constantini Magni sororem, ei desponsam esse, in animum induxit illos hac affinitate contrase deuinciri. Suspicionem porro auxerunt nuptie, anno, uti putant, 313, celebrate Mediolani, quam in urbem Licinius a Constantino arcessitus fuerat. Scriptum quippe in Aurelii  uictoris Epitome legimus: »Constantinus sororem suam Constantiam Licinio Mediolanum accito coniungit.« Nec immerito prorsus iure Maximinus hanc affinitatem suspectam habuit. Nam Constantinus, uti narrat Zozimus, , , , , .  »Licinio Mediolanum accersito sororem Constantiam in matrimonium tradidit, quam et antea se daturum promiserat, cum eum sibi socium contra Maxentium hostem adiungere uellet.« Si quem uero alium preterea testem desideres, anonymum ualesianum protinus tibi dabimus, cuius hec de iisdem nuptiis et federe sunt uerba. »Cum recepisset Italiam  Constantinus, hoc Licinium federe sibi fecit adiungi, ut Licinius Constantiam, sororem Constantini, apud Mediolanum duxisset uxorem.«

Itaque Maximinus, cuius occultum cum Maxentio fedus iam annotauimus, statim atque certior factus est illos ambos imperatores nuptiarum solemnibus detineri, exercitum ex Syria, ut supra etiam retulimus, duxit in Bithyniam, et Byzantium, ac deinde Heracleam in deditionem redegit. Sed obuiam ei uenit Licinius, contractis, quantum poterat, copiis. Imminente autem prelio, Angelus ipsi, nocte quiescenti, precationem dictauit, qua recitata, uictoriam obtineret. Discusso somno, eam iussit a notariis, quemadmodum ab auctore nostro exhibetur, integram describi,  illiusque exemplar singulis dari militibus. Inde hi alacriores facti, antequam prelium in campo Sereno inirent, ter post imperatorem transcriptas preces fuderunt. Tum postea, cum Maximinus ad pacem ferri non potuisset, hostes tanto impetu adoriuntur, ut iis, sicuti diximus, ad internecionem deletis, Maximinus uix fuga elabi potuerit.

uerum ibi nos medias ueluti inter acies moratur Tollius. Audacter enim pronuntiat has preces, quemadmodum uisam in somnio a Constantino crucem, nichil esse aliud quam stratagema, quo milites ad pugnam acrius accenderentur. Sed audacioris hominis impudens temeritas a Baudrio, eiusdem secte uiro, iure merito retunditur; nullam enim illius uane coniecture, et temerarie assertionis protulit rationem.  Ad hec uero, quis nescit huiusmodi somnia non solum Iosepho patriarche aliisque piis hominibus, uerum etiam ethnicis diuinitus immissa in sacris Scripturis memorari? Fatendum tamen est altum esse scriptorum aliorum de hac precatione silentium. Sed idcirco tanquam dolus et stratagema temere explodi non debuit; et certe nemo negare potest non sine diuini numinis auxilio reportatam fuisse a Licinio hanc de impiissimo tyranno Maximino tam insignem uictoriam. Sed de his uisis adhuc aliquid infra dicetur.



ARTICULUS III.

De edicto quod Licinius pro restituenda christiane Ecclesie pace publicauit.

Licinius post uictum eo, quo uidimus, modo Maximinum,  magnam exercitus illius partem, que ad eum confugerat, distribuit, Bosphorum transiit, uenitque Nicomediam. Ibi autem primum immortales pro parta uictoria Deo gratias egit. Tum deinde Litteras, ait Cecilius, siue edictum de restituenda christiane Ecclesie pace iussit promulgari. Idibus autem Iunii, id est, 13 huiusce mensis, tertioque tam ipsius, quam Constantini consulatu, hoc est anno Christi 313, illud datum fuit. Ab auctore autem nostro exhibetur, sicuti et ab Eusebio , qui illud ex Romana lingua in Grecam a se conuersum fuisse declarat. At ibi prefixum illi breue exordium transcripsit, a Cecilio omissum. Nam iste eius initium ab his tantummodo orsus est uerbis quibus Constantinus et Licinius significant se Mediolanum  conuenisse, ibique plura, uel sicut apud Eusebium, , quecumque ad reipublice bonum spectantia sollicite inquirendo, id in primis duxisse statuendum, ut unicuique potestas libera esset, quam uellet, religionem consectandi: »Quod quidem diuinitas,« ait Cecilius , »in sede celesti nobis atque omnibus, qui sub potestate nostra sunt constituti, placatum ac propitium possit existere.« At nemo non uidet corrupta esse hec uerba, nullumque iis sensum posse confici. Ex Eusebio itaque sic uidentur corrigenda: »quod quidquid est diuinitatis ac celestis numinis, nobis . . . propitium possit existere:« , .

 Iubet ergo imperator ut nulli, quam uoluerit, religionem amplectendi facultas denegetur: »ut possit summa Diuinitas,« Imperatoris hec adhuc uerba sunt, a Cecilio transcripta,  in omnibus solitum fauorem suum beneuolentiamque prestare.« Que autem uncinis inclusimus, in Eusebii textu non inueniuntur. Ab eo uero scriptum legitur , diuinum numen, pro quo Cecilius dixit, summa Diuinitas, hisque uerbis non Iupiter, ut quidam putant, sed is significatur, cuius summa est diuinitas, id est, haud dubie uerus supremusque Deus. Et id quidem ex allatis superioribus uerbis colligi facile potest.

Pergit Imperator: »Quare scire dicationem tuam conuenit placuisse nobis, ut, amotis omnibus omnino  conditionibus, que prius scriptis ad officium tuum datis, super christianorum nomine uidebantur,« ulla absque molestia hi religionem obseruent suam. Quidam uero ibi dignationem, non dicationem scribendum suspicantur, sed fustra. Nomen enim dicatio est titulus honoris, qui presidibus et proconsulibus dabatur, uti patet non solum ex relatione Anulini apud Augustinum , sed uariis etiam Constantini Magni legibus, hoc circiter tempore promulgatis. Que autem conditiones a Cecilio, he hereses ab Eusebio uocantur. At fatetur ualesius obscuram esse hanc dictionem, qua tamen opinatur designari Iudeos, Samaritanos, Marcionistas, aliosque hereticos, quibus hac lege fidem suam sectari permittitur. Sed in quadam codicis Theodosiani lege scriptum  uidimus, naualem heresim, et in subsequente naualem functionem. At ibi heresis nomen, non sectam aliquam a uera fide deficientem, sed functionem et munus significat. Quidquid porro de heresis nomine, quo Eusebius grece reddidit latinam uocem conditiones statuatur, hoc ipso imperatoris edicto, conditiones sumi uidentur suo naturali sensu pro dispositionibus et pactionibus, ad Christianos aliosque spectantibus, que quidem in aliis rescriptis ad presidem datis proposite antea fuerant, hocque edicto amouentur et abrogantur.

Nonnulli preterea existimant sequentia uerba, nunc cauere . . . . . contendant, esse adhuc deprauata, ac pro iis legendum, que nuge, ac seuere, alii, prorsus leue, et a nostra clementia aliene uidebantur. Emendationem  autem hanc inde confirmare nituntur, quia grece ab Eusebio scriptum est: , , que prorsus sinistra, et a nostra mansuetudine aliena uidebantur. Sed is qui hoc edictum e latino idiomate, uti dictum est, in grecum uertit, quedam ibi explicationis causa, et potuit adiicere. Dictu itaque difficile est quenam uera sit Cecilii lectio, quando quidem ibi, sicuti et paulo post, aliquid uidetur librarii oscitatione pretermissum. Itaque, donec alius codex emendatior inueniatur, id satis esse putamus, quod integer huius edicti sensus ex Eusebio possit cognosci.

Neque etiam promptum est indicare quenam sint ea  scripta, que ibidem ad presidem prius missa memorantur. Nonnullorum quidem opinio est designari legem a Maximino latam, postquam a Licinio uictus fugatusque fuit, et quam Eusebius integram descripsit. uerum lex illa, post eius fugam sancita, hoc Licinii edicto uidetur posterior. Aliam igitur, ac fortasse deperditam ille Imperator denotauit. Quibusdam insuper uisum est aduerbium quantocius, ibidem usurpatum, non bone esse latinitatis. Alii uero nos admonent illud a septimi Ecclesie seculi Scriptoribus adhiberi. uerum illos forsitan fugit eamdem dictionem in aliqua etiam inueniri Honorii imperatoris lege, quam eruditi anno Christi 395 latam esse annotarunt.

Ad hec uero quidam suspicantur non solum corrupta,  sed intellectu etiam difficilia esse ea uerba, que aduerbium illud ita subsequuntur: »Quantocius reddant etiam uel qui dono erunt consecuti, si putauerint de nostra beneuolentia aliquid, uicarium postulent, quo et ipsis per nostram clementiam consulatur.« Aliqui enim ominantur pro etiam emendandum et iam, alii et ita; ac pro dono erunt, quidam dono fuerunt, alii dono erant; item pro putauerint, aliqui optauerint, alii addi uolunt poscendum putauerint. Denique uicarii nomine quidam res restituendas, uel sicut iurisconsulti loquuntur, indemnitatem significari arbitrantur. Alii uero uirum aliquem, qui iudicis uel prefecti gerat uices, et damnum resarciendum definiat. uerum Eusebius hec clarius sic grece reddidit:  , , , , , . »Si qui eadem loca dono acceperint, ut ea protinus christianis reddant. Quod si qui ea loca emerunt, aut donata acceperunt, aliquid a nostra clementia petere uelint, ii prefectum, qui in illa prouincia ius dicit, adeant, ut a nostra serenitate ratio ipsorum habeatur.« Si quis tamen contendat non satis a Greco Eusebio perspectam fuisse latinorum uerborum significationem, huic certe nisi id recte probauerit, potius exspectanda est Ceciliani textus ex  alio codice emendatio, quam uanis aliquibus coniecturis indulgendum.

In sanctionis huius fine Imperator, quemadmodum ait Cecilius, precipit insuper ut illa proferatur programmate presidis, eoque munita in omnium notitiam ueniat. Nulla tamen apud Eusebium huius programmatis expressa mentio, sed eiusdem tantum legis ubique publicande. Programmatis autem nomine indicatur tabula publice proposita, in qua describi debuit illud Licinii siue presidis edictum, quo hic mandata imperatoris, in epistolis ad se missis tradita, debebant publicari. Denique Cecilius addidit: His litteris propositis, etiam uerbo hortatus est, nimirum Licinius, ut conuenticula, id est, christianorum,  ut sepius diximus, ecclesie, in statum pristinum redderentur. Quemnam autem hortatus est Licinius, nisi presidem ad quem Cecilius has litteras directas fuisse antea dixerat? Ipsi itaque huic presidi, Nicomedie tunc degenti, Licinius eas in manum dedit aut mitti precepit.

Ceterum auctor noster nos ibidem monitos esse uoluit eo edicto finem impositum fuisse crudelissime persecutioni, quam Diocletianus in christianos excitauerat. Totum uero, quo illa durauit, tempus ita ab ipso designatur: »Sic ab euersa ecclesia, usque ad restitutam, fuerunt anni decem, menses plus minus quatuor.« At que, amabo te, ecclesia ibi memoratur, nisi Nicomediensis, que Diocletianee persecutionis initio euersa, post illud Licinii edictum restituta  est? Nonne enim ille, uti uidimus, persecutionis illius initium orditur ab huiusce ecclesie destructione? Inde igitur, hoc est, a septimo mensis Februarii die anni 303 quo diruta fuit hec ecclesia, ac Diocletianus ad christianos persequendos aggressus est, usque ad hoc Licinii edictum, anno 313, die 13 Iunii datum, computantur anni decem, menses tres ac dies nouemdecim. Sed Cecilius dicere maluit menses plus minus quatuor, minorisque momenti esse censuit dierum, supra tertium mensem elapsorum, numerum indicare.



ARTICULUS Iu.

Quomodo Licinius Maximinum insecutus, ad necem sibi Tarsi in Cilicia consciscendam compulerit, ac summa rerum potitus, omnem superiorum tyrannorum  stirpem, omnesque eorum liberos exstirpauerit, ubi in primis de ualerio.

Nicomedie Licinius per aliquot dies, ac post latum superius edictum, commoratus, itineri sese postea cum exercitu suo ad insequendum Maximinum commisit. In Tauri autem montis faucibus, sicuti exposuimus, hic se ualidis propugnaculis ac turribus munierat. Sed inde a Licinio depulsus, Tarsum tandem confugit. Neque tamen ibi tutior fuit. Nam terra marique ab eiusdem Licinii exercitu obsessus, eam, de qua nos supra disseruimus, necem sibi inferre coactus est.

Licinius itaque, summam rerum adeptus, reliquam tyrannorum, qui tanta inhumanitate in christianos  seuierant, stirpem ac progeniem radicitus euulsit. Etenim in primis, inquit Cecilius, »ualerium, quem Maximinus iratus, nec post fugam quidem, cum sibi uideret esse pereundum, fuerat ausus occidere . . . . necari iussit.« Ita plane in codice nostro manuscripto, et in prima huius libri editione. uerum recentiores critici maxima profecto contentione secum de isto ualerio decertant. Quidam enim nullum tunc fuisse ualerium existimantes, opinati sunt deprauatum fuisse ibi a librario Auctoris nostri textum, ac scribi debuisse, ualeriam quam, minime autem ualerium quem. Suspicantur autem hanc ualeriam esse Galerii imperatoris uxorem, que post uiri sui mortem oblatum sibi, uti diximus, Maximini imperatoris coniugium  recusauit, atque idcirco ab illo in exilium, sublatis omnibus bonis, sociis, et famulis, missa per Syrie solitudines huc atque illuc errauit. Tam enimuero certum est, inquiunt, huic ualerie iratum fuisse Maximinum, quam incompertum cui alteri irasci potuerit.

Quod si obieceris mortem ualerie a Cecilio postea describi, tibi respondebunt eam ibi quidem ab ipso attingi leuiter, sed postea describi longe fusius, et magis enucleate. Nec absimili, sicuti aiunt, modo ibidem de Candidiani morte sermonem facit, de quo tamen adhuc uiuo deinceps loquitur. Plures igitur his rationibus impulsi, aut quia eis, quis fuerit ualerius, ignotum erat, in textu Cecilii ualeriam quam ulla absque hesitatione scribi curauerunt.

 Alii contra magnis animis insurgunt, contenduntque retinendum esse ualerii nomen, nichilque in Cecilii textu mutandum. Persuasum quippe habent hunc esse ualerium ualentem, qui quodam in numismate greco apud Goltzium appellatur, . . . . OYALENC. CEB. E. A. Imperator Cesar Publius ualerius ualens Augustus, anno primo. Neque etiam dubitandi locum esse putant, quin is sit ipse de quo Aurelius uictor in Epitome scripsit. »Dehinc Licinius Augustus efficitur, parique modo Alexander apud Carthaginem imperator fit, similique modo ualens imperator creatur, quorum exitus iste fuit.« Tum namque continenter narrat Seueri, Maximiani Galerii, Maximiani Herculii, Alexandri, et Maxentii exitum, sicque prosequitur: ualens a Licinio morte mulctatur.  At ibi, inquiunt, Aurelius uictor mortem ualentis, quemadmodum Cecilius noster, cum Maximini interitu coniungit. Atque inde inferunt hunc ualentem eumdem esse ac illum qui in prefato numismate ualerius ualens nuncupatur. Primum enimuero nomen ualerius, utpote ex Diocletiani familia ortus, et alterum ualens, pro cognomine suo acceperat. Posito autem hoc fundamento, haud dubitanter asseuerant eum imperatorem et Augustum esse factum, quando Maximinus anno 313 a Licinio debellatus profligatusque fuit.

Preterea sedulo obseruant hunc ualentem ualerium prepostere confundi cum altero ualente, cuius numisma a Mediobarbo exhibetur, et cum tertio ualente, quem Licinius, postquam Cibalensi pugna a  Constantino superatus est, creauit Cesarem. Prior enim ualens, Galerio imperante, tyrannidem usurpauit, isque ab Ammiano Marcellino Thessalonicus uocatur. Nam hec ipsa sunt illius de Galieno uerba: Ille perduellionum crebris uerisque appetitus insidiis, Aureoli, et Posthumi, et Ingenui, et ualentis cognomento Thessalonici, aliorumque plurium mortem factura crimina aliquoties lenius uindicabat . At ualens Goltzii representatus numismate, non appellatur Thessalonicus. Posterior autem ualens non Augustus et imperator, sed Cesar tantum a ualesiano Anonymo, et a Zozimo dicitur, suaque spoliatus dignitate, et ad priuatam conditionem paulo post redactus. In textu siquidem  Zozimi uerbum legitur, quo non solum necari et occidi, sed deponi etiam, et auctoritate priuari significat. Restat igitur, inquiunt illi, ut hic ualens, cuius Aurelius uictor, et Cecilius noster meminere, is sit, qui iubente Licinio occisus, in memorato Goltzii numismate ualerius ualens uocatur. Nec obiici sibi patiuntur nullam illius alibi umquam fieri mentionem. Neque enim ulla pariter mentio facta est Iuliani, Diocletiano regnante, tyranni, nisi apud Libanium, neque Perpenne Licinii, alterius etiam tyranni, nisi in unico numismate.

uerum tota hec opinio non alio nititur fundamento, quam auctoritate Aurelii uictoris, qui obitum ualentis cum Maximini morte coniungit, et unius nummi a Goltzio, uti dictum est, representati. Sed hec aliis  non magni forsitan uidebuntur ponderis, qui animaduertent plura ibi ab eodem Aurelio uictore confundi, atque huius ualentis et aliorum, sicut diximus, principum mortem simul coniunctimque ita enarrari, ut temporis ordinem nullo penitus modo sequatur. Nam Galerium Herculio preposuit, quamuis Galerius anno 311, et Herculius anno 310 mortuus esse dicatur. Deinde uero tametsi Maximini mortem coniungat cum ualentis morte, ibi nichilominus tacet quantum temporis inter utramque intercesserit. Neque etiam in Goltzii numismate disignatur quo tempore regnauerit ille ualerius ualens, aut ex hac uita migrauerit. Denique Cecilius aperte declarat hunc, de quo agitur, ualerium, ex eorum imperatorum tyrannorumque stirpe esse generatum, qui, Licinio regnante,  Christianos persecuti sunt. Atqui illum ualerium ualentem ab uno ex illis procreatum nemo hactenus nobis demonstrauit. Neque dixeris nomen ualerius iis fuisse proprium, qui ex Diocletiani familia suam ducebant originem. Nam demonstrandum adhuc tibi erit hoc nomen non aliis umquam datum, quam huiusce gentis hominibus, aut ualerium ualentem Diocletiani sanguine reuera fuisse progenitum. Nutant igitur huius opinionis fundamenta, nec satis firmis stabilita sunt rationum momentis, ut inde confici possit ualerium ualentem eum esse quem Licinius ante Cibalensem pugnam iussit interfici.

Quamobrem, si in Cecilii nostri textu nomen ualerii reipsa, uti uidetur, scriptum fuerit, nec ipsemet Cecilius, aut antiquarius librum eius scribendo errauerit,  extra dubium esse debet hunc originem traxisse ab uno ex his, quos hactenus memorauimus, Ecclesie christiane persecutoribus. Ex quo autem ortus, et utrum ualerius ualens reuera appellatus sit, si a nobis postules, ingenue respondebimus hoc nobis esse incompertum, eumque in illorum habendum numero, quorum mentio semel tantum, quemadmodum superioris sententie defensores fatentur, in alicuius auctoris scripto, uel quodam numismate occurrit. Nihil ergo certi de illo statuere possumus, nisi inconcussa Cecilii auctoritas prius stabiliatur.

Neque porro Licinius hunc solum ualerium, sed Candidianum etiam, et Priscam atque ualeriam, Diocletiani hanc filiam, illam uero coniugem, ac preterea  Maximini uxorem, filiumque octennem et septennem filiam, tandemque Seuerianum Seueri filium necari precepit. Sed de his omnibus suo loco egimus.



CAPUT Xu.

De Constantio Chloro, et Constantino Magno imperatoribus.



ARTICULUS PRIMUS.

Quam eximie fuerint Constantii Chlori uirtutes, quando Cesar factus, et Maximiani Herculii gener, an et quomodo Christianos tempore persecutionis in Galliis seruauerit incolumes, ac passus sit Ecclesias dirui; cur factus sit primus imperator, etsi a Galerio contemptus, ac quomodo Constantino, ad se reuerso, imperium tradiderit, et ubi mortuus sit.

 Nostrum de Constantio Chloro imperatore sermonem hactenus distulimus, ne ea que de illo et filio eius Constantino Magno dicenda sunt, longius a se inuicem distraherentur. Noster uero Cecilius ubi Diocletiani, Herculii et Galerii uitia patefecit, sic ibidem  prosequitur: Constantium pretereo; quoniam dissimilis ceterorum tyrannorum et Ecclesie persecutorum fuit, dignusque qui solus orbem teneret, siue toti terrarum orbi imperaret. At hec quo breuior, eo certe maior est tanti uiri commendatio, ac maximum utique preconium. Quamuis autem Cecilius noster eam ob causam ibi illum haud plane immerito preterierit; multa tamen de eo, oblata deinceps occasione, intermiscuit, que a nobis enucleanda illustrandaque sunt. Alicubi itaque ab eodem  auctore nostro  appellatur uir natura mitis. Ab Eutropio autem, cuius hac in re testimonium dubie fidei esse profecto non debet, uocatur homo egregius et ciuilitatis prestantissime, Gallis non modo amabilis, uerum etiam uenerabilis, qui fisci non affectabat commoda, sed prouincialium ac priuatorum diuitiis studebat. Postea uero Cecilius illum Maximiani Herculii generum nuncupat, ac merito quidem iure. Nam quando Diocletianus eum anno 292, ut supra annotauimus, creauit Cesarem, tunc ille priorem coniugem, ut scribit idem Eutropius, repudiare coactus, Theodoram, eiusdem Herculii priuignam, duxit in matrimonium.

Narrat adhuc auctor noster  Diocletianum statim atque immani, sicut diximus, crudelitate in christianos baccari cepisset, litteras ad  eumdem Constantium dedisse, quibus illi iubebat ut eadem, que ipse, faceret. uerum acceptis his litteris, »ne dissentire,« ait Cecilius, »a maiorum preceptis uideretur, conuenticula, id est, parietes , qui restitui poterant, dirui passus est, uerum autem Dei templum, quod est in hominibus ,« incolume seruauit. Ibi quidem in hoc auctoris nostri textu legitur maiorum; sed iam animaduertimus ibi fortasse legendum maioris, id est, Diocletiani qui eum fecerat Cesarem, et illo idcirco maior erat. Preterea ibidem expendimus quo iure auctor noster dixerit Constantium, ne a maiorum preceptis dissentire uideretur, passum fuisse dirui  christianorum conuenticulorum, siue ecclesiarum parietes, nec propterea Eusebio plane aduersetur.

Pro uirili quoque parte nostra conati sumus eodem in loco explicare quo sensu ille continenter adiecerit: uexabatur ergo uniuersa terra preter Gallias, quibus uidelicet Constantius imperabat. Palam quippe fecimus Eusebium uideri huic Auctoris nostri opinioni alicubi subscribere, alibi uero refragari. Sed qua potuimus, maiori diligentia perscrutati sumus que uera sit Eusebii mens et sententia, ac quis genuinus uerborum illius sensus. Scopum autem si attigimus, plane, nisi fallimur, ostendimus illum inepte prorsus contradictionis non posse merito accusari, secumque ac cum Cecilio nostro sic posse reduci in gratiam, ut nulla sit inter eos neque discordia, neque dissensio, sed perfectus consensus, communisque  concordia. Iam itaque ad alia, si lubet, gradum, faciamus.

Postquam Diocletianus et Herculius imperio, uti narrat Cecilius , nosque alibi uidimus, sese abdicarunt, Constantius primum imperatoris locum et Galerius secundum obtinuit, uel tunc, sicut Eusebius ait , Constantius Primus Augustus et imperator renuntiatus est. Et certe Eutropius et Zozimus eum primum, et ante Galerium collegam eius nominant. uerum is ipse Galerius illum spernebat ob ingenitam lenitatem atque infirmam eo tempore ualetudinem corporis; siue ut Cecilii uerbis utamur, quia ualetudine corporis impeditus erat. Spem itaque magnam Galerius habebat fore ut ille breui  moreretur, aut certe eum priuaret imperio.

Sed non longum profecto post temporis interuallum, ac forsitan citius quam ipse putabat, ab eodem Constantio, iam egroto litteras, ut diximus, accepit, quibus postulabat filium suum Constantinum sibi remitti. Cum uero Galerius illum patri suo, qui hoc non semel petierat, negare diutius ausus non fuisset, simulauit se Constantino permittere, ut ad patrem reuerteret, sed reipsa retinere illum uolebat. Constantinus tamen ex illius palatio, quemadmodum a nobis dictum est, clam elapsus, ad Constantium incredibili celeritate conuolauit. Ad illum autem, inquit Cecilius, »peruenit iam deficientem, qui ei militibus commendato, imperium per manus tradidit, atque ita in lecto suo requiem uite, sicut optabat,  inuenit.« Simili modo Eusebius narrat Constantium, lethali morbo in palatio et regio cubili decumbentem, ex hoc exsiliisse, ut filium suum, qui insperatus aduenerat, ambabus ulnis amplecteretur. Dispositis deinde rebus omnibus, illi imperii tradidit administrationem, ac felici morte ex hac uita decessit. Nec minus clare id ab incerto Panegyrici ante Constantinum ipsum et Maximianum pronuntiati auctore asseritur.

Secus uero Eutropius et Aurelius uictor, quibus Zozimus atque anonymus ualesianus suffragari uidentur, diserte asseuerant Constantinum, mortuo patre suo, a Pretorianis cunctisque annitentibus,  creatum fuisse imperatorem. Sed Iulianus Apostata in sua ad Constantium, eiusdem Constantini Magni filium, oratione non minus perspicue affirmat illum adeptum esse supremam imperii dignitatem, et iudicio patris sui, et exercituum omnium suffragio. At exinde facilis procul dubio esse poterit superiorum opinionum conciliatio. Si enim factam Constantini a patre moriente electionem exercitus ceterique omnes sponte sua ultroque confirmauerunt, quid impedit quominus ab iis omnibus facta fuisse dicatur? Neque id a nobis gratis fictum existimes. Nam Eumenius publico in panegyrico sic Constantinum ipsum alloquitur: »Manifeste sententia patris lectus es imperator.« Tum paulo post: Illico atque ille terris fuerat exemptus, uniuersus in te consensit exercitus, te omnium  mentes oculique signarunt; et, quamquam ad seniores principes de summa reipublice retulisses; preuenerunt tamen studio, quod illi mox iudicio probauerunt. Purpuram statim tibi, cum primus copiam tui fecit egressus, milites utilitati publice magis, quam tuis affectibus seruientes, iniecere lacrymanti.«

Ubi autem Constantius uitam posuerit, si quis curiosius inquirat, respondebimus hoc a Cecilio, Eusebio, aliisque silentio fuisse pretermissum. At Aurelius uictor litteris mandauit eum in Britannia obiisse. Eutropius uero: »Eboraci, que Britannie urbs est.« Anonymus autem ualesianus scribit Constantinum »ad patrem Constantium uenisse apud Bononiam, quam Galli prius Gesoriacum uocabant,« huncque in Britannia mortuum. Huius uero Gesoriaci haud infrequens  apud antiquos scriptores Suetonium, Plinium, Melam, Eumenium, aliosque mentio. Sed que sit illa urbs, uarie sunt illorum opiniones. Quidam enim Caletem, alii uerisimilius Bononiam in Picardia esse arbitrantur. uidesis in hos auctores uariorum obseruationes ac notas.

Anonymi porro ualesiani iam citati sententia his confirmatur Eumenii ad ipsummet Constantinum uerbis. »Ad tempus ipsum, quo pater in Britanniam transfretabat, classi iam uela facienti repentinus tuus aduentus illuxit.« Nonne ergo, ut Eutropius in aliorum gratiam et opinionem reducatur, dicendum est Constantium, repentino et insperato filii aduentu recreatum, ex morbo parumper conualuisse, ac cum eo conscendisse nauem, qua Eboracum appulit, ubi  anno 306, die 15 Iulii mortuus est? Huc accedit quod idem Eumenius paulo post his Britanniam alloquitur uerbis: »O fortunata, et nunc omnibus beatior terris Britannia, que Constantinum Cesarem prima uidisti.« At si prima eum Cesarem uidit, in ea procul dubio ille Cesar a patre moriente factus est. Ibi enim obiise perhibetur, ubi illum nuncupauit Cesarem.



ARTICULUS II.

De Constantini Magni parentibus, patria, eximiis corporis animique dotibus, ubi educatus, quanta aliorum, atque in primis Galerii in illum inuidia, quibusue insidiis ab eis appetitus fuerit.

Que in superiori articulo, et antea a nobis disputata sunt, hec omnibus satis aperte demonstrant  Constantinum Constantii Chlori, quemadmodum Cecilius noster tradidit, fuisse filium. Qua uero ex matre, et ubi natus fuerit, cum ille taceat, nullam nobis, qui in eius uestigiis insistimus, illud diligentius inuestigandi dedit occasionem. Adnotasse igitur sufficiat certiorem uideri, ac iam preualuisse eorum sententiam qui Constantinum Helena matre, ut ait Anonymus ualesianus, in oppido Naiso ortum esse existimant.

Primum autem de illo sermonem Cecilius noster instituit in memorato a nobis Diocletiani et Galerii dialogo, in quo de creandis nouis Cesaribus Nicomedie disceptarunt. Ibi autem de illo his totidemque uerbis loquitur. »Constantio filius erat Constantinus, sanctissimus adolescens, et illo imperii fastigio dignissimus, qui insigni et decoro habitu corporis, et industria  militari, et probis moribus, et comitate singulari a militibus amaretur, a priuatis et optaretur.« At eximias hasce Constantini uirtutes, egregiasque animi et corporis dotes, tot, preter Eusebium testem oculatum , scriptores cum antiqui tum recentiores ita certatim celebrarunt; ut eas fusius enarrare nichil plane necesse sit. Neque putaueris illas ab his scriptoribus exaggerari. Ab aliis quippe eadem litteris publicis consignata inuenies, uidelicet ab incerto panegyrici a nobis iam citati auctore, Eutropio, Aurelio uictore et Praxagora apud Photium, in quos omnes cadere non potest ulla adulationis suspicio.

Ante prefatum autem Diocletiani et Galerii anno 304 colloquium, Constantinus, uti auctor noster ait,  »Iam pridem a Diocletiano factus erat Tribunus primi ordinis.« De his autem Tribunis iam egimus. At ex illis aliisque Cecilii nostri uerbis colligitur Constantinum, tametsi adhuc adolescentem, iam a longo tempore in aulam uenisse Diocletiani, quo illum a patre suo eruditionis causa missum esse Praxagoras et Zonaras testificantur. Anonymo autem ualesiano si credimus: »Obses apud Diocletianum, et Galerium sub iisdem fortiter in Asia militauit.« Quin etiam Galerius eum in urbe Roma, inquit Aurelius uictor, religionis specie obsidem retinuit. Praxagoras uero, a nobis paulo ante laudatus, non minus perspicue tradidit Constantinum a patre suo missum, non quidem Romam, sed Nicomediam ad imperatorem Diocletianum, ubi, si Cecilio credimus,  prefato Galerii eiusdemque Diocletiani colloquio interfuit. Nonne autem inde colligi potest Constantinum adhuc iuuenem se hisce imperatoribus pluribus simul, aut separatim comitem in iis locis prebuisse, in quibus commorabantur, aut ad quos se interdum conferebant? Sed quid coniecturis opus est? Nonne Eusebius diserte dixit illum adhuc adolescentem, et iuuenili lanugine decorum, Moysis instar, substitisse in ipsis edibus tyrannorum, apud quos summo fuit in honore?

Sed parum sincera haud dubie erat horum ueneratio. Nam inuidia, inquit adhuc Eusebius, et metu perculsi, ipsum oblata occasione non solum contumeliis uexare conati sunt; sed insidias etiam ei semel et  iterum posuere, quas Dei nutu patefactas declinauit. At multo magis Galerius illi inuidebat. Quamobrem pluribus illum, ut scribit anonymus ualesianus, periculis obiecit, uel sicuti ab auctore nostro traditum iam animaduertimus, ei quoque insidiatus est, sed clam et occulte; ne contra se arma ciuilia, et militum, a quibus, quemadmodum paulo ante dictum est, amabatur, odia concitaret. Que autem fuerint he insidie, si quis scire aueat, is primum audiat Cecilium nostrum, qui illum sub lusus, atque exercitii specie feris obiectum asserit. Hec autem, nec plura de hisce feris memorie ab eo mandata sunt. At Praxagoras, a Photio citatus, narrat Constantinum a Galerio inductum, ut cum fero leone pugnaret, quem ille non diuino quidem, ut ait Zonaras, sine auxilio interfecit. Neque tamen illum in hoc tantum, sed in alia non minus  metuenda adduxit preliorum pericula. Nobis autem si omnino non credis, audi, queso, Anonymum ualesianum, illud his totidemque uerbis enarrantem. »In Sarmatas iuuenis equestris militans, ferocem barbarum, capillis tentis raptum, ante pedes supplicem Galerii Imperatoris adduxerat. Deinde Galerio mittente, per paludem equo ingressus suo, uiam ceteris fecit ad Sarmatas, ex quibus pluribus stratis, Galerio uictoriam reportauit.«



ARTICULUS III.

Utrum Constantinus Magnus Diocletiani, sicuti Cecilius narrat, et Galerii colloquio presens fuerit, cognoueritque creandos Cesares, seque ab hac nuncupatione ignominiose repellendum.

 Tantum abest, ut preclara, que enarrauimus, Constantini Magni facinora exstinxerint Maximiani Galerii inuidiam, ut eam longe magis inflammauerint. Nam Diocletianum, de imperio deponendo nouisque Cesaribus creandis secum agentem, plane deterruit ne hunc ipsum Constantinum Cesarem renuntiaret. Tunc autem quanta arderet maleuolentia ac liuore dissimulare non potuit. Tametsi enim Constantinus a Cecilio nostro dicatur huic, de quo non semel diximus, Diocletiani Galeriique dialogo affuisse, tametsi ipse Diocletianus eum amabilem, clementiorem parte suo melioremque, ac imperio dignum esse assereret; eidem nichilominus Diocletiano Galerius palam et aperte, nec magna profecto sine impudentia restitit, prohibuitque ne  llum faceret Cesarem. Quin immo preter omnium, qui Constantino hanc amplissimam dignitatem tribui optabant, exspectationem, illum contumelia maxima afficere conatus est. Postquam enim Constantinus ipsum et Diocletianum, per tria, uti diximus, ab urbe Nicomedia millia secutus fuisset, ac cum eis excelsum tribunal conscendisset, ab eodem Galerio indignissime repulsus est, eoque reiecto, Diocletianus Seuerum et Maximinum Cesares nuncupauit. Atque ita sane Cecilius noster describit hanc Cesarum creationem, inauditamque hactenus Constantini repulsam.

Sed in hac narratione non minime profecto occurrunt difficultates, que nunc enodatius explicande  sunt. Quo enim sensu Cecilius de Constantino dicere potuit: Erat tunc presens , quando Diocletianus cum Galerio colloquebatur? Numquid in regio illius cubiculo, uti quidam opinantur, uel in eius palatio, sicut alii putauerunt? Non quidem in palatio; nam eum propius affuisse Cecilii uerba significare uidentur. Non in cubiculo, quandoquidem Constantinus quid illi inter se tanta animorum commotione colloquerentur, eorum uerbis, aut certe nutibus et signis percipere potuisset. At si quid de se a Cesaris dignitate repellendo presensit, quomodo illos ad eum usque locum comitatus est, ubi tantam tamque publicam se passurum esse iniuriam nouerat? Quin etiam si id ipsi uel minimum suboluisset, quomodo tante ignominie sese temerario exponere  ausus est? Nonne potius Anonymo ualesiano credendum, qui scripto tradidit Seuerum, et Maximinum tunc factos fuisse Cesares, Constantino nichil tale noscente?

Numquid autem ad soluendum huius difficultatis nodum satis erit dixisse eum non in Diocletiani cubiculo aut palatio, sed in separato quodam illius loco, uel in urbe Nicomedia fuisse presentem? Cecilius enim potuit hoc sensu Constantinum opponere Seuero, qui inde longissime aberat. Seuero autem si reipsa opponatur, dici utique poterat Diocletiano et Galerio presens, id est, multo illis propior, quam Seuerus, sed satis ab ipsis remotus, ut loquentes audire nequiuerit. Sed contra alii insurgent arguentque impropriam omnino fore Cecilii locutionem. Deinde uero Cecilius, inquient, plane manifesteque pronuntiat  Galerium Diocletiano tunc ostendisse, ac quasi digito indicasse Maximinum Daiam, mox Cesarem, reiecto Constantino, creandum. In ipso igitur Diocletiani cubiculo, et ante ipsius et Galerii oculos, Maximinus adstabat. At si in eorum cubiculo erat, non inde proculdubio longe aberat Constantinus, de quo Cecilius aperte dixit: Erat tunc presens.

Fac tamen, si uelis, eum tam ab eodem Maximino, quam a Diocletiano et Galerio fuisse perquam longissime distantem, in aliam certe difficultatem protinus incides. Nam Constantinus, uti Cecilius haud dubitanter asserit, dum uterque Diocletianus et Galerius magna contentione dicendi certarent, erat presens, aut in palatio, aut saltem in urbe Nicomedia. Finito autem illo colloquio, quod ab aliquibus saltem audiri potuit,  idem Constantinus illos per tria millia eo secutus est, ubi a Cesaris dignitate repellendus erat. At quo, amabo te, pacto fieri potuit, ut ille, qui ab omnibus amabatur, post utriusque colloquium, ac per totum hoc iter a nullo admonitus fuerit de nouis Cesaribus creandis, nec suspicatus sit se ab eorum numero reiiciendum? Nonne uel ex solo Imperatorum de ea nuncupatione silentio id facillime intelligere poterat? Cur ergo eos secutus, tam indigne repulse ultro et temere se obtulit? Numquid respondebis eum tam forti magnoque fuisse animo, ut hanc reiectionem, et contumeliam prudenter dissimulauerit? Sed expendant alii cuius ac quanti hec uel alia responsio sit ponderis, et utrum ad Cecilii sine ullo uade et  patrono, immo et contra apertum ualesiani anonymi testimonium, asserendam de Constantino presente narrationem sufficiat.

At urgebit tamen adhuc aliquis, nobisque tandem obiiciet errasse Anonymum ualesianum, minime uero nostrum auctorem. Sed id aliqua saltem ratione probandum est. Ad hec uero Cecilio opinio non nichil secum importat obscuri, explicatuque difficilis quod sibi ipsi, uti diximus, repugnans, atque oppositum uidetur. Sed alii sagaciores critici hec omnia forsitan enodabunt, atque illorum de tota hac controuersia iudicium exspectabimus. Pergratum quoque nobis facient, si similes, parique obscuritate inuolutos loquendi modos in genuinis Firmiani Lactantii libris indicauerint.



ARTICULUS Iu.

 Quomodo Constantinus contra Galerii uoluntatem ad Constantium patrem suum, iam iam moriturum, redierit, et utrum ab illo, uel ab aliis Cesar, simulque imperator factus sit.

Constantius grauissimo lethalique morbo afflictatus, plures sicuti iam a nobis obseruatum est, Maximiano Galerio scripsit litteras, quibus petebat filium suum Constantinum sibi remitti. Sed litteris precibusque repetitis uix illud umquam ab Galerio potuit impetrare: Namque sepius, uti ait Cecilius, cum iam diu negare  dedit illi sigillum, inclinante iam die. Fatentur quidem omnes deprauata esse hec auctoris nostri uerba, atque ad ea sananda aliqui post aduerbium sepius, addendum suspicantur rogatus, aut sollicitatus,  aut repetenti, et pro diu, legendum diutius. Sed que uera sit lectio, quis sine altero meliori codice adseuerare audeat? Sensus autem Cecilii is esse uidetur, Galerium cum diutius Constantio, filium toties petenti, negare amplius non posset, dedisse Constantino sigillum, de quo nos supra, ac facultatem ad patrem suum postridie redeundi. Interim tamen illum retinere uolebat, aut saltem Seuero imperatori scribere, ut illum in itinere retineret sed uana fuerunt eius consilia, spesque eum fefellit.

Nam Constantinus accepto sigillo, statim post cenam exiit, »sublatisque, ait auctor noster, per mansiones multas omnibus equis publicis, euolauit.« Quod quidem ab Aurelio uictore his uerbis clarius explicatur confirmaturque: »Constantinus fuge  commento, cum ad frustrandos insequentes publica iumenta, quaqua iter egerat, interficeret, in Brittanniam peruenit.« Item ab Anonymo ualesiano: »Summa festinatione, ueredis post se truncatis, Alpes transgressus, ad patrem Constantium uenit.« Nec absimili modo Zozimus grece scripsit: , , , .  »Equos stabularios, quos alebat respublica, cum primum stabulum aliquod attigisset, mutilans, et inutiles reddens,« ad patrem accessit: ut non aduectus cursu publico, inquit Eumenius, sed diuino quodam aduolasse curriculo uideretur.

 Eo itaque modo peruenit ad patrem suum Constantium, uiribus pene deficientem, qui moriens, ei militibus, sicuti ait Cecilius , commendato, imperium per manus tradidit. Atque illo »mortuo,« ita loquitur Aurelius uictor, »cunctis, qui aderant, adnitentibus, sed precipue Eroco, Alemanorum rege, auxilii gratia Constantium comitato,« ipse Constantinus »imperium cepit.« Sed inter se controuersantur eruditi scriptores, utrum ille tunc tantum Cesar, an imperator fuerit renuntiatus. Enimuero Eusebius haud dubitanter affirmat eum a patre suo relictum in imperio successorem, additque: , ,  »Constantinus ab ipso statim exordio supremus imperator, et Augustus« a militibus salutatus est. Alibi uero  scribit, ipsi a patre relictam , imperii hereditatem. Iulianus uero Apostata  imperium illi, post patris mortem, exercituum omnium suffragio datum fuisse prodidit.

Secus tamen Anonymus ualesianus, Zozimus, et Eumenius eum Cesarem factum asserunt. Huc accedit incertus panegyrici auctor, qui Maximianum Herculium his compellat uerbis: »O diuinum tuum, Maximiane, iudicium, qui hunc« Constantinum »tibi iure adoptionis nepotem, maiestatis ordine filium, etiam generum esse uoluisti.« quando uidelicet illi Faustam filiam suam, ut infra dicetur, in matrimonium collocauit. Atqui si tum maiestatis ordine filius erat, inde sequitur illum Cesarem tantummodo tunc  fuisse. Nam Cesares, uti iam obseruauimus, ab Augustis filii, quemadmodum imperatores ab eis fratres uocabantur. Ad hec uero, idem auctor paulo ante dixerat hoc nuptiarum die eidem Constantino Cesari additum imperii nomen.

Sed hanc litem ille ipsemet orator dirimere uidetur his, quibus Constantinum affatur, uerbis: »Cuius tanta maturitas est, ut cum tibi pater imperium reliquisset, Cesaris tamen appellatione contentus, exspectare malueris; ut idem te, qui illum,« patrem tuum Constantium, »declararet Augustum.« Nonne enim inde colligi recte potest eam fuisse Constantini Magni moderationem ac modestiam; ut tametsi a patre, et toto exercitu factus fuisset Augustus et imperator, Cesaris nichilominus nomine contentus, tunc  noluerit Augustus et imperator appellari. Etenim prius ab illo dictum legimus. »Tibi, Constantine, per socerum nomen imperatoris adcreuit.«

Preterea ubi laureata illius imago ad Galerium do more, sicuti diximus, asportata est, hanc ille suscepit inuitus, et Constantinum non imperatorem, sicut erat factus, sed missa purpura, quarto loco, id est, post se ipsum, ac Seuerum, et Maximinum. Cesarem nuncupauit. Non mirum itaque si in iis prouinciis, quibus hi imperabant, Constantino datum sit solum Cesaris nomen, quo uariis in numismatibus, a nostro erudito Anselmo Bandurio propediem representandis, appellatur.



ARTICULUS u.


Quantum Constantinus Christianis fauerit, cur Maximianus Herculius ad eum uenerit; eique desponderit, ac connubio iunxerit filiam suam minorem, cur ad eum reuersus sit, quasue illi aduersus barbaros pugnaturo, parauerit insidias, quomodo hic ab illo Massilia capta ueniam impetrarit, atque illum postea in lecto occidere frustra molitus fuerit, et quam insignem Constantinus de Maxentio uictoriam, uiso mirabili crucis Christi signo, reportauerit.

Constantinus Magnus, suscepto, inquit Cecilius , imperio, »nichil egit prius, quam christianos cultui ac Deo suo reddere. Hec fuit prima eius sanctio sancte religionis restituta.« Ita sane in codice Colbertino, ubi nonnulli plura uerba corrupta  esse suspicantur, eaque connituntur coniecturis suis emendare. Quid uero, si ipsiusmet auctoris non elegantissime loquentis uerba sunt? Nonne antea ostendere debebant hec ab eo non esse profecta, quam in eis corrigendis oleum fortasse et operam perderent? Quidquid sit, hic illius uidetur esse sensus: Constantinus Magnus ab ipso imperii sui principio restituit christianam religionem, ac lege data christianos ueri Dei sui cultui reddidit. Nec mirum, si tunc patrem imitatus sit suum, qui Christianis, sicut uidimus, impense plurimumque fauebat. Et id quidem euidentissime demonstrari posset quadam Lactantii oratione, genuinis illius Operibus inserta, qua Constantino hanc ob rem gratulatur. Sed nondum satis constat, quemadmodum suo loco ostendimus, utrum hec  oratio ab ipsomet Lactantio scripta umquam fuerit.

Quidquid autem de illa statuatur, Seuero Imperatore, quemadmodum adnotatum est, non multo post exstincto, Maximianus Herculius in Gallias ad Constantinum uenit, quem quidem ut ad suas aduersus Galerium partes adduceret, ipsi Faustam, sicuti etiam exposuimus, filiam suam minorem despondit, ac postea dedit in matrimonium. In harum autem nuptiarum solemnitate pronuntiatus est ab incerto auctore panegyricus, qui typis cum aliis excusus, omnium in manibus uersatur.

Post hec Maximianus Herculius Romam profectus, ibi Maxentium filium suum imperio, sicut adhuc animaduertimus, spoliare perperam attentauit. Cum inde uero ob indignissimum illud facinus exactus  fuisset, rediit ad Constantinum, qui in Galliis tunc commorabatur. Qua autem perfidia filium, eadem generum suum decipere molitus est. Ut eum autem facilius circumueniret, regiam deposuit uestem. Constantino itaque, de sincero eius animo non amplius dubitanti, persuadet Francos paucis cum militibus ab eo posse debellari. Sed ubi primum ille horum barbarorum fines minoribus, quam par erat, copiis ingressus esset, tunc Herculius, uti diximus, resumpta purpura, relictos milites direpta ex Constantini thesauris pecunia corrupit, fugitque Massiliam.

Opinantur nonnulli hoc bellum, quod Franci cum Constantino gerebant, non aliud esse, nisi illud, cuius Eusebius alicubi meminit . uerum alii id negant, illudque esse contendunt, quod idem imperator paulo antea cum eis confecit, quam Maxentium uinceret. Utut sit, nemo sane dubitabit hoc bellum ab Eumenio describi, qui insuper ea ibidem confirmat, que a Cecilio nostro narrantur de admirabili celeritate, qua ad Herculium reuolauit, ac capta Massilia, uitam ei donauit quidem, sed detracta prius ueste regali. Que quidem cum iam a nobis explicata fuerint, ea nunc repetenda non sunt. Palam quoque fecimus quomodo sceleratus ille Herculius non inde melior factus, aliis insidiis cum Fausta filia, tunc Constantini uxore, communicatis, illum cui tantis beneficiis obligatus erat, in lecto suo occidere perperam adorsus fuerit. Nam iis ab eadem Fausta Constantino patefactis,  Herculius extreme perfidie penas fedissimo, uti adhuc uidimus, mortis genere persoluit.

Tunc deinde narrat Cecilius Galerium, sublato Cesarum nomine, Maxentium et Constantinum appellasse Augustorum filios, atque etiam imperatores. Sed hec quoque alibi examinauimus, sicut et id quod ille postea tradidit Maximinum Constantini litteris ab ea, quam in christianos concitauerat, noua persecutione deterritum. Denique a nobis enarratum est quomodo Constantinus, postquam sororem suam Constantiam Licinio despondisset, Maxentium, qui bellum ipsi induxerat, eo quod ipsimet diuinitus apparuerat, crucis Christi preeunte signo uicerit ac profligauerit. Manifestum autem ibi fecimus quod qualeque fuerit mirabile illud Dominice crucis signum,  ac quam uano et irrito conatu recentiores heterodoxi diuinam hanc Constantini Magni uisionem impugnare connisi sint. Nec minus perspicue ostendimus Tollium, qui eam in militarium stratagematum numero ponendam esse effutiit, a Baudrio, tametsi eiusdem secte uiro, pro merito castigari.

uerum temerarius ille scriptor alio rursus in libro suum in reprehensorem inuehitur. Non enim sine acri, sed plane intempestiua irrisione obiicit haud paucos reges, atque in primis quemdam Lusitanie Regem, et Antigonum Alexandri Magni successorem, simili usos esse stratagemate. Primus enimuero eadem a se, atque a Constantino Magno conspecta fuisse iactitabat. Antigonus uero finxit se uidisse pentagonum, quod salutis imago erat, in quo scriptum quoque  fuit: In hoc signo uinces. Atque ita quidem Tollius non modo aduersus conspectum ab eodem Constantino signum crucis, sed preces etiam Licinio imperatori, uti supra uidimus, ab Angelo dictatas argumentatur. Porro autem is ipse Tollius audacter uenditat, se longe certius, accuratiusque, quam Baudrius, de rebus historicis ferre iudicium.

Sed quis non miretur tam absurdam insulsamque noui huius critici scientiam suam inepte uenditantis argumentationem? Ficte, inquit, et false fuerunt regis Lusitanie, et Antigoni uisiones, meraque militaria stratagemata; ergo et Constantini Magni atque Licinii. Quis umquam sani capitis homo ita argumentatus est: Enimuero si ita ratiocinari liceat, pari  quoque modo alius argumentabitur: Magi Pharaonis artibus magicis eadem, atque Moyses, miracula edidere; ergo falsa sunt Moysis miracula, ac magicis facta artibus. At nullus profecto, nisi plane desipiat, ita raciocinabitur. Quis enim nescit ueram esse aliquam historiam, etiamsi falsa altera ei prorsus similis scripto tradita sit? Uniusne hominis mendacium proditam ab alio ueritatem infirmare potest? At ueram fuisse Constantini Magni uisionem superius euidentissime demonstrauimus. Tante igitur Tollii ineptie a nobis potius spernende erant, quam serio confutande, nisi timendum foret ne fucum alicui incredulo facerent, aut is arbitraretur eas a nobis ideo fuisse pretermissas, quia refelli non poterant.



ARTICULUS uI.

 De triumphali Constantini in urbem Romam ingressu, eique decreto a Romano senatu primi nominis titulo, quamdiu ille postea Rome manserit, et ubi sororem suam Constantiam in matrimonium Licinio collocauerit, ac de restituta ab utroque christiane Ecclesie pace, ac tranquillitate.

Post uictoriam de Maxentio, non sine magno miraculo reportatam, Constantinus cum summa senatus populique Romani letitia Rome susceptus est. Sed hunc illius gloriosum in Urbem ingressum, uel potius triumphum, sic descripsit incertus panegyrici eidem Constantino dicti auctor: »Tecta, ipsa, ut audio, commoueri, et altitudo culminum uidebatur attolli, quacumque Numen tuum tardo molimine currus inueheretur:  tanta te populi densitas, tanta senatus stipatio prouehebat simul et attinebat. Felices, qui te propius adspicerent, longius positi nominabant; quos preterieras, loci quem occupauerant, penitebat. uicissim omnes inde discedere, hinc sequi; certare innumerabilis multitudo, et impulsu uario fluctuare, et tantum sibi hominum animi post illam sexennii cladem superesse memorabant. Ausi etiam quidam, ut resisteres, poscere, et queri tam cito accessisse palatium, et cum ingressus esses, non solum oculis sequi, sed pene etiam sacrum limen irrumpere. Inde omnibus circumfusis, ut unde excederes, opperiri, prospicere, optare, sperare, ut uiderentur eum, a quo obsidione liberati fuerant, obsidere.« Nazarius uero: »Nullus, inquit, post Urbem  conditam, dies Romano illuxit imperio, cuius tam effusa, tamque insignis gratulatio aut fuerit, aut esse debuerit; nulli tam leti triumphi, quos annalium uetustas consecratos in litteris habet.« Plura ibi ille de eodem triumphali ingressu, sicut et Eusebius, que quidem transcribere longius foret, atque in eorum libris facillime legi possunt.

Neque porro senatus Romanus satis esse duxit tantis honoribus affecisse Constantinum, sed ipsi etiam uirtutis gratia primi nominis, ut loquitur Cecilius, titulum decreuit. Sed quid his uerbis significetur, non una est omnium opinio. Nonnulli quippe putant designari nomen et titulum Maximi, quod tunc Constantino uirtutis gratia decretum est. uerum enimuero  Constantinus Imperator, inquiunt, ibidem Maximus uocatur, sicut postea in nummis, et publicis inscriptionibus. Ad hec uero, plures alii imperatores hunc titulum sibi adrogabant. uerumtamen quia is etiam titulus erat Iouis, hinc suspicantur aliqui in Cecilii textu scribendum numinis, non autem nominis. At quandonam senatus Romanus publico aliquo decreto imperatores suos hoc primi aut secundi numinis titulo honorauit? Nonne hec coniectura probatione saltem aliqua indigebat?

Aliis itaque illa Cecilii uerba non alium habere sensum uidentur, nisi a Romano senatu datum Constantino primi nominis, hoc est, Imperatoris titulum, quo quidem ille Maximino, longe ante ipsum Cesari facto, deinceps anteponeretur. Atque in huius sententie  confirmationem illud proferri potest, quod narrat Eusebius Maximinum eo arrogantie deuenisse; ut primum inter imperatores locum in titulis sibi uindicaret. Senatus uero hunc Constantini uirtuti censuit esse tribuendum. Preterea Cecilius noster declarat hunc ipsum esse nominis titulum, quem sibi Maximinus uindicabat, solus haud dubie, et preter alios imperatores. Atqui ille profecto hunc titulum adsumpsit primi imperatoris, quandoquidem ante illos omnes, ut iam diximus, creatus fuerat Cesar. Neque dixeris quando illud senatus Romani decretum Maximino nuntiatum est, cum tanto tunc exarsisse dolore, ut inimicitias aperte professus, conuicia iocis mixta, ait Cecilius, aduersus imperatorem maximum diceret, id est, eum amarulenta irrisione maximum appellaret, ut  hoc conuicio insultaret Romano senatui, qui ei primi nominis, siue imperatoris titulum ob uirtutem decreuerat. Nam Cecilius illum non eiusdem senatus, sed suis uerbis maximum nuncupasse procul dubio uidetur; quia eximiis suis uirtutibus non solum Maximino, sed aliis etiam omnibus antecellebat.

Post hec uero prestantissimus ille uir res in urbe Roma composuit, quemadmodum narrat Cecilius noter, cui Zozimus, Eusebius, aliique suffragantur. Scire autem si cupias quamdiu ad eas componendas Rome manserit, audi, queso, Nazarium: Quidquid mali, inquit, sexennio toto dominatio feralis, Maxentii, inflixerat, bimestris fere cura sanauit. Duos igitur circiter menses Constantinus Rome commoratus est, uidelicet usque ad 28 diem Decembris anni 312, sicuti  peritiores chronographi adnotarunt. Neque huic opinioni aduersantur due leges, ab eodem Constantino Rome promulgate 15 kalendas Februarii. Nam in his legibus additum est P. P., id est, in urbe Roma proposite, seu publicate. At ibi proponi potuerunt, postquam Constantinus iam inde discessisset. Et uero Cecilius noster  hec totidemque uerba continenter subiunxit: Hyeme proxima Mediolanum contendit.

Ibi autem promissam Licinio Constantiam sororem suam connubio sociauit. Zozimus uero scribit Constantinum Licinio, Mediolanum accersito, sororem suam Constantiam collocasse, quam antea se datut rum promiserat. Testem alium si desideras, en adest  Anonymus ualesianus, cuius hec sunt uerba: »Oppresso Maxentio, cum recepisset Italiam Constantinus, hoc Licinium federe sibi fecit adiungi, ut Licinius Constantiam, sororem Constantini, apud Mediolanum duxisset uxorem.« Sed de hoc coniugio supra disseruimus.

Atque hec quidem omnia Cecilius noster, nec plura de Constantino Magno memorie prodidit. Institutum nichilominus sermonem ibi prosecutus, planum omnibus, uti ostendimus, ac manifestum facit, quomodo Licinius postea oppresserit Maximinum, aliosque omnes, ex tyrannorum, crudelissimorumque Ecclesie persecutorum gente oriundos; ita ut nulla eorum stirps aut radix superstes fuerit. Sed huiusce libri sui initio palam aperteque predicat Imperatores,  siue ut ille loquitur, principes, Constantinum uidelicet  Magnum, ac Licinium a Deo Optimo et Maximo fuisse excitatos, qui rescissis cruentis tyrannorum, et dirissimorum christiane Ecclesie persecutorum edictis, per totum orbem, imperio suo subditum, summam tamdiuque optatam pacem atque tranquillitatem christianis dederunt. Tum enim exstincta sunt non solum impia illorum in christianos edicta, sed magnifica etiam ac ridicula Iouiorum, uti ipse auctor noster ait, et Herculiorum cognomina, que Diocletianus et Maximianus Herculius, uti superius obseruatum est, insolenter usurpasse perhibentur. Postremo idem ipse Cecilius nichil sibi magis in uotis esse significat, quam ut tunc florescentes Ecclesie concessam sibi a Licinio et Constantino Magno quietem in perpetuum custodiant.





DISQUISITIONES DOGMATICAE IN LACTANTIUM, SIuE DE EIUS CIRCA RELIGIONEM SENTIENDI ET ARGUMENTANDI RATIONE



CAPUT PRIMUM.


De religione generatim spectata.



ARTICULUS PRIMUS.

Unde religionis, et superstitionis nomen deriuatum, ac utrum Cicero ueram dederit utriusque illius nominis etymologiam.

Antequam de iis disputemus, que ad christianam religionem speciatim attinent, ea sunt a nobis examinanda, que Lactantius de ipsa religione, generatim sumpta, litteris consignauit. Ab ipso autem nomine ut ordiamur, illud non a relegendo, uti Cicero putabat, sed a religando censet esse deductum. De illius siquidem etymologia sic aduersus latinum Oratorem dimicat. »uinculo pietatis obstricti, Deo religati sumus,  unde ipsa religio nomen accepit; non, ut Cicero interpretatus est, a relegendo, qui in libro de Natura deorum secundo dicit ita. Non enim philosophi solum, uerum etiam maiores nostri superstitionem a religione separauerunt. Nam qui totos dies precabantur et immolabant, ut sui sibi liberi superstites essent, superstitiosi sunt appellati. Qui autem omnia, que ad cultum deorum pertinerent, retractarent, et tamquam religerent, ii dicti sunt religiosi, ex religendo, tamquam ex eligendo elegantes, et ex diligendo diligentes. His enim uerbis omnibus inest uis legendi eadem, que in religioso. Ita factum est in superstitioso, ac religioso, alterum uitii nomen, alterum laudis.«  Que quidem ex citato Ciceronis libro  reuera totidem uerbis transcripta sunt, his tamen  omissis, que post uerbum, appellati, ita legimus: Quod nomen postea latius patuit.

uerum hanc utriusque illius nominis etymologiam et interpretationem, a Cicerone sic datam, Lactantius noster omnino improbat. Si enim, inquit, in diis sic colendis superstitio et religio uersatur, exiguum aut potius nullum inter utramque erit discrimen. Nam si semel pro filiorum salute, et ut superstites sint, deos precari, iisque immolare bonum et religiosum est; ergo sepius et totos dies pro eadem filiorum salute precari et immolare nec malum est, nec superstitiosum. Contra uero si sepius precari et immolare uitio uertitur, ergo et semel etiam.

Deinde uero, quid honestius, quid iustius optari et peti potest a patribus, quam ut filios suos sibi superstites  relinquant? Superstitio igitur, quod uitii, fatente Cicerone, nomen est, non inde deriuatur.

Concludit itaque Lactantius  religionem esse ueri Dei, ac superstitionem falsorum deorum cultum. Addit uero: Et omnino quid colas interest, non quemadmodum colas, aut quid precere; siue interest omnino utrum uerum Deum, an fictitios deos colas, et in hoc religio a superstitione distinguitur, non uero quomodo, hoc est, an semel, uel sepius, an per unam horam, aut totos dies preceris; id enim ad discernendam a religione superstitionem nichil facit.

At Lescaloperius, ubi citatum Ciceronis librum suis expositionibus illustrare conatur, multa in hac Lactantii animaduersione esse contendit, que iustam nequeant uitare reprehensionem. Primum itaque in  eo Lactantium arguit, quod neget superstitionem et religionem in diis colendis uersari. Omnes quippe Theologi fatentur superstitionem non eo tantum a religione distingui, quod aliquis falsum deum ueneretur, sed quod uerum etiam Deum nec debito, nec sicuti par est, modo colat. Quamobrem equo animo ille ferre non potest hoc Lactantii effatum: Quid colas interest, non quemadmodum colas. Deus quippe uerus falso indignoque cultu potest coli et honorari.

Sed quemadmodum hec Lactantii pace dixit Lescaloperius, ita et nobis Lescaloperii pace dicere liceat Lactantii mentem ipsi fortassis non fuisse satis perspectam. Eximius siquidem ille uir idcirco refellit Ciceronem, quia superstitiosos eos esse appellatos uolebat, qui totis diebus precabantur deos, et eis immolabant,  ut filii sui sibi essent superstites. Atqui ab ethnicis non ideo precise dicti sunt superstitiosi, quod pro liberorum suorum salute suos precarentur deos, sed quod per totos dies eis supplicarent immolarentque. Lactantius itaque recte asserit non in longiori aut breuiori hac precatione situm esse superstitionis et religionis discrimen.

Contra uero Lescaloperius obiicit hanc non esse Ciceronis mentem, qui uulgarem tantummodo profert nominis superstitiosi etymologiam, et omnium iudicio expendendam permittit. uerum quid hoc facit contra Lactantii argumentationem? Nonne ipsamet retulit Ciceronis uerba, quibus illud explicat et interpretatur, quod a philosophis et maioribus fuerat traditum? At certe cum id Cicero non reiiciat, nonne probare  uidetur, nec relinquere indefinitum ac suspensum?

Instat Lescaloperius: Quod semel facere optimum est, sepius facere, uti uariis exemplis patet, non est semper optimum. Sed frustra hec obiicit. Nam de iis solis agitur, qui deos precabantur. At quis negauerit, si semel eos precari optimum sit, illos quoque sepius precari esse optimum?

Porro autem quemadmodum nimia Lescaloperii in Ciceronem, quem illustrat, propensio, illum magis fortasse, quam equum erat. Lactantio infensum reddidit: ita ubi de Cicerone amplius non agitur, eidem Lactantio equior est. Nam ingenue fatetur non improbandas, quas ille et alii utriusque nominis et religionis et superstitionis etymologias attulerunt. Recte quidem. Primam siquidem Lactantius confirmat, his  Lucretii uersibus, quorum ultima tantum uerba transcripsit:

Primum quod magnis doceo de rebus, et arctis,
Relligionum animum [* 1Kb] nodis exsoluere pergo.


Suffragatur Seruius in hec uirgilii carmina:

Iam tum relligio pauidos terrebat agrestes
Dira loci.
 Ibi siquidem hec explicationis causa subiecit: Religio, id est, metus, ab eo quod mentem religat dicta religio. Augustinus quoque: »Ad unum, inquit, Deum  tendentes, et ei uni religantes animas nostras, unde religio dicta creditur, omni superstitione careamus.« 

Scimus quidem ab eodem Augustino datum a Cicerone huius nominis etymon alibi non improbari, aliosque proferri ab laudato Seruio, Festo, Macrobio, et A. Gellio  eiusdem religionis et religiosi etymologias. Sed nobis sufficit ostendisse Lactantium plures habuisse opinionis sue fautores et patronos. Unum his adiicere liceat, a Betuleio obseruatum, religionis nomen plurali numero in malam partem a Lactantio usurpari . At quemadmodum fatendum est illud ita passim et fere ubique ab eo accipi; ita etiam singulari numero nomen  illud eodem aliquando adhibetur significatu.

Quod uero ad nomen superstitionis spectat, illud quidem Lactantius a uoce superstes ortum Ciceroni facile concedit: sed ab eo dissentit, quod id de filiis, quos parentes sibi esse superstites optant, intelligendum non arbitretur. uultitaque illud intelligi de superstite defunctorum memoria, aut mortuorum imagine parentum, quos ethnici nouo ritu tamquam deos colebant. Et id quidem ille probat hoc uirgilii carmine .

uana superstitio ueterumque ignara deorum.
Quod in carmen hec adnotauit Seruius: »Duo dicit: Non ideo Herculem colimus, aut quia omnem religionem ueram putamus, aut quia deos ignoramus antiquos. Cautum enim fuerat et apud Athenienses, et  apud Romanos, ne quis nouas introduceret religiones . . . . . . Ergo ideo uana, quia superstitio ignara deorum,« nouos haud dubie deos contra reipublice statuta inducendo. Legem autem illam Cicero  his uerbis retulit: »Separatim nemo habessit deos, neue nouos, sed ne aduenas, nisi publice adscitos, priuatim colunto.« Nam antiquos, uti ait Auctor noster  et publicos deos, qui colerent, religiosos nominabant. Sed de his satis, et qui plura desiderabit, is uossii etymologicon adeat.

At certe nemo diffitebitur ueram procul dubio esse hanc dictis deductam a Lactantio conclusionem. »Superstitiosi ergo, qui multos ac falsos deos colunt: nos autem religiosi, qui uni et uero Deo supplicamus.«  Quo autem modo et ritu uerus Deus sit colendus, ibi quidem non edisseruit, quia id non conducebat ad propositum suum. At illud fuse in libro sexto et alibi explicat, uti ex sequentibus manifestum omnibus fiet.



ARTICULUS II.

Que sit uera religio, et quam inseparabili nexu um iustitia ac sapientia coniuncta sit.

Que in superiore articulo disputata sunt, ea aparte demonstrant religionem a Lactantio in hoc constitui, quod ueri Dei cognitio et cultus sit: Sed necesse est ut ille cultus sit uerus, pius, iustus, sanctus ac qualis Deo uero, ac summo omnium parenti, debetur. »In Dei autem agnitione  et cultu, rerum summa uersatur: in hoc spes omnis et salus hominis, hic  sapientie gradus primus; ut sciamus quis sit nobis uerus pater; eumque solum pietate debita prosequamur, huic pareamus, huic deuotissime seruiamus, et in eo promerendo actus omnis, et cura, et opera collocetur.«  Quid, queso, preclarius et luculentius de cultu Dei, ueraque religione dici poterat? Nonne euidentissime definit quis qualisque sit et uerus Dei cultus, et ipsa uera religio? At prius nec minus recte dixerat: »Hec est religio celestis, non que constat ex rebus corruptis, sed que uirtutibus animi, qui oritur e celo. Hic uerus est cultus, in quo mens colentis se ipsam Deo immaculatam sistit.«  uisne eum eadem adhuc dicentem rursus audire? Ecce alia totidem eius uerba: »Quisquis omnibus preceptis celestibus obtemperauerit,  hic cultor est ueri«  Dei, cuius sacrificia sunt mansuetudo animi, et uita innocens, et actus boni.  Pura hanc in rem congeri possent, sed ea ad eum reseruanda sunt locum, ubi de sacrificio agemus.

Mirum itaque nemini uideri debet, si Lactantius hanc religionem, siue unius summique Dei cognitionem, et cultum debitum, ab iustitia et uera sapientia separari non posse constanter asseueret. Sed illud tametsi satis clarum et apertum, uariis probat rationum momentis, ac primo quidem ipsius iustitie definitione: Iustitia inquiebat ille, nichil aliud est quam Dei unici pia et religiosa cultura , id est, ipsamet est uera religio. Recte igitur utramque  sibi ita coherere asseuerat; ut una pelli non possit, quin continuo altera tollatur. Unde rursus ait: »Expulsio iustitie, nichil aliud, ut dixi, quam desertio diuine religionis putanda est . Sed iam illud probauerat diuersis petarum, philosophis antiquiorum, testimoniis . Sepius enim cecinerunt iustitiam ad Iouis usque tempora, ac tamdiu permansisse quamdiu religio, siue ueri Dei cultus, stetit et perseuerauit. Post hec uero ubi hic cultus, hecque religio, introducto falsorum deorum cultu, extincta fuere, tum etiam iustitia sublata est, et omnia deinde mala inundauerunt. Plane autem ille ostendit istud non pro fictione petica, sed pro uero habendum. Quapropter Ciceronem castigat, qui iustitiam ex terris in celeste Iouis  regnum auolasse, hoc uersu probare contendit:

Et Iouis in regno, celique in parte resedit.
 Iustitia enimuero non poterat in illius regno residere, qui expulsum regno patrem, bello persecutus est, et exulem toto orbe iactauit.

Fugata uero, inquit Lactantius , eadem iustitia cum comite sua indiuidua religione, ac pio ueroque Dei cultu, in terras a Christo reducta est. Quamobrem ethnicos asperius obiurgat , qui in scriptis suis eam tum adhuc a mundo exulare conquerebantur, et de celo cadere optabant. Ante ipsorum quippe oculos erat, poterantque facile  falso deorum cultu et malitia depositis, illam suscipere, modo uerum Deum colere cepissent.

Nec ualde mirandum, si illi, qui uerum Deum non nouerant, iustitiam quoque non agnoscerent: »Qui enim Deum ignorat, inquit, et ipsam iustitiam ignoret, necesse est.«  Cuius hanc reddit rationem, quia ius ciuile ab hominibus constitutum, pro eorum moribus uariatur; iustitia autem uniformis et simplex a Deo tantum proponi potest. Ea igitur agnita, Deus illius auctor debet agnosci. Ubi uero agnoscitur, uerus et debitus cultus ei exhibendus est.

ueri porro Dei ignoratio eo minus hominibus condonanda erat, quo potiori iure et ueteres philosophi, et ipse Cicero hominem ad iustitiam reuera natum  esse fatebantur. Quod quidem auctor noster his ostendit eiusdem latini Oratoris uerbis: »Sed omnium, que in hominum doctorum disputatione uersantur, nichil est profecto prestabilius, quam plane intelligi nos ad iustitiam esse natos.«  Totidem autem sunt hec uerba Ciceronis, ex primo illius de legibus libro transcripta. At illa ipsa auctor noster alio adhuc in libro refert , atque ex iis confirmat religionis ac iustitie causa hominem esse generatum. Quam porro id uerum sit, inde luculenter conficit, quia homo a Deo creatus est statura corporis erecta, mente, ratione, ac loquendi, ceterisque rebus dominandi facultate preditus, ut illum creatorem suum agnoscat, contempletur, colat, diligat, ac maiestatem eius predicet, eique subiectus  sit. uides itaque quam recte Lactantius ex his omnibus concludat: »Nulla igitur alia religio est uera, nisi que uirtute ac iustitia constat.«  Atque idcirco hec a uera religione non potest umquam diuelli. Nam religioni, sicut ille alibi asserit , propria est iustitia, cui et Dei cultus adscribitur.

Non minus autem persuasum habuit sapientiam eodem plane modo ac iustitiam cum religione coniungi; ita ut ab illa numquam distrahi possit. Ab ipso siquidem Institutionum diuinarum exordio docet impias gentilium superstitiones maximosque errores inde manasse, quod nec se ipsos, nec quo uita referenda, aut quomodo degenda sit, cognouerint. At huius, inquit, »scientie summam breuiter circumscribo: ut  neque religio ulla sine sapientia suscipienda sit, nec ulla, sine religione, probanda sapientia.«  Una etenim si ab altera separetur, neque uera erit amplius religio, neque sapientia. Sed audias uelim eum , id clarissime explicantem. »Naturam hominis, inquit, hanc Deus esse uoluit, ut duarum rerum cupidus et appetens esset, religionis et sapientie. Sed homines ideo falluntur, quod aut religionem suscipiant, omissa sapientia, aut sapientie soli studeant, omissa religione; cum alterum sine altero esse non possit uerum. Cadunt ergo ad multiplices religiones, sed ideo falsas, quia sapientiam reliquerunt, que illos docere poterat deos multos esse non posse: aut student sapientie,  sed ideo false; quia religionem summi Dei omiserunt, qui eos ad ueri scientiam potuit erudire. Sic homines qui alterutrum suscipiunt, uiam deuiam, maximisque erroribus plenam sequuntur; quoniam in his duobus inseparabiliter connexis et officium hominis, et ueritas omnis inclusa est.« Quibus uero rationum momentis fultus, hanc doctrinam propugnet, si scire aueas, hanc primum adducemus, quam ille his expressam uerbis tradidit: Omnis sapientia hominis in hoc uno est; ut Deum cognoscat et colat. Hoc nostrum dogma, hec sententia est . Atqui religio, uti ille docet, nichil aliud est, quam Dei ueri et summi cognitio, et cultus. Ergo secundum eius sententiam uera sapientia et religio unum idemque sunt, nec possunt a se inuicem secerni. Nam »idem,«  inquit , »Deus est, qui et intelligi debet, quod est sapientie; et honorari, quod est religionis.« Sed illud hac rursus argumentatione confirmat : »In colendo sapere debemus, id est, scire quid nobis et quomodo sit colendum. In sapiendo colere, id est, re et actu quod scierimus implere.« Sapientia igitur et religio nexu inseparabili coherent. Quando autem sic coniunguntur, unus colitur Deus, uita nostra, et actus omnis ad unum caput, ad unamque summam referuntur.

Preterea: »Sapere,« inquit , »nichil est aliud nisi Deum uerum iustis ac piis cultibus honorare.« Atqui hoc ipsum religio uera est, que sic Deum honorat: »Ergo et in sapientia religio, et in religione  sapientia est.«

Quid insuper, quod Deus, uti auctor noster recte ait , intelligi ac cognosci debet? At id ipsamet est sapientia. Ubi uero cognoscitur, eo ipso debet honorari. Hoc autem est religionis officium . Ergo utraque sapientia et religio non possunt a se inuicem umquam separari. Fatetur quidem preire sapientiam, et religionem subsequi. Prius enimuero est scire Deum, ac postea illum honorare. Sed duo sunt sicut riuuli ex eodem fonte manantes, atque una uis est in duobus nominibus, quorum uno sensus, altero actus significantur.

Cur ergo, inquies, ille dixit: »Sapientia spectat ad filios, que exigit amorem; religio ad seruos, que exigit timorem?« Nonne his uerbis indicat aliquod  profecto inter utramque intercedere discrimen, quo reuera seiunguntur? Minime quidem. Nam ibidem eas inter se esse coniunctas concludit. Prius autem demonstrauerat unum dumtaxat esse posse Deum, qui idem omnium sit pater et dominus, atque ideo unusquisque nostrum et filius et seruus illius est. Quia ergo pater noster est, eum diligere et honorare; quia dominus, colere et uereri debemus. Sapientia uero Deus cognoscitur, religione colitur, et utraque etiam amatur tamquam Deus, et timetur tamquam Dominus. Sicut ergo hi actus, ita religio et sapientia arctissimo uinculo connectuntur.

Instabit aliquis: Nonne Lactantius inde suam de uera Dei ira opinionem stabilire conatur, quia sicut  religio numquam potest esse sine metu, ita nec Deus sine ira? »Metus« uero, ait ille , »non est, ubi nullus irascitur.« Et postea, »religio esse non potest, ubi metus nullus est.« Quis autem dixerit idem esse Deum timere iratum, et eum filii amore prosequi? Sed quis nescit patrem a filio suo amari simul et timeri? Metus itaque neque amori contrarius est, neque illum semper excludit. Preterea quamuis filialis Dei, ut aiunt Theologi nostri, et seruilis timor plane diuersi essent, quid uetat quominus uterque religione comprehendatur? Nonne eadem religione homo Dei filius et seruus illum ut patrem colit, et timet ut Dominum? Sed que Lactantii de ira Dei opinio, et utrum ea uera sit, postea suo loco expendemus.



ARTICULUS III.


Religionem non metus causa introductam, sed a Deo institutam, et insitam homini, qui idcirco corpus habet erectum, uocaturque grece , ac religione potissimum a belluis distinguitur, hisque contraria Epicuri argumenta soluuntur.

Tametsi Lactantius, sicuti mox uidimus, dixerit religionem nullam esse ubi nullus metus est; diserte nichilominus asseuerat eos tota uia aberrare, qui putabant religionem, metus terrorisque causa, a sapientibus, fuisse institutam; quo imperitos homines facilius a peccatis deterrerent. Ipsa autem sunt hec illius uerba, quibus impium eorum errorem hac infamie nota condemnat: »Falsa est et illa sententia,  qua putant terroris ac metus gratia religionem a sapientibus institutam, quo se homines imperiti a peccatis abstinerent.« Quapropter absurdam hanc opinionem funditus euertit; quia philosophorum omnium sapientissimi, ac maximarum inter eos sectarum principes constanter docuerunt mundum ab omnipotente Deo creatum esse, eiusque prouidentia gubernari. Deus ergo hominum sicut et mundi creator, ab iis agnoscendus et colendus est. At in hac Dei agnitione illiusque cultu tota, uti diximus, religio constituitur. Non ergo ab ullo homine mortali introducta, sed cum ipso, uti recte auctor noster ait, ingenita est . Omnes enim fateri coguntur huic Deo, ut pote mundi hominisque creatori ac rectori, maximum deberi honorem summamque uenerationem. Et  uero mundum propter hominem, quemadmodum hominem creauit propter seipsum, ut ab illo uidelicet cognoscatur, ac colatur . Atqui uera religio, ut diximus, nichil est aliud, quam ueri Dei notitia et cultus. Ergo religio non insulsi alicuius timoris incutiendi, sed honorandi Dei causa ab illo ipso constituta est.

Sed hec auctor noster non uno tantum in loco, sed sepius confirmat, repetit, et inculcat. Preter citatum etenim locum alibi scripsit: »Hac conditione gignimur; ut generanti nos Deo iusta et debita obsequia prebeamus, hunc solum nouerimus, hunc sequamur. Hoc uinculo pietatis obstricti, Deo religati sumus, unde ipsa religio nomen accepit.«  Ab ipso itaque ortu nostro alligati Deo sumus religione; qua eum noscamus, colamus, sequamur, eiusque uoluntati, et iussis obtemperemus.

Huc accedit, quod non solum mens ipsi homini a Deo insita est, ut illum agnoscat et ueneretur: sed recta etiam corporis eius statura, ab ipsomet Deo formata, huiusce officii ille semper admonetur. Nec semel adhuc id auctor noster, sed sepe sepius uariis suis in libris asserit, ipsorumque gentilium testimonio corroborat. In secundo quippe diuinarum Institutionum libro, cap. 1: »Cum cetere,« inquit, »animantes pronis corporibus in humum spectent, Deus hominem, ex humo subleuatum, ad contemplationem sui artificis erexit.« Quod quidem ille decantatum fuisse ostendit his ingeniosi, uti ait, pete, id est, Ouidii  dii uersibus, quos hunc citauit in modum:

Pronaque cum spectent animalia cetera terram,
Os homini sublime dedit, celumque uidere
Iussit, et erectos ad sydera tollere uultus.
 Apud Ouidium tamen pro uidere, legitur tueri. Addit Lactantius hominem a Grecis uocari, quod sursum spectet. uox enim illa greca, ut quibusdam uidetur, originem duxit ab , sursum uergens, siue ut aliis placet, , a sursum adspiciendo, uel iuxta magni etymologici auctorem ab , hoc est, sursum spectare. Quod Lactantii nostri opinioni magis consentaneum est.

Quamobrem ipse alibi sic argumentatur: »Qui religionem non suscipiunt, terreni sunt; quia religio de celo est . . . Nihil igitur prodest homini ita esse  fictum, ut recto corpore spectet celum, nisi erecta mente Deum cernat, et cogitatio eius in spe uite perpetue tota uersetur.«  uide ergo an id paucioribus uerbis significet, ubi hominem hortatur, ut sacramentum natiuitatis sue norit, id est, erectam corporis sui staturam, qua ad terram descipiciendam, celumque ac Deum conspiciendum, tamquam symbolo et sacramento figure sue commonetur. Si id tamen tibi probari uelis, alia ipsius proferemus uerba, quibus diserte pronuntiat, solum ex omnibus hominem esse animal. »Cuius corpus,« inquit, »ab humo excitatum, uultus sublimis, status erectus originem suam querit, et quasi contempta humilitate terre, ad altum nititur . . . memorque conditionis sue, qua Deus illum fecit eximium, ad artificem suum spectat. Quam  spectationem Trismegistus rectissime nominauit, que in mutis animalibus nulla est . Nonne autem his uerbis, memor conditionis, seu creationis sue, qua Deus corpus eius rectum fecit, ut ad artificem suum spectet, satis aperte declarat, quid natiuitatis eius sacramento intelligi uoluerit?

Finem dicendi profecto non faceremus, si omnia eius loca, quibus id docuit, et stabiliuit, integra transcriberemus. Precipua itaque, que in aliis libris occurrunt, notasse sufficiat.

Tam sane recteque doctrine, tamque nature hominis conuenienti, quis repugare umquam ausus est, nisi aliquis atheus homo, aut Epicureus philosophus,  qui Deum uerbo tenus confessus est, atque omnem prorsus religionem sustulit? Hic autem, ut ait auctor noster, obiiciebat: »Quid ergo Deo cultus hominis,« hoc est ipsa religio, »confert beato, et nulla re indigenti?«  Tametsi uero ibi neminem, qui hec dixerit, nomine suo appellet, obscurum nichilominus non est hunc esse Lucretium, cuius carmina, quibus id stulte cecinerat, paulo ante citauit.

   Quid enim immortalibus atque beatis
Gratia nostra queat largirier emolumenti.


Et prius:

   Pretereaque
Ad laudabile opus diuum laudare decere.
Sed satis huic inepte obiectationi se respondisse  Lactantius noster declarat, cum toties dixit hominem a Deo creatum, ut illum eiusque opera contempletur, intelligat, miretur, predicet, ac debita ueneratione prosequatur. At demonstrauerat insuper hanc non modo suam, sed ipsorummet gentilium esse sententiam. Plures autem si non citauit, ea proculdubio ratio est, quia id omnes, his dumtaxat, quos notauimus, exceptis, pro uero, certo, et confesso habebant. Presto quippe illi erat laudare Ciceronem, quem tacito forsitan nomine, sequitur dicentem: »Deus homines primum humi excitatos, celsos, et rectos constituit, ut deorum cognitionem, celum intuentes, capere possent. Sunt enim e terra homines, non ut incole atque habitatores, sed quasi spectatores superarum rerum atque celestium, quarum spectaculum  ad nullum aliud genus animantium pertinet.«  Eadem uero ille in Tusculanis questionibus et alibi litteris mandauerat .

At porro ibi non stetit Lactantius, aliaque argumentandi ratione ostendit homini ingenitam innatam que esse religionem. In ea quippe putat uel solum, uel precipuum, et maximum situm esse hominis pecudisque discrimen. »Hominem, inquit, atque mutorum, uel solum, uel certe maximum in religione discrimen est.«  Alibi uero: »Nullum est aliud animal, quod habeat notitiam aliquam Dei, religioque est pene sola, que hominem discernat a brutis.« 

Opinionem porro suam cum Ciceronis auctoritate,  tum etiam ratione propugnare et firmare conatur. Et Ciceronem quidem loco proxime citato laudauit. At alia ipsius uerba prius hunc retulerat in modum: »Qua de re Ciceronis uera est sententia: Ex tot, inquit, generibus nullum est animal preter hominem, quod habeat notitiam aliquam Dei, ipsisque in hominibus nulla gens est, neque tam immansueta, neque tam fera, que non, etiamsi ignoret qualem Deum habere deceat, tamen habendum sciat. Ex quo efficitur ut is agnoscat Deum, qui, unde ortus sit, quasi recordetur.«  Hec autem transcripta sunt ex primo illius de Legibus libro, ad quem rursus Lactantius nos alibi mittit, ibique addidit: »Solus enim sapientia instructus est, ut religionem  solus intelligat. Et hec est hominis atque mutorum uel precipua uel sola distantia.« 

Sed audi, queso, qua ratione id probauerit: Omnia, inquit , preter religionem, que uidentur propria esse homini, cum animantibus ceteris aut communia, aut certe plane similia apparent. Si proprius etenim homini sermo dicitur, muta etiam animalia uocibus sese inuicem cognoscunt, interioremque patefaciunt habitum. Quedam igitur in illis est sermonis similitudo. Si homini letitia elato peculiaris uideatur risus, in animalium auribus, oculis, rictu, serenaque fronte signa letitie deprehenduntur. Si nichil hominis magis proprium sit, quam ratio, et futuri prouidentia; in animalibus etiam inest quedam intelligentie et  cogitationis species, qua in latibulis suis uarios exitus pandunt; ut obsessis, et periculo imminente, saluti sue fuga consulant. Formice uero et apes, uti Lactantius uirgilii uersibus probat, estate colligunt, que uictui suo hyemis tempore necessaria fore preuident.

Missa porro facit plurima in singulis animalium generibus exempla, que humane solertie simillima sunt. Que enim retulerat, hec prorsus sufficere putauit; ut ex illis hanc eliceret conclusionem: »Quod si horum omnium, que adscribi homini solent, in mutis quoque deprehenditur similitudo, apparet solam esse religionem, cuius in mutis nec uestigium aliquod, nec ulla suspicio inueniri potest.« 

At Iseus suis in Lactantium notis obseruat illum,  cum libris Institutionum conficiendis operam daret, existimasse hominem a brutis sola religione distingui, quia tunc Pythagore, Platonis, aliorumque quorumdam sequebatur opinionem, qui brutis inesse rationem arbitrabantur. uerum postea cum librum de Ira Dei edidit, ab hoc errore tunc eum resipuisse existimat. Et re quidem uera in prioribus libris ita locutus est: »Equidem sic arbitror uniuersis animantibus esse datam rationem, sed mutis tantummodo ad uitam tuendam, homini autem ad propagandam. Et quia in homine ipsa ratio perfecta est, sapientia nominatur, que in hoc eximium facit hominem, quod soli datum est intelligere diuina.«  In libro autem de Ira Dei, uidetur mutis animantibus solam eorum omnium, que rationis et solertie humane  sunt, tribuere similitudinem.

uerumtamen ueremur, ne Iseo plane penitusque explorata non fuerit auctoris nostri sententia. Nam in libro secundo et septimo Institutionum, a nobis paulo ante citato, aperte declarat hominem a mutis animantibus sola religione uel ea potissimum discrepare; quia homo perfecte rationis compos illam habere potest, minime uero bruta animantia, que imperfecta tantum ratione potiri possunt. Non alia itaque uidetur fuisse mens eius et opinio, nisi in brutis esse rationem aliquam imperfectam, aut potius rationis tantum similitudinem et speciem, que illis ad uitam dumtaxat tuendam data est. Itaque cum religio sola sit, cuius nullum plane, ne minimum  quidem in brutis sit uestigium, inde Lactantius intulit eam esse, qua homo clarius et euidentius ab illis distinguitur. Quoquo autem modo res se habeat, si ille errauit, erroremque correxit, laudari certe debet ingenui ueracisque hominis modestia, ac sincerus tuende ueritatis amor, summumque studium.

Hominibus porro cum sic ingenita fuerit religio, et illius, sicuti sapientie, naturaliter cupidi, atque, ut ait Lactantius , appetentes sint, quid mirum si inde concludat ab iis, qui eam tollunt, hominem suo proprio singularique bono orbari. »Qui ergo philosophi,« inquit, »uolunt animos omni metu liberare, tollunt etiam religionem, et orbant hominem suo proprio ac singulari bono.«  Epicurum autem his uerbis perstrinxit,  de quo alibi dixit: Dissoluitur omnis religio, si credamus Epicuro dicenti .

Omnis enim per se diuum natura necesse est
Immortali euo summa cum pace fruatur,
Semota a nostris rebus, etc.
uides sane ibi ab illo Epicuri nomine citari Lucretii carmina. Monitos etenim alibi nos fecerat , Epicuri esse omnia, que delirat Lucretius. Impium uero hunc errorem eidem nominatim Epicuro Tullius adscripsit. Preterea hic ipse orator ethnicus  cuidam eiusdem Epicuri discipulo obiicienti: »At etiam de sanctitate, de pietate libros scripsit Epicurus,« respondet: »At quomodo in his loquitur? Coruncanum, aut Sceuolam, pontifices maximos, te audire  dicas, non eum, qui sustulerit omnem funditus religionem; nec manibus, ut Xerxes, sed rationibus deorum templa et aras euerterit. Quid est enim, cur deos ab hominibus colendos dicas, cum dii non modo homines non colant, sed omnino nichil curent, nichil agant?« Quod paulo post aliis uerbis repetit, ac postea addidit hoc Epicuri de sanctitate libro, quem inuidie detestande gratia composuerat, nos ludi »ab homine non tam faceto, quam ad scribendi licentiam libero,« et qui »re tollit, oratione relinquit deos.« Et hoc quidem ab illo iam antea dictum fuerat.

Lactantius uero, qui hunc absurdissimum errorem, ab aliis omnibus explosum, acrius adhuc insectatur, et radicitus euellit, ex hactenus disputatis duplicem elicit conclusionem; primo, non metus causa esse  institutam religionem; utpote que hominum animis naturaliter insila est, ac Deus uoluit eorum naturam illius esse cupidam et appetentem: secundo, seruiendum eidem religioni, quam totius humani generis consensu constat esse suscipiendam. uerum quia plures religiones in mundum inuaserant, uidendum est quam Lactantius existimet esse ueram, quamque ab omnibus deligi et suscipi necesse est.



CAPUT SECUNDUM.

Expenduntur argumenta, quibus Lactantius solam religionem christianam ueram esse demonstrat.



ARTICULUS PRIMUS.

Examinantur Lactantii argumenta quibus christianam religionem uer am esse demonstrat ex sacrorum nostrorum  uatum oraculis, quibus predixerunt fore ut Christus, Dei Filius, homo fieret, et ex uirgine nasceretur.

Cum omnes omnino homines tanta, sicuti dictum est, necessitate religionem suscipere et amplecti teneantur; constat profecto ab eis nullam aliam esse suscipiendam, nisi que uera sit, et Deum summum uero et debito cultu honoret ac ueneretur. Atqui Lactantius hanc solam christianam esse religionem uariis, iisque inuictissimis, rationum momentis demonstrat . Primum autem inde petit, quod Christus a Deo Patre legatus et nuntius missus est; ut iustitiam, que nulla amplius erat in terris, restitueret, ac uero pioque Dei cultu per omnem terram uerbis et exemplis disseminato, nouum edificaret templum, seu ueram  religionem fundaret, doceret, et stabiliret. Ut autem eam institueret ac docendi munere fungeretur, uoluit Deus illum in terram, sicuti decreuerat, descendere, et humana carne indui.

Sed quoniam ab ethnicis, aliisque negari poterat illum reuera a Deo fuisse missum, et ueram sanciuisse religionem, id Lactantius luculentissime probat  sacrorum auctoritate uatum, qui iam a pluribus, antequam natus fuisset, seculis predixerant fore ut ille aliquando Filius Dei humanum corpus ex uirgine acciperet, ex Dauidis familia nasceretur, miracula faceret, per totam terram promulgaret ueri Dei cultum, affixus cruci moreretur, ac demum tertia die a morte rediret ad uitam. Non potuerunt autem hec omnia a sacris illis uatibus eodem, quo  acta sunt, modo sic prenuntiari, nisi diuino Spiritu afflati fuerint. At nemo sane mentis homo inficias umquam ire poterit his diuinis oraculis, que effectum suum sortita sunt, certo et euidenter demonstrari et Christum a Deo reuera fuisse missum, et fundate ab illo christiane religionis ueritatem.

Quapropter Lactantius primo quidem ostendit hos prophetas multa ante secula uaticinatos esse Christum Filium Dei ex uirgine nasciturum. Dicendi uero initium ab hisce sumpsit Salomonis uerbis : Salomon sic ait : Infirmatus est uterus uirginis, et accepit fetum, et grauata est in multa miseratione mater et uirgo.« Sed plures iam annotarunt hunc locum in sacris nostris Bibliis non reperiri. Suspicatur autem Betuleius illud esse unum ex quinque millibus carminibus, que auctor libri tertii Regum ab eodem Salomone edita fuisse sic testificatur: Et fuerunt carmina eius quinque et mille .

Galleus uero putat Lactantium citasse uerba, que ab aliis audita, ipse non legerat, sed nugas ille uendit pro coniecturis. Quo enim argumento id probare contendat, audias uelim. Patres, inquit, sepe loca citant, que frustra in sacrorum Bibliorum libris quesieris.  Numquid ergo non lecta, sed ab aliis tantum audita Lactantius retulit? Quis umquam ita argumentatus est?

At Iseus hunc locum adducit in falsi suspicionem. Non arbitratur enim in ullo canonicorum Scripture librorum hec fuisse scripta; quandoquidem beata uirgo nullum ex Christi Domini conceptu et partu dolorem sensit. uerum uox infirmatus, uidetur ibi in bonam partem a Lactantio accipi, non uero in hanc malam, qua significare uoluerit debilitatum fuisse uirginis uterum, ita ut aliquo affecta fuerit dolore. Nam his uerbis Salomon, siue quiuis eorum scriptor, declarat eam diuino Spiritu, sine ullo uiri attactu concepisse, et in multa miseratione matrem factam, et permansisse uirginem. Nonne autem tanto tamque  inaudito miraculo solitus mulierum parientium dolor exclusus est? Sed quamuis illud bono sensu explicari posset, non deerunt tamen qui hec uerba a Lactantio non ex genuino Salomonis libro, sed alio quodam apocrypho desumpta fuisse opinentur. Qui enim, inquient, fieri potuit ut tam clara et euidens illibate uirginitatis Marie uaticinatio ab Ireneo, Epiphanio, Hieronymo, et aliis pretermissa fuerit, qui totis ingenii uiribus uirginitatem illius aduersus hereticos, eam negantes, propugnandam susceperunt?

Omnibus itaque notiora sunt hec, que Lactantius adhuc citat  Isaie uerba: Ecce uirgo accipiet in uterum  et pariet filium, et uocabitis nomen eius Hemanuel . Ita etiam Cyprianus  . Quanto autem clarius, uti ait auctor noster, tanto certius esse debet hoc prophete de Christo ex uirgine nascituro testimonium. Nam illud christiani a Iudeis, et suis, et Christi Domini infensissimis hostibus acceperant. Ab iis ergo quantumlibet obstinatis, et a ceteris omnibus hoc Isaie, sicut et alia omnia sacrorum prophetarum nostrorum testimonia, debebant utique, sicut infra ostendemus, pro ueris ac plane diuinis agnosci et recipi.

Neque obiici poterat Christum non Emmanuelis, sed iehsu nomine uocatum. Emmanuel enim ab Isaia dictus est, ut hoc uocabulo Deum aliquando nobiscum futurum significaret. Atqui Christus ex uirgine natus, nobiscum reuera Deus fuit. uidetur autem  Lactantius hec delibasse ex Tertulliano qui aduersus Iudeos eodem Isaie oraculo dimicat , et friuolam illorum responsionem sic refellit: »Itaque dicunt Iudei: Prouocemus istam predicationem Isaie, et faciamus comparationem, an Christo, qui iam uenit, competat illi primo nomen, quod Isaias predicauit . . . Equidem Isaias predicat eum Emmanuelem uocari oportere . . . Porro, inquiunt, iste, qui uenit, neque sub eiusmodi nomine est editus . . . At nos e contrario admonendos eos existimauimus, uti coherentia quoque huius capituli recognoscant. Subiuncta est enim et interpretatio Emmanuel, nobiscum Deus, uti non solum sonum nominis spectes, sed et sensum. Sonus enim  Hebraicus, quod est Emmanuel, sue gentis est.Sensus autem eius, quod est Deus nobiscum, ex interpretatione communi est. Quero ergo an ista uox Nobiscum Deus, quod est Emmanuel, exinde quo Christus illuxit, agitetur in Christo? Et puto, ex toto non negabis. Nam qui ex iudaismo credunt Christo, ex quo in eum credunt, Emmanuel cum uolent dicere, nobiscum Deum esse significant. Atque ita constat iam uenisse illum, qui predicabatur Emmanuel; quia quod significat Emmanuel, uenit, id est, nobiscum Deus.« Locum hunc, etsi paulo longiorem, totum transcripsimus, quia inde clariora fiunt, que Lactantius noster breuius retulit. Plura adhuc Tertullianus ibidem adiecit, que quidem cum ad rem nostram non faciant, quamuis lectu dignissima, omittimus.  At alio adhuc in libro  eadem repetit, eosdemque castigat Iudeos, qui hisce Isaie uerbis non uirginem, sed iuuenculam concepturam significari perperam, nec sine mendacio predicabant. Sed in priore Apparatus nostri tomo, ubi de Iustini et Irenei scriptis, hanc preposteram explicationem confutauimus. uidesis adhuc Eusebium , Hieronymum, Huetium , et alios sacre Scripture interpretes.

Tum deinde Lactantius ostendit prenuntiatum rursus fuisse futurum Christi aduentum hoc Psalmiste oraculo: ueritas de terra orta est . Quod quidem hac ratione comprobat:  »Quia Deus in quo ueritas est, terrenum corpus accepit, ut terrenis uiam salutis aperiret.« Ireneus uero  his ipsismet uerbis non modo Christi ex uirgine ortum, sed illius etiam a morte ad uitam reditum annuntiari arbitratus est: »Dauid,« inquit, »eam, que est ex uirgine, generationem eius, et eam que estex mortuis resurrectionem prophetans ait: ueritas de terra orta est.« At Hieronymus in quarto suorum in Isaiam commentariorum libro eadem Psalmiste uerba de humano Christi ortu sic interpretatur : Ipse factus est nobis a Deo sapientia, et iustitia, et sanctificatio, et redemptio, qui in Euangelio loquitur. Ego sum lux, uita, et ueritas; et de quo in psalmis dicitur: ueritas de terra  orta est, et iustitia de celo prospexit. Rursum uero postea : »Nubes pluant mundo iustum, siue iustitiam, terraque aperiatur, et germinet Saluatorem, de quo in psalmis canitur: ueritas de terra orta est, et iustitia de celo prospexit; siue iuxta LXX: Terra misericordiam et iustitiam pariter germinauit; ut et peccatores misericordiam, et iusti premia consequantur.« Plura qui uoluerit, adeat sacre Scripture interpretes, et ab eis discet ueritatem a psalmographo annuntiatam esse Christum, qui dixit: Ego sum uia, et ueritas, et uita .

Redit autem Lactantius ad Isaiam, et ab illo adhuc alibi predictum Christi aduentum his probat illius  uerbis: Ipsi autem non crediderunt . . . . . Et ipse expugnauit, et recordatus est dierum seculi, qui suscitauit de terra pastorem . Apud LXXII seniores legitur: Ipse pugnauit contra eos, et recordatus est dierum antiquorum, qui eduxit a mari, , pastorem ouium. Ab utraque illa interpretatione discrepant hec ultima uulgate uerba. Recordatus dierum seculi Moysi et populi sui. Ubi est, qui eduxit eos de mari cum pastoribus suis? At Lactantius, qui in sacro suo codice legerat pastor, hunc esse ait, de quo antea idem ipse Isaias dixerat: Exsultent celi desuper, et nubes induant iustitiam, aperiatur terra, et pullulet Saluatorem. Ego enim Dominus Deus creaui eum . Septuaginta autem duo Interpretes: Letetur  celum desuper, et nubes spargant iustitiam: germinet terra, et proferat misericordiam, et iustitiam germinet simul. Ego sum Dominus qui creaui. Iam uero Hieronymum paulo ante audiuimus hec ex eadem uersione citantem. In uulgata autem: Rorate celi desuper, et nubes pluant Iustum; aperiatur terra et germinet Saluatorem, et iustitia oriatur simul. Ego Dominus creaui eum. uarias porro horum sacri prophete uerborum interpretationes retulimus, ut facilius quisque intelligat quam Lactantius noster secutus sit. Omnes autem passim antiqui Ecclesie Patres, et sacre Scripture interpretes, illa Isaie uerba de Christo homine facto, quemadmodum Lactantius noster, intelligenda esse existimant. Ab his itaque qui tanto numero, quanto consensu obuiam nobis ueniunt,  hic appellandis, opere prorsus inutilis esse duximus.

Eodem quoque consensu docent premonstratum adhuc fuisse humanum Christi ortum his, que Lactantius deinde citauit , eiusdem Isaie uerbis: Ecce natus est nobis puer, et datus est nobis filius, cuius imperium super humeros eius, et uocatum est nomen eius magni consilii nuntius . Magis autem ibi adheret LXXII interpretationi. Ita etiam Cyprianus , nisi quod in fine scripsit, magne cogitationis nuntius. In notis tamen obseruatur uno in codice legi, magni consilii nuntius. Inde uero Lactantius sic argumentatur: »Idcirco missus est a Deo Patre, ut uniuersis gentibus, que sub celo sunt, singularis  et ueri Dei sanctum mysterium reuelaret, ablatum perfido populo, qui aduersus Deum sepe deliquit.« Tertullianus autem inde aduersus Iudeos hunc in modum disputat: »Quid nouum si non de Filio Dei dicit? . . . Quid omnino regum insigne potestatis sue humero prefert, et non aut capite diadema, aut in manu sceptrum, aut aliquam proprie uestis notam. Sed solus nouus rex seculorum, Christus iehsu, noue glorie et potestatem et sublimitatem in humero extulit, crucem scilicet.« . Quod quidem ille ad confutandum Marcionem alibi iisdem uerbis repetit. Alio insuper in libro  non solum Iudeos, sed hereticos etiam  qui Christum aut uerum Deum, aut uerum hominem esse negabant posterioribus Isaie uerbis sic refellit: »Dictus est quidem magni consilii Angelus, id est, nuntius, officii non nature uocabulo. Magnum enim cogitatum Patris super hominis scilicet restitutione annuntiaturus seculo erat. Non ideo tamen sic Angelus intelligendus, ut aliqui Gabriel, aut Michel. Nam et filius a Domino uinee mittitur ad cultores, sicut et famuli, de fructibus petitum. Sed non propterea unus ex famulis deputabitur filius, quia famulorum successit officio.«  Denique disputationem suam his absoluit uerbis: »Quid ultra?« Adhuc Isaiam exclamantem audi: »Non Angelus, neque legatus, sed ipse Dominus saluos eos fecit.« Eodem modo hec et superiora  Isaie uerba interpretati sunt Hieronymus et Eusebius , quem plura, et notatu certe digna, enarrantem te legisse non penitebit.

Prosequitur Lactantius , adhucque ostendit a Daniele non modo primum, sed secundum etiam Christi in mundi fine aduentum prenuntiari. De utroque enim hec, inquit, uaticinatus fuerat: uidebam in uisu noctis, et ecce in nubibus celi, ut filius hominis ueniens, et usque ad uetustum dierum peruenit. Et qui adsistebant, obtulerunt eum, et datum est ei regnum, et honor, et imperium, et omnes populi, tribus, lingue seruient ei, et potestas eius eterna, que numquam transibit, et regnum eius, quod  non corrumpetur . Iudeos autem inde auctor noster redarguit, qui Christum, quia ex homine natus est, uerum Messiam negabant. Duos enim eius aduentus paucis his uerbis propheta aperte presignauit. Et primum quidem, cum ait: ut filius hominis ueniens. Hoc siquidem loquendi modo significabat fore, ut suscepta hominis forma, et conditione mortali, homines iustitiam ac ueritatem doceret. Subsequentibus autem eiusdem Danielis uerbis secundum Christi aduentum prenuntiari auctor noster demonstrat; nisi quod illa: Datum est ei regnum, et que sequuntur, possint de utroque eiusdem Christi aduentu intelligi.

Tertullianus tamen hoc eodem sacri uatis testimonio , quod non sine pluribus diuersis lectionibus retulit, contra Iudeos et Marcionem probat posteriorem dumtaxat designari futurum Christi aduentum, priorem uero alia Isaie uaticinatione. Tertullianum autem sequitur Cyprianus , qui eadem Danielis uerba, nec sine diuersis adhuc ab utroque lectionibus, descripsit. At Hieronymus  hec ad priorem Christi aduentum magis referre uidetur. Addit porro Lactantius  iisdem quoque prophete uerbis significari fore, ut Christus a mortuis excitatus, postea in celum ascenderet.

Rursum uero ille diserte asseuerat Hieremiam  predixisse fore ut Christus homo fieret, ubi hoc fudit oraculum: Et homo est, et quis cognoscet eum? Sed obseruant notarum in auctoris nostri opera editores hec uerba neque in Hieremie, neque in Baruchi prophetia inueniri. At ea haud dubie in uulgata interpretatione quesierunt, ubi aliter leguntur; non autem apud LXXII interpretes, qui illa eodem, atque auctor noster, modo grece, sicuti postea Epiphanius, retulerunt . Quid uero, quod illud idem prophete testimonium latinis totidem uerbis a Tertulliano uariis suis in libris , et a Cypriano , Ambrosio , aliisque transcriptum est. uerum  pretermittenda non sunt, que Hieronymus in hunc Hieremie locum animaduertit. »uerbum Hebraicum Enos quatuor litteris scribitur, aleph, et nun, et uau, et sin. Si igitur legatur Enos, homo dicitur, si anus, inscrutabile, siue desperabile, eo quod nullus hominum ualeat cor hominis inuenire. Symmachus uero hunc locum ita interpretatus est: Inscrutabile cor omnium: uir autem quis est, qui inueniat illud? Solent quidam nostri bono quidem uoto, sed non secundum scientiam, uti hoc loco contra Iudeos, quod homo sit dominus atque saluator secundum dispensationem carnis assumpte, nullusque possit natiuitatis eius scire mysterium . . . Melius autem est, ut simpliciter accipiamus quod nullus cogitationum secreta cognoscat, nisi solus Deus.« Tota porro ex hac disputatione  colligit Christum esse Deum, quippe qui secretas hominum, teste Euangelista, cognouerit cogitationes. Antiquissimi uero Ecclesie Patres septuaginta duorum, qui et ipsi Iudei erant, interpretationem secuti, hec de Christo pariter intelligenda esse censuerunt.

Quid plura? Christum, ait Lactantius , hominem futurum his Isaias adhuc predixit uerbis: Et mittet eis Deus hominem, et saluabit eos, et iudicans sanabit eos . Sed quidam notarum in hunc Lactantii locum scriptores rursus nos admonent hec etiam uerba ab Isaie libro abesse. Quid ergo? Nonne potuerunt in uulgata Scripture sacre editione, et Hieronymi commentariis hec sicut et nos legere: »Et  mittet eis saluatorem et propugnatorem, qui liberet eos.«  Nonne idem his atque transcriptis ab Lactantio uerbis significatur? Numquid aliquid expressius desiderabant? Ab eis igitur adeunda erat LXXII interpretatio, et in ea legissent: , . Et mittet eis hominem, qui saluabit eos: iudicans saluabit eos. uides sane que hominum quorumdam heterodoxorum, qui editionibus operum Lactantii prefecti erant, diligentia fuerit. Ceterum Hieronymus , aliique antiqui Ecclesie Patres hunc locum de Christo intelligendum esse palam profitentur.

Omnibus his prophetarum nostrorum uaticinationibus  Lactantius  subiunxit celeberrimum Balaami oraculum, quod Moysis, illud scilicet narrantis, nomine hunc citat in modum: Sed et Moyses in Numeris ita loquitur: Orietur stella ex Iacob, et exsurget homo ex Isrel . uulgata: et consurget uirga de Isrel. Cyprianus uero totidem ac Lactantius noster uerbis illud exhibet  Ireneus autem : Orietur stella ex Iacob, et orietur dux ex Isrel. Atque ita etiam Iustinus Martyr grece , atque eodem quoque Moysis nomine: , . Orietur stella ex Iacob, et dux ex Isrel. Eusebius uero  similiter, nisi quod addidit uerbum ,  et surget, ubi ille plura de hoc et aliis cum eiusdem Isaie tum aliorum prophetarum de humana natura, a Christo assumenda, oraculis scite disputat: quem sicut et plurimos alios grece latineque Ecclesie Patres, quos singillatim appellare longius foret, si adire uolueris, operam profecto non perdes. Interim Auctorem nostrum sequamur, alia prophetarum de Christo oracula enarrantem.



ARTICULUS II.

Quibus sacrorum prophetarum oraculis Lactantius predictum fuisse demonstret fore, ut Christus ex Dauidis familia nasceretur, et utrum recte dixerit urbem Hierosolymam suum a Salomone accepisse nomen.

 Prosequitur Lactantius , et plura profert sacrorum uatum nostrorum oracula, quibus Christum non humanam tantummodo naturam assumpturum, sed etiam ex Dauidis familia generandum, diserte predixerunt. Primum autem id ostendit hac duplici Isaie uaticinatione: Et erit in illa die radix Iesse, et qui exsurget principari in nationes, in eum gentes sperabunt, et erit requies eius in honore . Et alio loco: Exiet uirga de radice Iesse, et flos de radice eius ascendet, et requiescet super eum spiritus Dei, spiritus sapientie et intellectus, spiritus consilii et fortitudinis, spiritus scientie et pietatis, et implebit eum spiritus timoris Domini . uides sane quomodo auctor noster utrumque illum locum inuerso paululum  prophete ordine citauerit. Priorem uero Cyprianus  nobis sic exhibet. »Et erit in die illa radix Iesse, qui surget imperare omnibus gentibus: in illum gentes sperabunt, et erit requies eius honor.« Ita etiam LXXII. At uulgata paulo aliter: In die illa radix Iesse, qui stat in signum populorum, ipsum gentes deprecabuntur, et erit sepulcrum eius gloriosum. Citatur etiam ab Paulo Apostolo , sed magis iuxta LXXII interpretationem; atque his uerbis prenuntiatum esse docet fore, ut Christus ex Dauidis stirpe nasceretur, et gentibus omnibus ad se uocatis imperaret.

Secundus autem locus in utraque et LXXII seniorum,  et uulgata uersione, fere eodem modo descriptus est. Totidem uero ac Lactantius uerbis, eumdemque in finem Cyprianus illum protulerat . At ante utrumque Tertullianus  hinc contra Iudeos sic disputat: »Et quoniam ex semine Dauid genus trahere deberet uirgo, ex qua nasci oportuit Christum, ut supra memorauimus, euidenter Isaias propheta in sequentibus dicit: Et nascetur, inquit, uirga de radice Iesse, quod est Maria, et flos de radice eius ascendet . . . . . . Neque enim ulli hominum uniuersitas spiritualium documentorum competebat, nisi in Christum, flori quidem ob gratiam adequatum, ex stirpe autem Iesse deputatum, per Mariam scilicet inde censendum. Fuit enim de patria Bethleem,  et de domo Dauid, sicut apud Romanos in censu descripta est Maria, ex qua nascitur Christus.« Inde etiam contra hereticos, male de Christo sentientes, argumentatur, eorumque errores alibi, nec quidem semel refellit. Similiter Eusebius  utroque illo Isaie testimonio probat significari Christum ex radice Iesse, et Dauidis semine nasciturum. Quia uero longior est illius disputatio, quam ut tota hic transcribatur, librorum eius locos indicabimus, ut unicuique illos adire liceat. Nec minus longum foret alios appellare recentiores, quibus idcirco pretermissis, te ad Hieronymum  et Eusebium  preclare de hoc argumento disserentes  mittemus.

Porro autem Lactantius  ut gentiles suo gladio iugularet, memoratum ab Isaia florem eum esse dicit, quem Sibylla , cuius auctoritatem eleuare non poterant, his uerbis designauit; , que in uetusto librorum Lactantii nostri codice regio sic latine reddita sunt: Florescet autem flos purus, et in editis Sibyllinis oraculis reperiuntur.

Nec ibi adhuc stetit auctor noster , sed idem adhuc demonstrat his Nathanis prophete uerbis, que ab illo et Cypriano  ita citata legimus: »Item in « id est, Regnorum, »libro secundo propheta  Nathan, missus est ad Dauid uolentem Deo templum fabricare: Et fuit uerbum Domini ad Nathan dicens: uade, et dic seruo meo Dauid: Hec dicit Dominus omnipotens  Non tu edificabis mihi domum ad inhabitandum  cum impleti fuerint dies tui, et dormieris cum patribus tuis, suscitabo semen tuum post te  et parabo semen  eius. Hic edificabit mihi domum in nomine meo, et erigam thronum eius usque in seculum: et ego ero ei in patrem, et ipse erit mihi in filium, et fidem consequetur domus eius, et regnum eius usque in seculum,« at insuper Cyprianus subiungit, in  conspectu meo. Prius uero ille eumdem locum, alium tamen in finem citauerat. Hec autem uerba leguntur in secundo, uti dictum est, Regum , siue Samuelis libro: sed plura, que ibi in sacro textu interponuntur, ab utroque Cypriano et Lactantio pretermissa sunt.

uariis porro rationibus ab eodem Lactantio confutantur Iudei, qui hec non de Christo, sed de Salomone intelligi uolebant. Propheta enimuero de eo, inquit, loquebatur, qui non antea nasci debebat, quam Dauid cum patribus requieuisset. Atque antea natus erat Salomon. Deinde hoc prophete oraculo ille expresse designatur, cuius perpetuum foret imperium. Non ergo is est Salomon, qui quadraginta tantum annis regnauit. Denique destructum est templum  ab Salomone edificatum. Non illud igitur Salomonis, filii Dauid, sed Christi filii Dei templum denotabatur, quod nichil aliud est, quam fundata ab eo Ecclesia, que non in parietibus, sed corde fidelium hominum in perpetuum permanebit.

Simili prorsus ratione Tertullianus  contra Marcionem prius pugnauerat. »Nathan propheta in secundo Basiliarum  professionem ad Dauid facit semini eius: Quod erit, inquit, ex uentre ipsius. Hoc si in Salomonem simpliciter edisseres, risum mihi incuties. uidebitur enim Dauid peperisse Salomonem. An et hic Christus significatur, ex eo uentre semen Dauid, qui esset ex Dauid, id est, Marie? Quin et edem Dei magis Christus edificaturus  esset, hominem scilicet sanctum, in quo potiore templo inhabitaret Dei spiritus, et in Dei filium magis Christus habendus esset, quam Salomon filius Dauid. Denique et thronus in euum, et regnum in euum, magis Christo competit, quam Salomoni, temporali scilicet regi. Sed et a Christo misericordia Dei non abscessit: Salomoni uero etiam ira Dei accessit post luxuriam et idololatriam. Suscitauit enim illi Sathan hostem Idumeum. Cum ergo nichil horum competat in Salomonem, sed in Christum, certa erit ratio interpretationum nostrarum, ipso etiam exitu rerum probante, quas in Christum apparet predicatas.« Tertulliano autem et Lactantio nostro Augustinus concinit , et alii quamplurimi.

 At Lactantius , inquiet forsitan aliquis, multo longius quam Tertullianus et Augustinus excurrendo, quemdam offendit erroris scopulum. Non enim solum Hierosolymitanum templum a Salomone edificatum fuisse asseuerat, sed ciuitatem etiam, quam de nomine suo Hierosolyma nuncupauit. Atqui hec urbs longe ante Salomonis etatem condita cognomen suum acceperat. Nam ut omittamus illius mentionem in libris Iosue et Iudicum sepius fieri , Iosephus  narrat Hierosolymam, , captam fuisse a Dauide, ac postea instauratam. Tum deinde hec addidit: »Igitur primus Dauid Iebuseis  inde eiectis, a se ciuitatem denominauit; nam tempore Abrahami, generis nostri auctoris, Solyma uocabatur.« Alio autem in libro  narrat quidem eam tempore Abrahami a Melchisedecho edificatam, sed addit ab illo appeltam Hierosolymam, cum prius nuncuparetur Solyma.

Hieronymus quoque scribit eam a Iebuseis suum traxisse uocabulum, ac deinde a Dauide, qui eos exterminauit, factam fuisse Iudaice prouincie metropolim: »Eo quod locum templi, inquit, emerit, et impensas structure Salomoni filio dereliquerit. Hanc esse Iosephus refert, que in Genesi scribitur Salem sub rege Melchisedech .« Ibi autem antiquorum Ecclesie Patrum opiniones recenset, subditique plures, quos nominatim appellat, tradidisse  »Melchisedech hominem fuisse Chananeum, regem urbis Hierosolyme, que primum Salem, postea Iebus, ad extremum Ierusalem appellata sit .« Sed siluit quibus temporibus mutatum fuerit illius nomen. Deinde tamen Iosephum aliosque reprehendit, qui arbitrati sunt Salem esse Ierusalem, hocque nomen ex Greco et Hebraico compositum. Suidas nichilominus eam a Melchisedecho Hierusalem cognominatam opinatur.

At Eusebius  hec ab Eupolemo de Hierosolymitano templo, quod Salomon construxit, litteris mandata memorat: ,  . . »At primum sacra illa edes Solomonis templum, nominata est. Deinde urbs ipsa Hierusalem corrupto uitiatoque templi nomine appellata, quam Greci postea Hierosolymam affini geminoque uocabulo nuncuparunt.« uides profecto non unam de illo, qui primus Hierosolyme cognomen dedit, fuisse omnium sententiam, Lactantioque non defuisse opinionis sue patronum.

uerum si eum erroris in hoc conuincas, fateri sane debes ab ipso non omnibus quidem, que proferre poterat, sed pluribus, iisque certissimis sacrorum prophetarum oraculis satis probari fore, ut Christus ex uirgine,.et Dauidis familia nasceretur. Nec minus luculenter ille demonstrat prenuntiatum fuisse eternum eiusdem Christi Domini sacerdotium.  Quod quidem iam examinandum est.



ARTICULUS III.

Quibus prophetarum Oraculis Lactantius demonstret prenuntiatum fuisse sempiternum Christi, uere religionis auctoris, sacerdotium.

Satis Lactantio non fuit demonstrasse quam claris et expressis sacrorum prophetarum oraculis prenuntiatus fuerit mirabilis plane Christi ex uirgine et Dauidis familia ortus. uerum progreditur ulterius, et ostendit non minus luculenter ab illis predictum fuisse sempiternum eius sacerdotium. Primum itaque probat  illud plane precantatum fuisse his Psalmographi uerbis: Ante Luciferum  genui te. Iurauit Dominus, et non penitebit eum; tu es sacerdos in eternum secundum ordinem Melchisedech . Tria posteriora tamen hec uerba absunt a duobus antiquissimis regie bibliothece manuscriptis codicibus. Atqui hec tamen a sacro uate reuera de Christo dicta fuisse in sua Apostolus ad Hebreos epistola diserte asseruit .

Quapropter Tertullianus sic disputat: »Quod et in ipso hic accedit: Tu es sacerdos in eternum. Nec sacerdos autem Ezechias, nec in euum, etsi fuisset Secundum ordinem, inquit, Melchisedech. Quid Ezechias ad Melchisedech, altissimi sacerdotem, et quidem non circumcisum, qui Abraham circumcisum, iam accepta decimarum oblatione, benedixit? At in  Christum conueniet ordo Melchisedech; quoniam quidem Christus, proprius et legitimus Dei antistes, preputiati sacerdotii pontifex, tum in nationibus constitutus, a quibus magis suscipi habebat, cognituram se quandoque circumcisionem, et Abrahe gentem, cum ultimo uenerit, acceptatione et benedictione dignabitur« . Sed id adhuc fusius prosequitur Hieronymus  ubi utriusque et psalmiste et Apostoli uerba citauit. Ita etiam Eusebius  in sua demonstratione euangelica, sed breuius in psalmorum commentariis. Eadem est Hilarii  ac Cypriani mox citandi atque aliorum magno plane consensu interpretatio.

 Quamuis autem illud Dauidis testimonium, Apostoli auctoritate, ut diximus, firmatum, cuilibet etiam peruicaciori sufficere debeat; Lactantius , tamen id adhuc probat scriptis in primo Regum hisce uerbis: Et suscitabo mihi sacerdotem fidelem, qui omnia que sunt in corde meo faciat, et edificabo ei domum fidelem, et transibit in conspectu meo omnibus diebus . Cyprianus  quoque scribit illis et superioribus Psalmographi uerbis sempiternum Christi sacerdotium presignificari.

Tertium insuper Lactantius  subiungit apertissimum, ut ipse ait, hoc Zacarie testimonium: Et ostendit mihi Dominus Deus iehsu (uterque regius librorum Lactantii codex antiquior, et Cyprianus   sacerdotem magnum stantem ante faciem Angeli Domini . . . . Et ecce titio eiectus ab igne, et iehsu erat indutus uestimentis sordidis, et stabat ante faciem Angeli . . . . . Si in uiis meis ambulaueris . . . . . Tu iudicabis domum meam . . . . . Audi itaque sacerdos magne . Planum itaque Lactantius noster facit eos penitus decipi, qui hec de Iesu Naue, siue Iosue, aut de sacerdote Iesu, filio Iosedech, dicta esse opinabantur. Neuter enim sordidatus est, neuter, ut titio ab igne eiectus, aliquid perpessus est aduersi, neuter in conspectu Dei et angelorum stetit. Denique Zacarias non de rebus preteritis, et mortuis illis hominibus, sed de aliquo homine futuro loquebatur. At quantum hec neutiquam utrique illi Iesu, tantum certe  Iesu Christo prorsus conueniunt. Nam ille ueste sordida, id est, carne humana indutus, tormentis et supplicio crucis, tamquam titio, igne extinctus est. Ad hec uero Zacarias de illo loquitur, qui cum in uiis Dei ambulauerit, eiusque impleuerit uoluntatem, et iudicium accipiet et imperium sempiternum. Atqui solus Christus, sublato falso deorum cultu, ac stabilita uera religione, impleuit Patris sui uoluntatem et mandatum, atque idcirco, et sacerdotis perpetui, ait auctor noster, dignitatem et regis summi honorem, et iudicis potestatem, et Dei nomen accepit.

Iustinus autem Martyr  eadem Zacarie uerba aduersus Tryphonem urget, palamque facit diuinum illum prophetam hec de Christo, non autem de Iosue aut alio fuisse prelocutum.  Quia uero prolixior est eius interpretatio, ab illius uerbis recitandis abstinentes, ad eius librum omnibus facile obuium te mittimus. Interim uero audi Tertullianum , qui quidem citatum Zacarie locum de duplici Christi aduentu explicat, pluraque adiecit, que Lactantii nostri explicationi plane congruunt: »Apud Zacariam, inquit, in persona ipsius, immo et in ipsius nominis sacramento, uerus summus sacerdos Patris, Christus iehsu, duplici habitu in duos aduentus delineatur. Primos sordidis indutus est, id est, carnis passibilis et mortalis indignitate, cum diabolus aduersabatur ei, auctor scilicet Iude traditoris, qui eum etiam post baptismum tentauerat. Dehinc spoliatus pristinas sordes, exornatus podere et mitra, et cidari munda, id  est, secundi aduentus; quoniam gloriam et honorem adeptus demonstratur. Nec poteritis eum Iosedech filium dicere, qui nulla omnino ueste sordida, sed semper sacerdotali fuit exornatus, nec umquam sacerdotali munere priuatus. Sed iehsu iste, Christus, Dei patris summus sacerdos, qui primo aduentu suo humana forma, et passibilis uenit in humilitate usque ad passionem, ipse etiam effectus hostia per omnia pro omnibus nobis, qui post resurrectionem suam indutus podere, sacerdos in eternum Dei Patris nuncupatus est.« Et hec quidem ille pene iisdem, sed paucioribus uerbis aduersus Marcionem repetit .

Cyprianus uero  isthec de primo Christi aduentu, quemadmodum auctor  noster, interpretatur. Sed legendus in primis Hieronymus , qui preclare ostendit hec Zacarie uerba a Iudeis de Iesu sacerdote, filio Iosedech, perperam ac falso explicari, eaque de Christo Iesu esse intelligenda. Nec minus fuse et luculenter Eusebius hec de eodem Christo dicta fuisse demonstrat .

uere ergo cum fuerint omnes ille non solum de mirabili prorsus Christi ortu, sed sempiterno quoque eius sacerdotio predictiones, suumque sortite sint effectum; nemo sane negare umquam potest, eas diuino spiritu editas, ac Christum reipsa a Deo missum, ueramque esse, quam instituit religionem. Sed hec  Lactantius aliis de illius morte oraculis mirum in modum confirmat. Ad ea igitur examinanda, iam si lubet, ueniamus.



ARTICULUS Iu.

De aliis Apollinis Milesii, Sibyllarum et sacrorum prophetarum nostrorum oraculis, quibus impia Iudeorum in Christum conspiratio, uaria tormenta ante mortem ei infligenda, mortis eius genus, solis eo moriente defectus, et eius ad uitam reditus prenuntiabantur, ac quantum inde christiane religionis ueritas stabilita sit.

Transit Lactantius  ad alia oracula, quibus mors Christi, eius circumstantie, miracula tum edita, illius a morte et ab inferis reditus predicta fuerant. Palam uero facit hec oracula fusa esse non a sacris tantum nostris prophetis, sed ab aliis etiam uatibus, Apolline Milesio et Sibyllis, quorum  summa erat apud ethnicos auctoritas. Tres autem citat de futura Christi mortali uita et morte hos Apollinis Milesii uersus:

, , , .
Quorum hec est in 3736 regio librorum Lactantii nostri manuscripto codice latina, sed non de uerbo ad uerbum interpretatio: »Mortali erat corpore, sapiens signis operum atque monstris, sub iudicibus Chaldeis comprehensus, transfixus, finem amarum compleuit« . Referuntur autem hec carmina in editis ueterum oraculorum libris, sed ex Lactantio nostro desumpta. Non infrequens tamen oraculorum Apollinis Milesii apud antiquos scriptores  mentio. Nam preter Herodotum , Strabonem , Melam , Plinium , Apuleium , et alios, testatur Sozomenus  Apollinem Licinio Imperatori de belli euentu interroganti respondisse citatis Homeri carminibus.

Lactantius uero animaduertit Apollinem solita demonum fraude cecinisse Christi mortale corpus, et portentifica opera, ut ethnici crederent illum non esse Deum, ac magicis artibus et uirtutibus edita ab eo miracula. At certe Christum mortalem appellando, non ausus est illius negare diuinitatem. Deinde uero quamuis mendacio, ait Lactantius, fallente, celare uoluerit facta ab illo diuina uirtute miracula; ueritas  tamen ab hoc ipso Apolline extorsit, ut illa ipsa uocaret portentifica, nec tamen ullis magicis artibus, sed Dei, ut infra demonstrabimus, potestate edita esse fateretur. Denique sapientem Christum dicendo, declarat et sapientem esse eius doctrinam et eos sapientes qui illam sequuntur.

At longe plura auctor noster citauit  Sybillarum carmina , quibus cecinerant pleraque Christi ante suam mortem tormenta, eumque plane obmutescentem, sputis fedandum, cedendum alapis ac flagellis, coronandum spinis, potandum aceto et felle, uelum templi scindendum, tenebras diei clarissimo obducendas, denique Christum nece mulctandum  crudelissima, sed tertia die a morte et inferis ad uitam rediturum. uerum hec omnia, que grecis Sibyllarum uersibus a Lactantio nostro descripta sunt, non aliis latinis aptius referre possumus, quam his Augustini , qui ea ex Lactantio nostro decerpsit, et sententiam eius confirmat uerbis: »Inserit Lactantius Operi suo quedam de Christo uaticinia Sibylle, quamuis non exprimat cuius. Sed que ipse singillatim posuit, ego arbitratus sum coniuncta esse ponenda, tamquam unum sit prolixum, que ille plura commemorauit et breuia. In manus iniquas, inquit, infidelium postea ueniet. Dabunt autem Deo alapas manibus incestis, et impurato ore expuent uenenatos spiritus. Dabit uero ad uerbera simpliciter sanctum dorsum; et colaphos  accipiens tacebit, ne quis agnoscat quod uerbum, uel unde uenit, ut inferis loquatur, et corona spinea coronetur. Ad cibum autem fel, et ad sitim acetum dederunt; inhospitalitatis hanc monstrabunt mensam. Ipsa enim insipiens tuum Deum non intellexisti, ludentem mortalium mentibus, sed et spinis coronasti, et horridum fel miscuisti. Templi uero uelum scindetur, et medio die nox erit tenebrosa nimis in tribus horis. Et morte morietur, tribus diebus somno suscepto, et tunc ab inferis regressus ad lucem ueniet primus, resurrectionis principio reuocatis ostenso. Ista Lactantius carptim per interualla disputationis sue, sicut ea poscere uidebantur, que probare intenderat, adhibuit testimonia Sibyllina, que nos nichil interponentes, sed in unam seriem connexa ponentes,  solis capitibus, si tamen scriptores deinceps ea seruare non negligant, distinguenda curauimus.« Hec autem ille ex eo, quem pre manibus habebat, operum Lactantii codice, haud dubie transcripsit. At citata Sibyllarum oracula latine tantum citauit, que in plerisque antiquissimis et recentioribus cum manuscriptis tum editis eorumdem Lactantii librorum codicibus grece dumtaxat exhibentur. Que uero ab Augustino profertur latina Sibyllinorum oraculorum interpretatio eadem est ac illa quam in secundo eorumdem Lactantii librorum antiquissimo regie bibliothece codice, uti iam dictum a nobis fuit, e grecorum uerborum regione de uerbo ad uerbum legimus. Greca porro Sibyllarum oracula, latine reddita inuenies in editis illarum libris, sed ab Lactantio nostro  et aliis scriptoribus collecta et transcripta, etiamsi nonnulli quedam in eis non occurrere putauerint.

uerum Lactantius  hec recepta ab gentilibus de Christo oracula citasse non contentus, perspicue adhuc ostendit nostros prophetas hec eadem ac plura diuini spiritus afflatu de illo fuisse uaticinatos. Nam preterquam quod ipsemet Christus Iude proditionem, de qua plura Eusebius , et mortem suam predixerat, certe Psalmographus impiam Iudeorum de illo occidendo conspirationem presignauit hisce uerbis, quibus cecinit beatum esse qui non abierit in concilio impiorum. Martyr uero Iustinus  docet hec uerba eodem, quo  Lactantius, modo esse intelligenda. Tertullianus  uero tametsi ea ad uetita gentilium spectacula accommodet; quia tamen uarius et multiplex est sacre Scripture sensus, fatetur dicta quoque uideri de iusto illo homine qui in concilio, et in sessu Iudeorum de necando Domino consultantium non communicauit.

Preterea Lactantius  de illa in Christum conspiratione hec a Salomone in libro Sapientie ante mille et amplius annos scripta fuisse existimat: Circumueniamus iustum, quoniam insuauis est nobis . Quem ille locum integrum descripsit, quemadmodum et antea Cyprianus , eumque pariter de Christo, a Iuadeis interficiendo, intelligendum  esse non dubitat. Magistrum porro suum hic sequitur Tertullianum  qui hoc quoque sensu uerba illa explicanda esse arbitratus est.

Isaias insuper, ut ait Lactantius , tam certo quam diserte, nec breue ante tempus, annuntiauerat flagella, alapas, sputa, quibus Christus ante mortem cedendus erat, et inquinandus. Citat  autem hec totidem sacri huius prophete uerba: Non sum contumax, neque contradico; dorsum meum posui ad flagella, et maxillas meas ad palmam: faciem autem meam non auerti a feditate sputorum . Cyprianus uero  eadem omnino hec uerba descripsit, et de Christo  similiter interpretatur. Ita etiam Tertullianus , exceptis tamen posterioribus uerbis, que sic reddidit: Faciem meam uero non auerti a sputaminibus; LXXII: A confusione sputorum; uulgata: Ego autem non contradico, retrorsum non abii, corpus meum dedi percutientibus et genas meas uellentibus: faciem meam non auerti ab increpantibus, et conspuentibus in me. Hieronymus  autem castigat Iudeos qui hec de Isaia intelligi uolebant, et ea de Christo dicta fuisse, quemadmodum Iustinus Martyr  atque Ireneus, ostendit .

Ad hec uero, Lactantius  hoc quoque designatum fuisse docet his Psalmiste  uerbis: Congregata sunt super me flagella, et ignorauerunt, dissoluti sunt, nec compuncti sunt, tentauerunt me, et deriserunt derisu, et striderunt super me dentibus suis . Quamuis tamen Iudei hec de Dauid explicare, ut ait Eusebius , conarentur; de Christo tamen Domino patiente predicta fuisse et ille, et ceteri interpretes, quos appellare longius foret, summa profecto consensione existimant. Et certe ea tunc completa in eo fuisse sacra Euangelistarum historia apertissime demonstrat.

Summum etiam, pergit Lactantius , eiusdem Christi patientis silentium indicauit Isaias his uerbis: Sicut ouis ad immolandum ductus  est, et sicut agnus coram tondentibus se sine uoce, sic non aperuit os suum . Legebat hec Isaie uerba Eunuchus Candacis regine Aethiopum, cum accessit ad eum Philippus, qui illa de Christo scripta esse tam euidenter demonstrauit, ut Eunuchus Christi fidem amplexus fuerit. Quid igitur mirum si omnes nostri scriptores, Iustinus martyr, , Ireneus , Tertullianus , Cyprianus , Athanasius , Hieronymus , et alii huic apertissime interpretationi subscripserint?

Rursum uero sacer psalmista, inquit Lactantius, cecinerat Christum felle potandum et aceto. Dixerat  enim: Et dederunt in escam meam fel, et in siti mea potauerunt me aceto. Eadem est Iustini Martyris, Irenei et Ambrosii sententia . Iudeos autem id ceca pertinacia negantes, Tertullianus  sic redarguit: »Ut ea que predicta sunt a prophetis, per uos ei obuentura implerentur, in psalmis ipse spiritus Christi iam canebat . . . . Miserunt in potum meum fel, et in siti mea potauerunt me aceto . . . . Que quidem omnia ipsa perpessus, non pro actu suo aliquo modo passus est, sed ut Scripture implerentur de ore prophetarum.« Sed hec fusius Eusebius  et alii.

uaria deinde eorumdem sacrorum prophetarum testimonia adducit Lactantius noster, quibus prenuntiauerant  interficiendum a Iudeis Christum Dominum. Sed ceteris omnibus difficilius est, quod ille ex Esdre libro sic descripsit: »Et dixit Esdras ad populum: Hoc pascha Saluator noster et refugium nostrum, cogitate, et ascendet in cor uestrum, quoniam habemus humiliare eum in signo, et post hec sperabimus in eum, ne deseratur hic locus in eternum tempus, dicit Dominus, Deus uirtutum. Si non credideritis ei, neque audieritis annuntiationem eius, eritis derisio in gentibus.« Nam Iustinus Martyr , qui hunc locum integrum grece citauit, obseruat illum, uti alibi annotauimus, ex textu Esdre a Iudeis, hoc est, ex eorum, quos legerat, libris fuisse amputatum. At certe nec ille, nec Lactantius noster, tanta fiducia gentilibus et  Iudeis eum obiecissent, nisi a se perlectum in iis, quos pre manibus habebant, Esdre libris. Non desunt tamen, qui palam dixerint hec conficta a christianis, sed pia quadam fraude, qua et gentiles et alios ad Christi fidem facilius adducerent. Sed qui sic antiquissimos Patres arguunt, hi non pia forsitan, sed maligna, qua auctoritatem eorum infirment, fraude utuntur. Quid enim, amabo te, Iustino et Lactantio illa piâ fraude opus erat? Numquid illud solum erat in omnibus sacrorum prophetarum libris, et tota sacra Scriptura de Christi morte testimonium? Tunc enim illa fraus pia prodesse potuisset. Sed plurima alia illi, quemadmodum Iustino martyri, de quo nos alibi, Eusebio   aliisque obuiam passim uenerunt, quibus eadem non minus perspicue prenuntiabantur.

Et certe Lactantius noster  non ea quidem omnia retulit, sed ex iis plura selegit, que non minus profecto, uti exponemus, clara manifestaque sunt. Primum autem his exprimitur Isaie uerbis: In humilitate eius iudicium sublatum est. Natiuitatem eius quis enarrabit? Quoniam auferetur a terra uita eius, a facinoribus populi mei adductus est ad mortem. Et dabo malos pro sepultura, et diuites pro morte eius, qui facinus non fecit, neque insidias ore locutus est. Propterea ipse consequetur multos, et fortium diuidet spolia, propterea quod traditus est ad mortem, et inter facinorosos deputatus est, et ipse peccatum multorum pertulit, et propter facinora illorum traditus est  . Eodem modo et eamdem ob causam hec citantur a Cypriano , si paucas exceperis uarias lectiones, atque hanc in primis: Propterea quod tradita est ad mortem anima eius. Sed plura etiam, que in sacro Isaie textu interiiciuntur, uerba pretermisit. Tertullianus uero  hunc eumdem Isaie locum, etsi pauciora illius uerba transcripserit, eodem sensu de Christo interpretatur, ac Iudeorum peruicaciam retundit. Eadem quoque antea fuerat Irenei  ac postea Hieronymi  et aliorum sententia.

Deinde uero Lactantius  illud adhuc probat his Dauidis uerbis: Captabunt in animam iusti,  et sanguinem innocentem condemnabunt, et factus est mihi Dominus in refugium . Nec dubitat Huetius  et alii quidam, uerba hec eodem sensu accipienda. Sed fatendum est hec ab aliis longe pluribus explicari de iustis hominibus, quos impii diuexare solent.

Magis itaque ad id probandum hec apta sunt que Lactantius refert  Hieremie uerba: Domine, significa mihi, et cognoscam. Tunc uidi meditationes eorum. Ego sicut agnus sine macula perductus sum ad uictimam. In me cogitauerunt cogitationem dicentes: uenite, mittamus lignum in panem eius, et eradamus e terra uitam eius; et nomen eius non erit in memoria amplius . In  duobus antiquissimis codicibus regiis pro sine macula scriptum est sine malitia. Atque ita etiam apud Cyprianum , qui totum hunc locum eodem modo et eodem sensu retulit. Apud LXXII grece legitur , sicut agnus innocens, et purus. Uterque uero Cyprianus et Lactantius non omnino hanc grecam interpretationem sequuntur.

Porro autem auctor noster dixit ligni nomine crucem: et panis, corpus Christi significari. Tertullianus quoque: »De hoc, inquit, crucis signo etiam Deus insinuat per Hieremiam, quod essetis dicturi: uenite, mittamus in panem eius lignum, et conteramus eum a terra uiuorum, et nomen eius non memorabitur amplius.  Utique in corpus eius lignum missum est. Sic enim Christus reuelauit, panem corpus suum appellans, cuius retro corpus in panem prophetes figurauit« . Eadem ille alibi repetit . Plures alios hic citare quid opus est? quando quidem Hieronymus  diserte asseuerat hunc fuisse consensum omnium Ecclesiarum, que sub persona Hieremie hec a Christo dicta fuisse fatebantur. A nobis autem iam obseruatum est hunc locum inter eos a Iustino martyre recenseri, quos Iudei ex sacris codicibus haud dubie non omnibus, sed uisis ab ipso fortasse solo abstulerant.

Prosequitur Lactantius , docetque  illud adhuc de eadem Christi cruce, et ut ipse quidem putat, apertius his Moysis uerbis predicatum: Et erit pendens uita tua ante oculos tuos, et timebis die ac nocte, et non credes uite tue . Totidem uerbis hunc locum descripsit Cyprianus, eodemque modo explicat. Utrique autem preiuerat Tertullianus , qui memorie lapsu ea uerba ex Exodi pro Deuteronomii libro transcripta fuisse opinatus est. Sed id certe non impediuit quominus plurimi, uti Augustinus , Procopius , Leo Magnus , eius interpretationi subscripserint. Scimus quidem eos erroris ab aliquibus inde argui, quia alii non putant genuinam hanc  esse illorum Moysis uerborum significationem. At quis nesciat uarios unius eiusdemque sacrarum Scripturarum loci esse sensus, alium, ut aiunt, litteralem, et alium, qualis est iste, propheticum?

Ad hec uero Lactantius  existimat eamdem Christi crucem designari his eiusdem Moysis in Numerorum libro uerbis: Non quasi homo Dominus suspenditur, neque quasi filius hominis minus patitur . Nobis quidem non latet hunc locum in uulgatis bibliorum libris aliter exhiberi. Sed non minus compertum nobis est, eum a Cypriano  non solum eodem sensu explicari, sed totidem etiam describi uerbis; nisi quod pro uerbo Dominus, ab illo Deus scriptum legimus. Quis autem dubitet ab utroque  hec uerba in suo bibliorum codice lecta fuisse, quemadmodum ab eis descripta sunt?

Maiorem fortasse difficultatem ea habent que Lactantius paulo post subiunxit, funestissimum Hierosolyme excidium in ultionem, ut ipse ait, sancte crucis a Salomone his uerbis predictum fuisse: Quod si auertimini a me . . . erit Isrel in perditionem, et in opprobrium  quia reliquerunt Dominum Deum suum, et persecuti sunt regem suum dilectissimum Deo, et cruciauerunt illum in humilitate magna; propter hoc importauit illis Deus mala hec . Quamuis enim pleraque ex his uideantur ex secundo Regum aut Paralipomenon libro delibata, in neutro tamen hoc  libro uerba illa, Et persecuti sunt . . . . . in humilitate magna ; que sola ad Lactantii propositum faciunt, legere est. Quid uero, quod in utroque illo libro que habentur uerba non Salomonis sunt, sed Dei ad Salomonem? Nonne itaque dicendum erit aut antiquarios textum Lactantii describendo errasse, aut ipsummet Lactantium memoria lapsum, nisi hec ex aliquo bibliorum codice, a nostris diuerso, excerpsisse probetur?

At certe etsi Lactantius  quedam retulisset sacris ex bibliis testimonia, que ipsi tantummodo, minime uero aliis de Christo dicta uiderentur; certum nichilominus esse debet ab illo alia afferri, que de Christo uere prenuntiata fuisse nemo cordatus homo poterit umquam  negare. Nam preter iam memorata, tale procul dubio illud est, quod ipse, Cyprianum secutus, ex Zacarie libro in medium adduxit: »Zacarias,« inquit, »etiam hec tradidit: Et intuebuntur in me, quem (Cyprianus  transfixerunt . Quis enimuero inficias iuerit hec de Christo esse intelligenda, postquam Ioannes Euangelista disertissime affirmauit , Christo moriente, impletam esse Scripturam, que dixerat: uidebunt in quem transfixerunt? Diuini autem huius scriptoris testimonium tante est auctoritatis, ut alios preterea citare superuacaneum uideatur. Si quis tamen Hieronymum  adhuc adire uoluerit, hunc laboris proculdubio non penitebit.

 Non minori profecto euidentia illud declaratur his, que Lactantius post hec retulit , Psalmiste uerbis. Effoderunt manus meas et pedes meos, dinumerauerunt omnia ossa mea: ipsi autem contemplati sunt, et uiderunt me, diuiserunt sibi uestimenta mea, et super uestem meam sortem miserunt. . Ita etiam Cyprianus  eodemque plane sensu uerba illa interpretatur. Atqui Psalmographus hec, uti ait Lactantius, non de se, qui nichil simile perpessus est, sed diuino spiritu afflatus, de Christo preloquebatur. Simili quoque modo Tertullianus: »Scriptura in psalmis dicit: Exterminauerunt  manus meas et pedes, dinumerauerunt omnia ossa mea. Ipsi autem contemplati, et uiderunt me . . . .  Hec Dauid passus non est, ut de se merito dixisse uideatur; sed Christus qui crucifixus est« . Quin etiam ille diserte asserit toto illo integro psalmo futuram Christi passionem decantari. Et certe alios bene multos ut pretereamus, Iustinus martyr , et Eusebius  illum totum, et singulos illius uersus de iisdem extremis Christi tormentis et morte exponunt. Euangeliste uero Mattheus  et Ioannes  docent tunc euenisse, quod in eodem psalmo de uestimentis eius, sorte diuidendis, prenuntiatum fuerat.

Eodem autem ipso tempore, ait Lactantius , quo Christus ultro et sponte animam exhalabat, lux solis defecit, et omnia tenebris per tres horas circumfusa fuerunt. Atqui hec citatus ab illo propheta his uerbis presignificauerat: Et erit in illo die, dicit Dominus, occidet sol meridie, et obtenebrabitur dies lucis, et conuertam dies festos uestros in luctum, et cantica uestra in lamentationem . Hanc predictionem eodem modo protulit Cyprianus , nisi quod ante cantica, addidit, omnia. Paulo tamen aliter Ireneus: »In die illa, dicit Dominus, occidet sol meridie, et erunt tenebre super terram in die lucis . . . . . et uniuersa cantica uestra in lamentationem. Eum occasum solis, qui crucifixo eo fuit ab hora sexta, manifeste annuntiauerunt« . Tertullianus  quoque hanc uaticinationem aduersus Iudeos, quam de Christo accipiendam esse negabant, sic urget. »Nam quod in passione eius accidit, ut media dies tenebresceret, Amos propheta annuntiat, dicens: »Et erit in die illa, dicit Dominus, occidet sol media die, et tenebrescet super terram dies luminis, et conuertam dies uestros in luctum, et omnia cantica uestra in lamentationem.« Quamobrem alio in libro scripsit: »Deliquium utique putauerunt, qui id quoque super Christo predicatum non sciuerunt. Et tamen eum mundi casum relatum in archiuis uestris habetis« . Denique ex iam citato Amosi oraculo contra Marcionem, quemadmodum aduersus Iudeos disputat .  Hieronymus uero  illud explicat tum de Iudeorum apud Assyrios et Chaldeos captiuitate, tum de Christo Domino cruci affixo. Sed quid mirum? cum iam a nobis obseruatum sit plures esse eiusdem sacri textus nostri significatus et interpretationes, quas omnes ueras esse nullus negare merito umquam poterit.

Neque uero sacris uatibus nostris satis erat mortem Christi, et que tum acciderant, omnibus prenuntiare, nisi illius etiam resurrectionis, sine qua, uti ait Apostolus , uana esset fides nostra, mysterium predixissent. At illud euidenter ab eis prenuntiatum fuisse probat Lactantius  his Psalmiste uerbis: Non derelinques animam meam apud inferos, nec dabis  sanctum tuum uidere interitum . Prius uero eadem Cyprianus  scriptis tradiderat, preter ultimum uerbum, pro quo posuit corruptionem. Tam clara autem et aperta est ea predictio, ut Petrus Apostolus in primo suo ad Iudeos sermone  euidenter demonstret illam non in Dauide, qui apud eos mortuus et sepultus fuerat, sed in Christo, a mortuis ad uitam reuocato, perfecte completam. Quin etiam Paulus in sua quoque ad eos concione  idem plane ostendit. Itaque hoc oraculum tantorum Apostolorum auctoritate firmatum, aliorum, ut facile est, testimonio corroborare tam longum esset, quam inutile. Qui  enim illis non credit, quibus, queso, fidem umquam habebit?

Neque ibi consistit Lactantius, sed idem rursus probat his eiusdem Psalmiste uerbis: Ego dormiui, et somnum cepi, et resurrexi, quoniam Dominus auxiliatus est mihi . Ita etiam et totidem uerbis Cyprianus . Testatum autem Iustinus Martyr  et Ireneus  nobis faciunt, hec uerba a Christo, in persona Dauidis loquente, de sua morte, et ad uitam regressu fuisse pronuntiata.

Ad hec uero propheta Oseas non uno tantum, sed duplici oraculo perspicue predixerat fore ut idem Christus aliquando reuiuisceret. Dixerat enim: Hic filius meus sapiens, propter quod nunc resistet in contribulatione  filiorum suorum, et de manu inferorum eruam eum. Ubi est iudicium tuum, mors, aut ubi est aculeus tuus ? Ibi ille pro more sequitur interpretationem LXXII, sed non sine diuersis quibusdam lectionibus. Posteriora autem prophete uerba in sua Paulus , uti nemo nescit, ad Corinthios epistola retulit. Quapropter Hieronymus  ex citatis a se huius Apostoli uerbis hanc elicuit conclusionem: »Itaque quod ille in resurrectionem interpretatus est Domini, nos aliter interpretari nec possumus, nec audemus.«

Aliud Osee testimonium, secundo loco ab Lactantio citatum, hunc exprimitur in modum: uiuificabit nos post biduum, die tertio . Totidem  quoque hec uerba transcripsit Cyprianus , eaque ille, et Tertullianus , ac postea Hieronymus , atque alii similiter interpretantur.

Addit tandem Lactantius predictum a Daniele, fore ut Christus a morte ad uitam reuocatus, ascenderet in celum. Sed de hac uaticinatione nos paulo ante egimus.

Quis autem iam non intelligat quo iure Lactantius dixerit  »prophetas omnes,« hoc est, sacros prophetas nostros, et alios quos ethnici pro uatibus habebant, »pronuntiasse de Christo, ut ex genere Dauid corporaliter natus, constitueret eternum templum Deo, quod appellatur Ecclesia,  et uniuersas gentes ad religionem Dei ueram conuocaret?« Fieri enim non potuit ut tot oracula de mirando prorsus Christi ex uirgine et familia Dauid ortu, de summo eius sacerdotio, de Iudeorum in eum iniquissima conspiratione, dirissimis cruciatibus, horrenda morte, ad uitam regressu, longissimum ante tempus prenuntiata, ab alio quam diuino spiritu profecta fuerint. Tam certo igitur, quam euidenter ex iis conficitur Christum a Deo Patre suo missum esse, ut homines a falso et impio deorum cultu ad ueram, quam fundauit, religionem adduceret. Nullus itaque nec Iudeus, nec gentilis, nisi insanabili cecitate perculsus, negare potest ad demonstrandam christiane religionem certissimum  atque inuictissimum esse illud argumentum. Sed Lactantius alia adhuc non minoris ponderis profert, que iam expendenda sunt.



CAPUT III.

Quomodo Lactantius ueritatem christiane religionis asserat et confirmet ex ueris Christi miraculis, que a sacris nostris aliisque uatibus predicta fuerant.



ARTICULUS PRIMUS.

Quanta euidentia Lactantius ostendat ueram esse Christi religionem, quam ille ueris miraculis, ab Isaia et Sibylla designatis, confirmauit.

Aliud ad asserendam ac probandam christiane religionis ueritatem argumentum desumit Lactantius ex Christi miraculis, tum quia et uera et diuina uirtute ab eo sunt facta, tum quia sacri uates, aliique,  longissimo antequam fierent tempore, illa reuera predixerant. Deus enim neque spiritus sui afflatum, neque potiorem ad edenda uera miracula diuine potestatis sue partem cum aliis communicat, nisi ad asserendam ueritatem, sanaque ac uera documenta tradenda et stabilienda. Quam igitur religionem Christus ueris miraculis, et longe antea prenuntiatis, et diuina uirtute a se editis fundauit, ea omnino uera sanctaque sit penitus necesse est.

At Christus »maximas,« inquit Lactantius , »uirtutes,« quas Apollo, a nobis antea laudatus, »portentificas« appellauit, »operatus est, non prestigiis magicis, que nichil ueri ac solidi ostentant, sed ui ac potestate celesti, que iam pridem prophetis nuntiantibus canebantur.« Quocumque  enimuero iter Christus faceret, quoslibet, quouis morborum genere laborantes, paralyticos, claudos, cecos, mutos, leprosos, aliosque non manu aut medicamentis, sed solo uerbo et iussione, unoque momento sanauit. Quin immo eodem quoque modo ad uitam reuocauit mortuos. Atqui Isaias eiusmodi egros pristine ualetudini a Christo restituendos annuntiauerat. Illius quippe est descriptum a Lactantio, et prius a Cypriano hoc predictum: Confortamini manus resolute, et genua debilia consolamini (ms. regius antiquissimus consoldamini, Cyprianus uero  qui estis pusilli animi, nolite metuere; Dominus noster iudicium retribuet. Ipse ueniet et saluos faciet nos. Tunc aperientur oculi cecorum, et aures surdorum audient.  Tunc saliet claudus sicut ceruus, et plana erit lingua mutorum . Ibi autem neque ille, neque Cyprianus, aut interpretationi LXXII, aut uulgate omnino adherent, sed alteri paululum diuerse. Utriusque autem uarias lectiones collegit Hyeronymus , palamque fecit ea, que ibidem dicuntur, in Christo et Apostolis suum sortita esse exitum. Prius autem Tertullianus  hinc pene incredibilem Iudeorum Marcionisque peruicaciam retundit, et illa de Christo predicta ab eoque reapse peracta esse demonstrat.

Quin etiam Sibylla, cui ethnici fidem derogare non  poterant, eadem Christi miracula his cecinit carminibus, que Lactantius  grece citauit, et in regio codice sic latine exhibentur: »Mortuorum uero resurrectio erit, et claudorum cursus uelocissimus, et surdus audiet, et ceci uidebunt, et loquentur non loquentes« . At eadem insuper Sibylla uno uersu decantauerat fore, ut Christus hec solo suo uerbo faceret:

, .
 Que scriptor prefati codicis regii his latinis uerbis reddidit: Omnia uerbo faciens, omnemque infirmitatem curans. At preclare omnino animaduertit Lactantius mirum non esse quod Christus uerbo faciebat  mirabilia, cum ipse esset Dei uerbum,  celesti uirtute ac potestate subnixum.

Prosequitur ille, et ait quinque millia hominum, in deserto fame enectorum, a Christo quinque tantummodo panibus et duobus piscibus fuisse saturata. De his autem nos in superiori dissertatione egimus. Quid autem, inquit auctor noster , dici aut fieri potest mirabilius ? Atqui Sibylla id adhuc futurum prececinerat his uersibus, quos ille descripsit, et in oraculis earum editis similiter, si quasdam uarias lectiones excipias, inueniuntur.

Preterea Christus non solum super undas maris sicco pede ambulauit, sed uerbo etiam suo sedauit eiusdem maris tempestates. Addit Lactantius: »Non ut pete Orionem mentiuntur, in pelago incedentem,  qui demersa corporis parte, humero supereminet undas.« Obseruant ibi Betuleius, et post eum Galleus hemistichion esse pete alicuius: sed quis ille sit, neuter indicat. At magno sine labore discere poterant illud esse uirgilii, cuius hec sunt carmina, .

   Que magnus Orion
Cum pedes incedit, medii per maxima Nerei
Stagna, uiam scindens, humero supereminet undas.
Quis enim dubitabit hec a Lactantio designari et irrideri? uidesis Seruii in illos uersus et in primum eiusdem Aeneidos librum annotationes, Natalem Comitem et alios.

Rursus autem Lactantius ostendit  hec olim designata fuisse Sibyllarum  carminibus, que in uariis earum libris legimus. Ea uero grece tantum ab illo transcripta, in codice regio, sepius a nobis laudato, sic latina facta sunt: »uentos compescet; sternet uero insanum mare pedibus, pacisque fide calcatum. Et rursus aliqua dixit: Super undas ambulabit, infirmitatem hominum soluet, resurgere faciet mortuos, et pellet multos dolores, et de pane unius perionis saturatio erit uirorum.« Ibi autem dicitur perionis; quia grece scriptum est , id est, sacculo et pera panis. In quibusdam uero editis legitur , in aliis , hoc est fonte, melius forsitan ex una panis pera aut sacculo, quo paucitas panum euidentius significatur. Ceterum latinam predicti regii operum  Lactantii codicis interpretationem sepius curiosis eruditisque lectoribus exhibuimus, ut quomodo ab aliis discrepet, et que corrupta fuerint greca uerba, facilius perspiciant.

Sed uideamus quid gentiles et Iudei contra tantorum hactenusque inauditorum Christi miraculorum auctoritatem obiectarent. Primum autem respondebant carmina Sibyllarum non ab iis, sed a nostris, id est, christianis scriptoribus, fallaci titulo fuisse composita.

uerum Lactantius  futilem uanamque esse ostendit hanc responsionem. Nam uarro, Cicero, et ueteres Sibyllam Erythream aliasque commemorant. Christiani uero ea, que citant, illorum testimonia ex libris transcripserant auctorum, quorum dubia non erat fides, utpote qui  ante obierant quam Christus homo factus fuisset.

Iudei uero maiori procul dubio audacia et temeritate clamitabant, hec miracula a Christo quidem facta, sed magicis plane artibus. Nulla enim, ait auctor noster, fingi poterat maior calumnia. Christus siquidem maximas, uti ille loquitur, »uirtutes cepit operari non prestigiis magicis, que nichil ueri ac solidi ostentant,« id est, nichil ueri, aut quod aliquid aliis afferat utilitatis et emolumenti. Que enim arte magica aut demonum fraudibus fiunt, ideo tantum aguntur, ut decipiantur homines. At Christi miracula ui ac potestate diuina, non mala arte aliqua, sed solo, ut diximus, uerbo facta sunt, atque ut homines ad Dei ueri cultum ueramque religionem adducerentur. Deinde uero Iudei negare non poterant  edita fuisse a Christo hec miracula, quemadmodum in arcanis eorum litteris, id est, ueteris Testamenti libris prenuntiata fuerunt. A quibus autem longe antea predicta fuerant, quam ab hominibus, ut uidimus, diuino afflatis spiritu, qui nulli nocere, nullumque fallere, nec unquam mentiri poterant? Denique hanc insulsissimam non modo Iudeorum, sed gentilium quoque criminationem ab Arnobio aliisque depulsam et euersam ostendimus.

Recte ergo concludit Lactantius  Christum tantis miraculis et prodigiis meruisse et ueracis legati, a Deo missi, et ipsiusmet diuinitatis fidem. Quin etiam certissima fuerunt celestis uirtutis indicia, quibus sole meridiano clarius probauit ueram esse quam fundauit et instituit religionem. uerum  Lactantius aliis adhuc Christi miraculis, quibus demones, magicarum artium auctores fugauit, euidentissime demonstrat illa nullis magorum dolis et artificiis, sed diuina prorsus uirtute ab ipso facta, atque inde adhuc ueritatem christiane religionis mirum in modum stabiliri. Sed hec in sequenti articulo examinanda sunt.



ARTICULUS II.

Quam inuicte Lactantius christiane religionis ueritatem demonstret ex fugatis a Christo, eiusque nomine, ac crucis signo demonibus.

Tantum abest ut Christus prestigiis artibusque magorum aut demonum miracula ediderit, quin et ipse  et eius discipuli mirabili uirtute fugauerint demones, eosque eiecerint ex iis, que obsidebant, hominum corporibus. Atqui uti Lactantius  recte argumentatur: »Necesse est ueram esse religionem, que et rationem demonum nouit, et astutiam intelligit, et uim retundit, et eos spiritualibus armis domitos ac subiectos, cedere sibi cogit.« Enimuero hi demones Iouis, Aesculapii aliorumque, quos gentiles colunt, deorum aut amici sunt, et illis aliqua necessitudine copulati, aut e contrario inimici, et infensi. Si sibi inuicem copulati sint, atque, ut ait Homerus , Iupiter demonibus aggregetur, si a petis et philosophis modo demones, modo dii appellentur, quomodo eos distinguemus a se inuicem, ut illos rite  distinctos colamus et honoremus? Si uero eximii gentilium dii hostes reuera sint demonum, et eis infensi, cur illos non fugant, atque ad eos expellendos, non eamdem ac Christus eiusque discipuli habent potestatem? Que etiam erit horumce deorum uis aut potentia, si ipsis subiecti non sint demones? Cur etiam Christi, non autem Iouis aliorumque deorum, nomine fugantur, nisi quia Christum, minime uero falsos deos reformidant? Et certe ubi coluntur, se deos esse mentiuntur; ubi adiurantur a christianis, coguntur se demones esse palam confiteri. Quorsum autem ab eis extorquetur tam ignominiosa confessio, nisi quia maximo christianorum eos adiurantium timore percelluntur?

Sed Lactantium nostrum, hec omnia, nec semel  profecto enarrantem, si lubet audiamus: »Iustos, inquit, id est, cultores Dei metuunt, cuius nomine adiurati, de corporibus excedunt, quorum uerbis, tamquam flagris uerberati, non modo demones se esse confitentur, sed etiam nomina sua edunt, illa que in templis adorantur; et quod plerumque coram cultoribus suis faciunt, non utique in opprobrium religionis, sed honoris sui , quia nec Deo, per quem adiurantur, nec iustis, quorum uoce torquentur, mentiri possunt. Itaque maximis sepe ululatibus editis, uerberari se, et ardere, et iam iamque exire proclamant« . Eadem a Minucio Felice tradita alibi annotauimus et explicauimus.

Atqui si tantus sit demonum, homines a ueri Dei  ueneratione ad impium falsorum deorum cultum fraudulenter auocantium timor, si tanta illorum et deorum et demonum infirmitas: contra uero, si tantum est Christianorum, uerum Deum colentium, in ipsos demones imperium, si tanta ad eos fugandos potestas; nonne certissime inde conficitur, tam ueram esse christianorum, quam falsam gentilium religionem?

Acrius adhuc urget Lactantius, perspicuumque facit iisdem demonibus terrorem maximum incuti ipso etiam crucis signo, quo quidem facto, non secus ac eiusdem Christi nomine adiurati, de hominum corporibus, que obsessa tenebant, confestim eiiciebantur. Atque id quidem auctor noster narrat, non uti rem incertam, aut obscuram, sed omnibus sui temporis  hominibus notissimam ac certissimam. »Nunc,« inquit, »sectatores eius,« Christi uidelicet, »eosdem spiritus inquinatos, de hominibus, et nomine magistri sui et signo passionis excludunt ,« Neque hos improbos spiritus clam et occulto in fugam uertebant, sed palam ac publice, ac cum ipsimet gentiles diis suis immolarent. Tum enim, si assistat aliquis, uti ille ait, signatam frontem gerens, non poterant ullo modo litare, uel sicut uirgilius ab eo laudatus canebat :

Nec responsa potest consultus reddere uates.
Non semel autem aut raro, sed sepius id factum plane asseuerat. Nam continenter subiungit hanc sepe causam preeipuam fuisse malis regibus iustitiam, hoc est, christianos persequendi.

 Unum tamen ex pluribus selegit memorabile exemplum, quod his protulit uerbis: »Cum quidam ministrorum nostrorum«  »sacrificantibus dominis assisterent, imposito frontibus signo, deos illorum fugauerunt, ne possent in uisceribus hostiarum futura depingere. Quod cum intelligerent aruspices, instigantibus iisdem demonibus, quibus prosecant,«  »conquerentes, profanos, id est, Christianos, homines sacris interesse, egerunt principes suos in furorem, ut expurgarent,  »Dei templum,  seque uero sacrilegio contaminarent, quod grauissimis persequentium penis expiaretur.« Due autem diuerse codicum lectiones duplicem exhibent Lactantii sensum. Si enim legas expugnarent Dei templum, significabit Nicomedie templum, Diocletiano iubente, ut ipse Lactantius postea narrat, fuisse expugnatum et euersum. Si uero legas expurgarent Dei templum, sensus erit, ut gentiles expiarent dei sui templum, quod a christianis contaminatum putabant.

Quecumque sit uera Lactantii lectio, ex ea aperte intelligitur demones facto a christianis crucis signo territos ac fugatos. Sed hec fusius enarrat Lucius Cecilius in suo de Mortibus persecutorum libro, ubi rationem nobis reddit cur Diocletianus Imperator ceperit in christianos seuire. Ibi enimuero hec legimus:  »Tum quidam ministrorum, scientes Dominum, cum assisterent immolanti, imposuerunt frontibus suis immortale signum. Quo facto, fugatis demonibus, sacra turbata sunt. Trepidabant Aruspices, nec solitas in extis notas uidebant; et quasi non litassent, sepius immolabant. uerum identidem mactate hostie nichil ostendebant, donec magister ille Aruspicum Tages, seu suspicione, seu uisu, ait idcirco non respondere sacra, quod rebus diuinis profani homines, nimirum christiani, interessent. Tunc ira furens, sacrificare non eos tantum, qui sacris ministrabant, sed uniuersos, qui erant in palatio, iussit, et in eos, si detrectassent, uerberibus animaduerti, datisque ad prepositos litteris, etiam milite  cogi ad nefanda sacrificia precepit; ut qui non paruissent, militia soluerentur« . uides sane quam asseueranter uterque affirmet ethnicorum sacra facto a christianis dominice crucis signo turbata fuisse, ac Diocletianum, ibi presentem, tum iussisse in hos ceterosque christianos seuiri.

Quamuis autem certissimum sit utriusque Lactantii, et Lucii Cecilii, sicut alibi ostendimus, de fugatis signo crucis demonibus testimonium, nec ab ullo cordato homine in dubium merito possit uocari; si quis tamen id sibi aliunde probari postulet, huic testem primum dabimus Athanasium, qui palam testificatur demones ac deos signo crucis Christi facto tamquam mortuos obmutescere, irritasque fieri eorum  prestigias: , . »Signo autem crucis omnis ars magica deficit, incantamenta omnia euanescunt.« Quapropter Cyrillus Hierosolymitanus christianos, cure sue commissos, sic adhortabatur: »Ne ergo Christi crucem erubescamus, sed si quisalius abscondat, tu palam ad frontem obsignato, ut demones regium signum intuentes, tremuli procul aufugiant.« , , , , . »Non enim, inquit, alterius crucifixi inuocatio demones abigit.

 Nec minus perspicue Gregorius Nazianzenus diuinam huius salutiferi crucis signi et inuocati nominis Christi potestatem hisce uersibus cecinit:

. . . . , , , , , .


   Ipse etiam sors inclyta Christi
Prolato ipsius uel solo nomine, sepe
Demones eieci stridentes, atque gementes,
Clamantesque Dei robur dominantis olympo,
Aera uel medium signo crucis ipse notaui
Illustremque tulit typus hic ex hoste triumphum.

Quid uero quod uir ille, fide procul dubio dignissimus, ac post eum Theodoretus , celeberrimum nobis suppeditant  Iuliani Apostate exemplum, quo certe nichil ad ostendendam signi crucis in demones uirtutem efficacius potest umquam desiderari. Impius enim ille imperator, sicut illi testantur, postquam a christiana religione defecisset, in subterraneum et horrendum adytum, uno tantum stipatus comite, descendit, ut magicis artibus daret operam. Sed sonis insuetis, tetris odoribus, spectrisque igneis territus: »Ad crucem,« inquit Gregorius, »uetusque remedium confugit, hocque se aduersus terrores consignat, eumque quem persequebatur, »uidelicet Christum,« opitulatorem adsciscit . . . . . ualuit signaculum, cedunt demones, pelluntur timores. Quid deinde? Respirat malum, rursus audaciam concipit, rursus aggreditur, rursus  iidem terrores urgent, rursus signum adhibetur, ac demones conquiescunt.«

Cum hec uero publica notaque omnibus ethnici negare nequirent, qua, putas, ratione ea infirmare conabantur? Respondebant, ait Lactantius , hoc deos non metu  uerum odio facere. Neque in animum, queso, inducas illud ab auctore nostro gratis fictum; quod facilius refelleret. Iam enim citati Gregorius Nazianzenus et Theodoretus certiores nos faciunt sacrorum antistitem, lateri Iuliani inherentem, ipsi uirtutem crucis ualde admiranti respondisse. Abominationi illis fuimus, non terrori, uel ut scribit Theodoretus: »Non timuerunt demones, ut tu censes, sed factum tuum abominati recesserunt.«

 uerum Lactantius insulsam hanc cauillationem funditus euertit. Si qua etenim fuisset deorum siue demonum potestas; congruum, immo necesse proculdubio erat, ut quos signo crucis munitos oderant ac detestabantur, hos non fugerent, sed presentibus potius mulctarent penis. Turpis namque hec fuga certissimum erat uictorie, a christianis in eosdem demonas reportate indicium. Negare itaque nemo poterat, tam ueram, quam uictricem esse religionem christianorum, qui demonas solo crucis signo fugabant domabantque.

Quis igitur Galleum, non secus atque alios eius asseclas, salutiferi crucis signi inimicos, non mirabitur, qui in hunc Lactantii locum obseruat, eum plus, quam par erat, tribuisse crucis signo; quando quidem  dixit illud demonibus fuisse terrori? Quid enim, amabo te, illi nimium tribuit? Demones, inquit Galeus, non signo crucis terrebantur, sed cruce ipsa, hoc est, morte Christi in cruce interempti. uerum eximius ille uir prius euidentissime probare debebat, mentitos fuisse non dubie tamen fidei scriptores, a nobis hactenus citatos. Sed id nec probauit Galleus, nec probare curauit. Atqui si Iulianus impius ille apostata, non amplius, si tamen umquam fuit, sincerus Christi sectator, demones, uti diximus, signo solo crucis fronte imposito expulit; multo magis certum esse debet, eos a ueris ac piis Christi discipulis hoc ipso solo fugatos fuisse.

Urget Galleus: Paulum in sua ad Hebreos epistola scripsisse diabolum Christi morte destructum. Quid  inde? Numquid ex his uerbis conficitur solo crucis Christi signo fugatos non fuisse demones? Quin immo, quia Christus morte sua diabolum destruxit, inde profecto conficitur ipsius crucis signum diabolo et demonibus esse terrori.

Instat adhuc heterodoxus homo Lactantium non dixisse demones nudo crucis signo expelli, sed et nomine magistri et signo passionis, quod, inquit, et nos concedimus. Bene est, quod ille tandem concedat, quod non poterat amplius inficiari. At si utroque et nomine Christi, et signo crucis eius demones expulsi sunt, certe ad eos expellendos debuit aliqua esse illius salutaris signi potentia. Ut quid enim frustra adhibitum fuisset? Atqui Lactantius ibidem subiunxit,  quod Galleus non sine fraude et dolo dissimulasse uidetur, cum sacrificarent ethnici in fugam uersos fuisse demones, imposito ab assistentibus christianis frontibus crucis Christi signo. At ibi Lactantius, quemadmodum alii a nobis citati, mentionem solius Dominice crucis signi fecerunt. Porro autem hanc signi crucis uirtutem non ab ipso solo, sed a diuina potentia, cuius instrumentum est, deriuari catholici omnes, quidquid calumniatores heterodoxi secus effutiant, palam profitentur.



ARTICULUS III.

Diluuntur ethnicorum argumenta, quibus frustra probare conati sunt ab Apollonio Tyaneo similia, ac maiora etiam, quam a Christo facta fuisse miracula, aut hec ab apostolis, ut questum facerent, conficta.

Quantum christiana religio ueris ac certe stupendis  Christi miraculis stabilitur, tanta ethnici audacia, tantoque conatu tam sepe quam frustra repetito, illa negare aut infirmare connisi sunt. Unus autem ex iis cuius nomini Lactantius pepercit, et quem superius Hieroclem fuisse ostendimus, peculiari quadam, sed. plane penitusque uanâ ac futili ratione ad cuncta Christi miracula deprimenda et extenuanda aggressus est. Cum enim illa negare non posset, uoluit ostendere, Lactantii uerba sunt, Apollonium uel paria, uel etiam maiora fecisse . Famosus ille fuit Apollonius Tyaneus, Pythagorice philosophie sectator, qui sub finem primi Ecclesie seculi, ut in Eusebiano Chronico notatur , florebat. Octo autem, qui etiamnum exstant, libros de illius uita Philostratus  stylo, sicuti ait Photius, aperto, gratioso, et conciso conscripsit. Ibi autem uaria et maxima memorantur miracula, ex quibus pauca quedam idem Photius recenset, qui narrationem suam sic absoluit: »His similia dementie plena, et alia plurima prodigiose confingit. Itaque libris octo omnis ab illo uanissimi laboris opera consumitur.« . .

Ex hac autem Philostrati historia, seu potius confictis ab eo fabulis, Hierocles in suis libris, quos pseudotitulo , uti notauimus, inscripserat, occasionem arripuit Apollonii miracula cum iis, que  Christus diuina uirtute fecerat, perperam componendi. Itaque hac insulsa comparatione, non ille tantum, sed alii quoque gentiles, postea conati sunt miraculorum Christi minuere, ac penitus etiam infirmare auctoritatem. Seculo etenim quinto Marcellinus questiones quasdam Augustino soluendas proposuit, eumque rogat, ut iis respondere dignetur, qui »Apollonium suum nobis, et Apuleium aliosque magice artis homines in medium proferunt, quorum maiora contendunt exstitisse miracula« . Audaciores procul dubio hi uidentur, qui miracula non solum ab Apollonio, quemadmodum Philostratus iactitabat, sed etiam ab Apuleio, effecta, his que Christus fecerat, paria atque maiora etiam  fuisse opinabantur. Sed quia nemo negare poterat hunc Apuleium impium fuisse hominem, et magie accusatum, hinc Lactantius  haud illepide Hieroclem sic irridet: »Mirum quod Apuleium pretermiserit, cuius solent et multa, et mira memorari.« At serio hunc deinde refellit et respondet, si uera fuerint, que uenditabantur Apollonii miracula, illum debuisse pro deo ab omnibus coli. Hieroclem itaque sic urget, »Cur igitur, ô delirum caput, nemo Apollonium pro deo colit, nisi forte tu solus, illo scilicet deo dignus?«

Quo autem, inquies, pacto, id Lactantius asseuerare potuit. Nonne Xiphilinus memorie mandauit eumdem Apollonium ab Antonino Caracalla in honore magno habitum fuisse, , eique ab illo erectum monumentum, siue  edificatam, tamquam heroi, basilicam? Narrat uero uopiscus Apollonium Aureliano post captam Tyanam urbem apparuisse, illique suasisse, ut clementius ageret. Tum deinde hec adiecit: »Norat uultum philosophi uenerabilis Aurelianus, atque in multis eius imaginem uiderat templis. Denique statim attonitus, et imaginem et statuas, et templum eidem promisit« . »At si imperator ille stetit promissis, ante Lactantii tempora, templum Apollonio edificatum est. Quid uero uise ab illo eius imagines et statue, in templis collocate, aliud innuunt, nisi eas ipsi tamquam Deo positas? uerum id probatione adhuc indiget. Quis enim nesciat alias in gentilium templis, quam deorum erectas fuisse statuas et imagines? Et certe Xiphilinus dicit  illi, non tamquam Deo, sed tamquam heroi fabricatum a Caracalla monimentum.

Quoquo autem modo res se habeat, Lactantius paulo post suam clarius explicat mentem, ubi aduersarium suum sic insectatur: »Cum dicas et adoratum esse a quibusdam, sicut Deum, et simulacrum eius sub Herculis Alexiaci nomine constitutum, ab Ephesiis etiam nunc honorari« . At hec ex Philostrati historia  Hierocles haud dubie delibauerat. Nonne ergo Lactantius hinc recte colligit Apollonium a quibusdam tantummodo pro deo habitum, quem tamen non suo nomine colebant, sed alieno, nimirum Herculis Alexiaci, seu ut grece Philostratus dixit , id est, malorum  depulsoris et auerruncatoris? Si qui autem alii illum uero ac proprio eius nomine tamquam Deum honorauerint, hi paucissimi erant, ac unus fortasse, uti, Lactantius, ioco et risu dixerat, et solus Hierocles.

At hic ipse respondebat Apollonium fuisse Christo modestiorem, qui etsi maiora, ut ille garriebat, quam Christus, fecisset miracula, Dei nichilominus nomen sibi non arrogauerit. Sed Lactantius funditus euertit uanum illud simulate frustra uerecundie effugium. Quis est enim, inquit, qui immortalis nominis sui memoriam non concupiscat? Reges certe maximi, aliique homines magnificis imaginibus, statuis et sepulcris eam sibi comparare moliti sunt. Immo uero  ipsemet Hierocles editis libris suis, tametsi detestabile ingenii sui monimentum sint, nichil aliud quam nominis immortalitatem affectauerat. Stultum est igitur putare id, quod omnes optant, recusatum ab Apollonio, quem Hierocles dixit a quibusdam sicut Deum adoratum fuisse.

Dein uero falsa fuisse Apollonii miracula hinc auctor noster aperte conuincit , quia constabat illum operam magicis dedisse artibus, quibus aliquid supra consuetum nature ordinem fecisse uidebatur. Nefandis siquidem his fraudibus illud plane tribuendum, quod Hierocles post Philostratum posteris tradidit , eumdem Apollonium cum ante iudicum tribunal staret, moxque debitas penas Domitiano daturus  esset, tum repente ex omnium oculis euanuisse, nec comparuisse amplius. At inde Eusebius iure merito concludit  illum non ideo quidem magum fuisse, quia subiit iudicium, sed quia iudices, imperatorem et circumfusos illi speculatores effugit ac fefellit. Nec absimili sane modo Hieronymus contra Marcionistas, qui Christum ficte et simulate natum falso asserebant, disputat: »Apollonius Tyaneus scribitur, cum ante Domitianum staret in consistorio, repente non comparuisse. Noli potentiam Domini magorum prestigiis adequare, ut uideatur fuisse, quod non fuit« .

Quamobrem Augustinus censet irridendos prorsus esse gentiles, qui hunc Apollonium et Apuleium magicis  artibus deditos, Christo comparare audebant, tametsi tolerabilius uideatur, quod illos cum eodem Christo potius, quam cum sceleratissimis diis suis contulerint. Marcellino siquidem, ipsum, ut paulo ante dicebamus, interroganti sic respondet: »Quis uel risu dignum non putet, quod Apollonium et Apuleium, ceterosque magicarum artium peritissimos, conferre Christo, uel etiam preferre conantur? quamquam tolerabilius ferendum sit quando istos ei potius compararunt, quam deos suos. Multo enim melior, quod fatendum est, Apollonius fuit, quam tot stuprorum auctor et perpetrator, quem Iouem nominant« . Alia uero in epistola seu libro, ubi ethnicos refellit, qui Ionam triduo in uentre ceti fuisse, tanquam penitus  incredibile irridebant, ibi Apollonium haud dubitanter magum appellat, et asserit memorata eius miracula nullius certa auctoritate firmari: »Et tamen si hoc, inquit, quod de Iona scriptum est, Apuleius Madaurensis, uel Apollonius Tyaneus fecisse dicerentur, quorum multa mira, nullo fideli auctore, iactitant, quamuis et demones nonnulla faciant Angelis sanctis similia, non ueritate, sed specie, non sapientia, sed plane fallacia; tamen si de istis, ut dixi, quos magos uel philosophos laudabiliter nominant, tale aliquid narraretur, non iam in buccis creparet risus, sed typhus« . Animum, queso, parumper aduertas ad id, quod ibi eximius iste doctor palam aperteque asseuerat, hec utriusque, Apollonii  et Apuleii miracula nullo fideli auctore iactitari. Nec immerito quidem. Nam que Apollonio tribuuntur, illa ex Philostrato, uti obseruauimus, incerte omnino, ne quid amplius dicamus, fidei scriptore, litteris mandata sunt. Deinde uero Augustinus dicit illos magos, uel laudabiliter philosophos nominari. Quam iure autem merito id ab eo dictum sit, inde colligas, quod Hieronymus Apollonium a uulgo magum, a Pythagoricis philosophum nuncupatum fuisse testificatur: »Apollonius, inquit, siue ille magus, ut uulgus loquitur, siue philosophus, ut Pythagorici dicunt« .

Neque solum porro uulgus hunc magum uocauit, sed Lucianus narrat  quemdam maleficum et improbum prestigiatorem,  Alexandri itidem magi preceptorem, ex eorum fuisse numero qui cum Apollonio Tyaneo uersati fuerant, omnemque pernouerant illius tragediam: .

At uehementius adhuc ethnicos hinc urget Lactantius, quod ab illis pauca tantum, fatente etiam Hierocle, atque exigua Apollonii portenta uenditarent: Christus uero innumera, et tam multa, inquit ille, ediderit miracula, ut unus liber ad complectenda omnia satis non sit . Quo ille loquendi modo Ioannem haud dubie imitatus est, qui in fine Euangelii sui scripsit, se non arbitrari singula Christi opera, si scriberentur, mundum ipsum capere posse eos qui scribendi sunt libros . At his procul dubio uerbis significat innumerabilia  fuisse Christi opera et miracula, que digna erant immortali memorie singulatim consignari. Porro autem Christiani, uti Lactantius prosequitur , agnouerunt palamque profitebantur Christum esse uerum Deum, sed non ideo tantum, quia tot tantaque miracula ab ipso edita, uerum etiam quia ea ipsa a sacris uatibus, uti dictum est, diuino spiritu afflatis prenuntiata fuisse certo certius compererant. Atqui nec Apollonius, nec Apuleius uera umquam ediderunt miracula, neque ullus umquam ea ab aliquo diuino propheta, prius quam fierent, annuntiata fuisse ullibi testificatus est. Plura autem de Apollonio qui legere uoluerit, is Huetium consulat , et recentioris scriptoris lucubrationem, gallica  lingua nuper conscriptam.

Contra tamen impudentissimus christianorum hostis Hierocles instabat, que in sacra Scriptura narrantur, hec falsa esse, sibi ipsis contraria et a Petro et Paulo, ceterisque Christi discipulis rudibus et indoctis, ac plerisque piscatoria arte questum facientibus, atque omnia ad lucrum reuocantibus, ficta fuisse ac fallaciter disseminata. Sed insulsissimam calumniam tam cito quam facile Lactantius noster depellit . Nam si rudes et indocti fuerunt, ergo ab eis abfuit fingendi astutia et uoluntas. Quid uero, quod non indocti homines, sed eruditi ac doctrina exculti, quales erant Plato, Aristoteles aliique philosophi, contraria sibi inuicem et  repugnantia aliquando docuerunt. At ea omnia que a Christi discipulis tradita sunt, ubique quadrant, planeque sibi consentiunt. Nihil porro dictu absurdius, quam illos questus et commodi gratia fuisse fallaciarum seminatores. uiuendi etenim genus secuti sunt, quod omni uoluptate caret, et omnia, que habentur in huius mortalis uite bonis, plane spernebant. Quin immo pro Christi fide et religione non solum mortem constantissime subierunt, sed Christus, et ii etiam ipsi predixerunt se morituros illius causa, omnesque suos sectatores acerba et nefanda passuros. Sed de his omnibus iam a nobis in superiori dissertatione disputatum est.

Quid ergo ex tota hac disputatione aliud concludendum, nisi uerissima fuisse quecumque Christus  fecit miracula, neque ea ab ipso edita malis quibusdam artibus, sed diuina tantummodo uirtute ac potestate? Atqui si Christus diuina, sicuti nemo, nisi dementi peruicacia obcecatus, negare potest, uirtute preditus fuit, necessario fatendum est ueram esse fundatam ab illo religionem.



CAPUT Iu.

Examinantur alia argumenta, quibus christiane religionis ueritas a Lactantio stabilitur.



ARTICULUS PRIMUS.

Quam perspicue Lactantius demonstret ueram esse christianam religionem ex Iudaice legis abrogatione, ac christiane institutione, propagatione et sanctitate.

 Religionis nostre ueritatem demonstrant non ea tantum, que ab Christi, eius auctoris uita, mirandisque prorsus eius operibus ducuntur argumenta, sed alia, etiam, que ex ipsamet eiusdem religionis institutione, propagatione et sanctitate erui possunt . Predictum siquidem a sacris uatibus et ipsomet Moyse fuerat fore ut Deus suum mitteret e celo filium, qui Iudeorum circumcisionem, ut infra dicetur, et legem eorum abrogaret, nouamque conderet ubique terrarum disseminandam. Quin etiam iidem prophete prenuntiauerant abiectam a Iudeis iustitiam, ad eas transferendam gentes, que illam ignorabant. Que autem hunc predicuntur in modum quis uera  esse non fateatur? Atqui illud, inquit Lactantius, Propheta Malachias (uel iuxta duos antiquissimos mss. regios, Malachiel, aut iuxta Hieronymum , Malachi, et Augustinum  his indicat uerbis: Non est mihi uoluntas circa uos, dicit Dominus, et sacrificium acceptum non habeo   ex manibus uestris: quoniam a solis ortu usque ad occasum clarificabitur (Cyprianus  nomen meum apud gentes. Nullus autem fere est ex antiquis Ecclesie Patribus, qui hoc Malachie  testimonium de reiiciendis Iudeorum sacrificiis, et noua lege christiana, incruentoque illius sacrificio postea instituendis, non interpretetur. Superuacaneum itaque foret omnium singillatim appellandorum uerba transcribere, ac sufficiet Iustini martyris , Irenei , Tertulliani , Cypriani , Eusebii  Hieronymi , libros citasse et loca librorum.

Preterea Lactantius illud confirmat hac psalmiste uaticinatione: Item Dauid in Psal. XuII: Constitues me in caput gentium: populus quem non cognoui seruiet mihi . Ita et Cyprianus iuxta  manuscriptum codicem Corbeiensem, et secundum alios seruiuit mihi, atque inde ille similiter probat his uerbis designatas fuisse gentes in Christum credituras. Tertullianus uero: »Sicut supra ostendimus, inquit, quod uetus lex et circumcisio carnalis cessatura pronuntiata est; ita et noue legis et spiritualis circumcisionis obseruantia, in pacis obsequia eluxit. Populus enim, inquit, quem non noueram, seruiuit mihi, in obauditu oris obaudiuit me, prophete annuntiauerunt. Quis autem populus, qui Deum ignorabat, nisi noster qui Deum nesciebamus? Et quis in auditu auris audiit, nisi nos qui, relictis idolis, ad Deum conuersi sumus?« . Sed de psalmi illius uerbis totoque hoc psalmo legendus in primis Augustinus .

Nec minus clare id Lactantius annuntiatum esse docet his Isaie uerbis: uenio colligere omnes gentes et linguas, et uenient, et uidebunt claritatem meam, et dimittam super eos signum, et mittam ex eis conseruatos in gentes, que longe sunt, que non audierunt gloriam meam  et nuntiabunt claritatem meam in gentes . Ibi Lactantius ea omisit, que ex Cypriano annotauimus , et in LXXII interpretatione leguntur. Sed uterque nonnulla quoque alia, que in eadem uersione habentur, pretermisit, eodem tamen, quo diximus, sensu citata a se uerba explicat. Ita etiam preter alios, Hieronymus, qui  hec longe fusius prosecutus est .

Nec obscure etiam prefatis Isaie uerbis significatur fore, ut uera Christi religio, per totum terrarum orbem disseminata, ab omnibus gentibus susciperetur. At illud adhuc auctor noster declaratum putat  his, de quibus nos paulo antea egimus, Danielis uerbis: Datum est ei regnum, et honor et imperium, et omnes populi, tribus, lingue, seruient ei  Nam ea effectum suum sortita sunt; quandoquidem Christus: »Nunc habet,« inquit Lactantius, »perpetuam potestatem, cum omnes gentes et omnes lingue nomen eius uenerantur, maiestatem confitentur, doctrinam sequuntur,  uitam imitantur.« Alibi uero: »Nulla gens tam inhumana est, nulla regio tam remota, cui aut passio eius,« Christi uidelicet, »aut sublimitas maiestatis ignota sit« . Denique alio adhuc in loco: »Ab ortu, inquit, solis usque ad occasum lex diuina suscepta est« . Quis autem diffiteri potest eam religionem esse ueram, que per totum terrarum orbem eodem plane propagata est modo, quem diuino afflante Spiritu, prophete longe antea predixerant? Sed hoc argumentum paulo aliter et uberius tractatum ab Arnobio uidimus et expendimus.

Ceterum Lactantius  in propositionis sue confirmationem alia profert eorumdem sacrorum uatum testimonia, quibus palam  denuntiauerant fore, ut Christus, abdicato et exheredato Iudaico populo, christianos faceret regni sui heredes. Primum autem desumit ex his Hieremie uerbis: Ecce dies ueniunt, dicit Dominus, et consummabo domui Isrel, et domui Iuda testamentum nouum, non secundum testamentum quod disposui patribus eorum in die, qua apprehendi manum eorum, ut educerem eos de terra Egypti; quia ipsi non perseuerauerunt in testamento meo, et ego neglexi eos, dicit Dominus . Que quidem leguntur in LXXII interpretatione, et apud Cyprianum , qui ea sicuti Lactantius noster interpretatus est. Eodem quoque modo duobus in libris contra Iudeos et Marcionem inde argumentatur Tertullianus , qui tamen duobus illis in locis diuersa ratione retulit Hieremie uerba. Sed huius diuersitatis non alia procul dubio causa fuit, nisi quia illa aliquando ab ipso, sicut aliis Ecclesie Patribus usu haud semel uenit, memoriter tantum reddita sunt. Hieronymus uero  haud dubitanter asseuerat Paulum Apostolum hoc antea usum fuisse testimonio, omnesque deinceps ecclesiasticos uiros censuisse illud in primo Christi aduentu completum quando Euangelium ueteri Testamento successit.

Secundam future huius successionis predictionem his Lactantius  censet exprimi eiusdem Hieremie uerbis: Dereliqui domum meam, dimisi hereditatem meam  in manus inimicorum eius. Facta est hereditas mea mihi, quasi leo in sylua. Dedit super me  uocem suam, ideo odi eam  eam . Hereditatis enimuero nomine, ait Lactantius, non regnum designatur, sed ingrati et impii heredes Iudei, quibus Christus factus est sicut leo, id est, preda, quando cum crucis supplicio interfecerunt, cum prius dedissent super, siue contra ipsum suam uocem, id est mortis sententiam. Hieronymus uero et alii magno consensu huic propheticorum uerborum interpretationi subscripserunt.

Porro autem inde colligit Lactantius christianos ex gentibus a Christo conuocatos et suffectos in  Iudeorum locum, filios horum ipsorum appellari. Quod ille insuper confirmat Sibyllino uersu, quem in secundo antiquiore codice regio sic latine legimus: Iudeorum beatum diuinum genus celestium. Sed illud maledieo dente carpit Galleus, quod auctor noster dixit christianos Iudeorum filios nuncupari; quia Paulus manifeste, uti ille ait, ab gentibus distinxit Iudeos . Quid ergo, bone uir, nonne innatum in antiquos Ecclesie Patres odium te occecauit? Qui enim obliuisci aut dissimulare potuisti christianos ab eodem Apostolo semen Abrahe, atque illius sicut et libere, id est, Sare filios appellari?

Quamobrem omissis his inepti scholiaste quisquiliis, Lactantium nostrum sequamur .  Suam autem assertionem rursus probat hac Isaie predictione : Apud quem, inquit, Pater summus ad Filium loquitur, dicens: Ego Dominus Deus uocaui te in iustitiam, et tenebo manum tuam, et confirmabo te (LXXII et Cyprianus , et dedi te in testamentum generis mei  in lucem gentium aperire oculos cecorum, producere ex uinculis alligatos, et de domo carceris sedentes in tenebris. Quibus ille uerbis significari putat nos, cum antea tanquam ceci, et carcere inclusi, Deum ueritatemque ignoraremus, fuisse ab eo illuminatos, solutos malis uinculis, et in regni celestis adscitos hereditatem. Eadem fuit sententia Tertulliani, quem uelim audias, aduersus Iudeos disputantem;  »Aspice,« inquit, »uniuersas nationes, de uoragine erroris humani exinde emergentes ad dominum Deum creatorem, et ad Deum Christum eius; et si audes, nega prophetatum. Statim tibi promissio occurrit . . . . . Sicut per Isaiam dicit: Ecce dedi in dispositionem generis mei, in lucem gentium, aperire oculos cecorum, utique errantium, exsoluere de uinculis uinctos, id est, de delictis liberare, et de domo carceris, id est, mortis, sedentes in tenebris ignorantie scilicet.« . Quid autem Lactantii, oro te, disputationi magis congruum? Nonne is tibi uidebitur illam ex hoc Tertulliani fonte hausisse? Quis ergo inficiabitur ueram esse religionem sectatorum Christi, quos prophete et ipsemet Christus annuntiauerant in locum  exheredati populi Iudaici diuinitus substituendos? Sed de his legendi Iustinus in Dialogo cum Tryphone, et Eusebius de Demonstr. Euang. lib. IX, pag 443, et seq. atque alii.

Neque porro ille dumtaxat, que exitum suum habuerunt, de christiana religione instituenda ac propaganda predictiones; sed eiusdem etiam religionis sanctitas, documenta et precepta, quibus eam profitentes per totum uite sue curriculum fideliter obsecuti sunt, ueritatem illius mirum plane in modum comprobant. Nam omnis christianorum, inquit Lactantius , religio quid aliud precipit, nisi ut illi non solum sine scelere et macula, sed pie sancteque uiuant? At fieri non potest,  pergit ille, ut qui omnibus uite sue actibus non errant, in ipsa errent religione, que rerum omnium caput et summa est. Ecquis uero non fatebitur fieri neutiquam posse, ut maxima hominum, qualis iam tum Lactantii etate erat, christianorum multitudo, omni uite sue tempore, in uera pietate et sanctimonia constanter perseueraret; quin pura et sana sint ea, quibus sedulo obtemperabat, instituta precepta, ac documenta? Atqui christiani, uti sepius iam ostendimus, et infra adhuc dicetur, minime uero gentiles uitam huiuscemodi agebant. Ergo tam uera erat illorum quam falsa horum religio.



ARTICULUS II.

Quam luculenter Lactantius christiane religionis ueritatem  asseruerit ex dirissimis Martyrum suppliciis, ad extremum usque uite spiritum, non sine diuine gratie auxilio, constantissime toleratis.

Aliud ad uindicandam christiane religionis ueritatem argumentum, ceteris procul dubio non minus ualidum, Lactantio suppeditauit inuictissima infinitorum cuiuslibet etatis, sexus, et conditionis martyrum constantia qua eam ubique ad extremum usque uite spiritum defenderunt. Quamuis etenim omni suppliciorum genere, ac iis etiam, que humana rabies excogitare potuit, crudelissimis sepissime excruciati fuerint, numquam tamen labefactari potuit eorum constantia, ac semel suscepte religionis propositum. Sed Lactantium nostrum pulchre, ut solet, ea de re disserentem, si lubet, audiamus: »Cum  ab ortu solis usque ad occasum, lex diuina suscepta sit, et omnis sexus, omnis etas et gens, et regio unitis ac paribus animis Deo seruiant, eadem sit ubique patientia, idem contemptus mortis, intelligere debuerant aliquid in ea re esse rationis, quod non sine causa ad mortem usque defendatur« . Quomodo namque tantus potuit esse tot christianorum hominum, etate, sexu, conditione tam diuersorum, et in regionibus a se inuicem adeo remotis habitantium consensus, tantaque pro religionis sue defensione conspiratio; nisi inuictissimis rationum momentis persuasum omnino habuerint eam ueram, nec humano ullo ingenio, sed ab ipsomet Deo institutam fuisse? Tanta siquidem hominum multitudo simul errare non potuit, nisi forte dixeris eos omnes  eo stultitie deuenisse, ut unanimi consensu tormenta grauissima et mortem, que uitare facillime poterant, nulla ratione omnibus commodis ac uite sue pretulerint.

Sed hec mira prorsus martyrum fortitudo paulo attentiori animo consideranda est. Fatebantur ethnici christianos esse homines placidissimos, iustorum imitatores, qui bona, ut ait Lactantius, et iusta operabantur. Tanta tamen iniquitate ac feritate illos, ob solam Christi fidem, excarnificabant, quanta ac quam mirabili prorsus patientia innocentes ac uite integerrime illi uiri quelibet tolerabant irrogata sibi supplicia. Nam impii iudices, tyranni et carnifices, contra omne humanitatis ius et fas, illos ne audita quidem  causa, sed propter solum christianum nomen condemnabant, laniabant, occidebant. Quin etiam animas eorum, ut loquitur auctor noster, opes, liberos ferro et igni appetendo, horrenda prorsus immanitate ipsasmet feras, lupos et serpentes superabant. Quod quidem ille adhuc exprimit hoc uirgilii uersu, sed tacito eius nomine:

   Lupi seu
Raptores atra in nebula, quos improba uentris
Exegit cecos rabies.
 Sed immanissimos christiani nominis hostes non seua uentris sicut feras, sed seuior cordis rabies efferauerat; nec hi in atra nebula, sed aperta predatione in homines plane innocentes grassabantur. Parum autem erat eos uiuentes uexare, ac dirissimis  necare suppliciis, sed horribili crudelitate mortuis illudebant eorum corporibus.

Ea autem erat plane diabolica ethnicorum iniquitas, ut si quis christianus doloris aut mortis metu, celeste sacramentum, id est, Christi religionem desereret, sacrificaretque falsis numinibus, hunc laudarent et honoribus mactarent, hoc est, ut alibi diximus , augerent et cumularent. Contra uero in uere religionis professione perseuerantes uocabant impios atque, ut a nobis obseruatum est , desperatos, totisque in eos incumbebant carnificine uiribus. Quamobrem Lactantius asserit  hos inhumanissimos tyrannos a prophetis, procul dubio nostris, bestias merito uocari. Nam bestiis,  inquit, erant seuiores, nichilque hominis aliud gerebant, quam lineamenta et summam figuram. At, inquit ille, nichil, teste Cicerone, his miserius .

Opere autem pretium est hic ea referre que ab illo de crudelissimi cuiusdam tyranni, quem solo bestie nomine appellat , inaudita hactenus seuitia et immanitate narrantur: Illa est, inquit, uera bestia, cuius una iussione

Funditur ater ubique cruor.
   Crudelis ubique
Luctus, ubique pauor, et plurima mortis imago.
 Ibi ille plura coniunxit uirgilii carmina suppresso, uti adsolet, nomine, et in uariis eius libris decantata, nisi forte librarios potius errasse dixeris. Pergit  uero: »Nemo huius tante bullue immanitatem potest pro merito describere, que uno loco recubans, tamen per totum orbem dentibus ferreis seuit, et non tantum artus hominum dissipat, sed et ossa ipsa comminuit, et in cineres furit, ne quis exstet sepulture locus.« Ibi autem bellue nomine impium crudelemque procul dubio designat Diocletianum, cuius Eusebius  hec et alia plura similia infande in christianos inhumanitatis facinora memorat. At illud in primis quod scribit Lactantius noster, ferum illum imperatorem in occisorum martyrum seuisse cineres, potest confirmari testimonio iam laudati Eusebii , qui  memorie prodidit Dorothei et Gorgonii, regiorum cubiculariorum, corpora, que post mortem conuenienti sepulture tradita fuerunt, ex sepulcro eruta, proiectaque in mare, ne quis eos in sepulcris conditos, pro diis habitos adoraret. Parem quoque Tertullianus ethnicorum in sepulta martyrum corpora furorem exagitat et insectatur . Sed de illo nos infra suo loco agemus. At Lucius Cecilius, uti alibi annotauimus , narrat eamdem fuisse inhumanissimi Galerii, cum Diocletiano imperantis, seuitiam ac feritatem. Si quis itaque bestie nomine utrumque imperatorem ab auctore nostro designari recte probauerit, nos in suam eo facilius adducet opinionem, quo certius est latas aduersus christianos  leges utriusque imperatoris nomine fuisse inscriptas.

Prosequitur auctor noster , asseritque ab imperatoris Diocletiani satellitibus ac ministris tanta, tamque grauia excogitata fuisse ad excarnificandos et occidendos christianos tormentorum genera, ut ea nemo dicere, nec ullus uoluminum numerus capere potuerit. Quedam tamen ille ibi recenset, que ab laudato Eusebio  satis confirmata, singillatim referre foret longius. At silentio is preteriri non debet, quem Lactantius memorat ex ferocissimis illis hominibus unum ad cruentas cedes precipitem exstitisse, qui in Phrygia, inquit, uniuersum populum cum ipso pariter conuenticulo concremauit. Sed hoc ab eodem Eusebio sic describitur: »Certe urbem quamdam Christianorum  in Phrygia milites armati obsidione cinxerant, iniectoque igne totam una cum uiris, et mulieribus, ac paruulis, Christum Dominum inuocantibus, concremarunt.« ualesius autem et alii, immo uero Galleus etiam fatentur eamdem historiam ab utroque Eusebio et Lactantio narrari. uide ergo utrum apud Lactantium , idem significet conuenticulum, atque apud Eusebium uox greca , id est, oppidulum. At animaduertas uelim quod paulo antea dixerat ipse Lactantius, cum Nicomedie in Bithynia oratorias litteras doceret, contigisse ut eodem tempore Dei templum euerteretur. Numquid ergo tunc et templum, et totum oppidulum subuersum fuisse significauit?

Ceterum postquam Eusebius  longa enumeratione recensuit uaria supplicia, quibus christiani excarnificabantur, suam sic absoluit narrationem: »Singulos quidem martyres nominatim commemorare longum, ac difficile fuerit, ne dicam prorsus inexplicabile.« Plura autem de hac Diocletiani persecutione, et de incenso illo conuenticulo, Lucius Cecilius in suo de Mortibus persecutorum libro tradidit, que in nostra de hoc libro dissertatione explanare contendimus .

At subsequamur, si placet, Lactantium nostrum  diserte asseuerantem eo usque processisse insatiabilem quorumdam crudelitatem, ut iuberent, curam tortis, sicuti ille ait, dili  genter adhiberi, ut ad alios cruciatus membra renouentur, et reparetur nouus sanguis ad penam. Testatum uero Eusebius alicubi facit  quosdam martyres, uariis curantium remediis refocillatos, ad mortem fidentiores perrexisse. Nos uero in iam citata de Lucii Cecilii libro dissertatione  ostendimus Galerium imperatorem hac falsa pietate, que ipsamet crudelitate crudelior erat, martyres nostros ad nouos et redintegrandos preparasse cruciatus.

Quidam uero, pergit Lactantius, sceleratissimi homicide, aut nimio in christianos odio, aut innata animi feritate, aut tandem ut imperatoribus impie adularentur, ausi sunt seua illorum edicta seuioribus explicationibus interpretari, ac singillatim enarrare  quibus suppliciis christianos excruciari oporteret. Sed iuuat ipsummet Lactantium loquentem audire: »Sceleratissimi, inquit, homicide contra pios iura impia condiderunt. Nam et constitutiones sacrilege, et disputationes iurisperitorum leguntur iniuste. Domitius de officio proconsulis libro septimo rescripta nefaria collegit, ut doceret quibus penis affici oporteret eos, qui se cultores Dei confiterentur.«  Ab Eusebio autem discimus  anno decimo nono imperii Diocletiani, mense Martio, circa diem festum dominice passionis, datas esse duas leges, quarum prima precipiebatur Ecclesias ad solum usque dirui, cremari sacros codices, infamia notari honoratos, qui in fidei christiane proposito permanerent, ac plebeios libertate spoliari.  Nec multo post lata altera lege iubebatur, ut omnes ubicumque Ecclesiarum presules coniicerentur in uincula, ac quoquo tandem modo sacrificare diis cogerentur. In Cecilii tamen libro de Mortibus persecutorum legimus sancitam fuisse a Diocletiano legem, sexto kalendas martias, qua cautum erat, ut omnes christiani cuiuslibet ordinis aut gradus, omni priuarentur honore et dignitate, atque in eos quibuscumque suppliciis animaduerteretur. Sed de his in nostra de hoc Cecilii libro dissertatione disputauimus .

Citatum porro a Lactantio Domitium censent eum esse Domitium Ulpianum, Alexandri imperatoris preceptorem, qui decem de officio proconsulis libros, nunc deperditos ediderat. Ex his autem libris plura  in Digestis transcripta reperies . Utrum autem is ipse sit, de quo auctor noster loquitur, uel alius, Diocletiano imperante, iurisconsultus, expende, queso, ac pronuntia.

At certe ille iure prorsus merito detestatur acerbiorem omnibus tormentis falsam quorumdam presidum indulgentiam, qui simulata humanitate et clementia, christianos torquere se nolle fingebant; ut ab illis facilius religionis sue repudiationem extorquerent. Neque ipse ab aliis tantum acceperat nonnullos sibi mirifice blandiri, quod eorum administratio hac in parte fuisset incruenta: sed, »uidi ego, inquit, in Bithynia Presidem, gaudio mirabiliter elatum, tamquam barbarorum gentem aliquam subiugasset: quod  unus qui per biennium magna uirtute restiterat, postremo cedere uisus est.« Narrat autem Eusebius eosdem ethnicos machinas omnes adhibuisse, ut quibusdam falso persuaderent alios christianos diis tandem sacrificasse: »Adeo,« inquit, »pietatis hostes magno utique estimabant, si id, quod uoluerant, perfecisse saltem uiderentur« . Addit tamen id aduersus fortissimos Christi martyres parum prospere successisse.

uerum quam fraudulenta erat horum certe paucissimorum lenitas, tam horrenda erat aliorum pene omnium feritas, qui belluis longe seuiores, noua et ceteris atrociora semper excogitabant tormenta, quibus christianos crudelius quam antea excarnificarent et interficerent. Nobis uero, si fidem omnem prebere  dubites, eam procul dubio non denegabis Lactantio, qui de iis, que tempore adhuc suo agebantur, aut ipse uiderat, aut certo certius didicerat, hunc scribit in modum: »Spectate sunt, spectanturque adhuc per orbem pene cultorum Dei, in quibus excruciandis noua et inusitata tormenta excogitata sunt. Nam de mortis generibus horret animus recordari, cum immanium bestiarum, ultra ipsam mortem, carnificina seuierit.« . Dicit itaque ultra mortem, sicut prius dixerat, eos in martyrum cineres seuiisse.

Neminem porro sane mentis hominem esse putamus, qui ex hac certissima tot tantorumque suppliciorum, a christianis tanta constantia toleratorum, narratione apertissime non uideat ueram esse illorum  et falsam gentilium religionem. Ea enim religio plane falsa esse conuincitur, cuius sectatores summa iniquitate ac contra omnia diuinarum et humanarum legum iura christianos, prorsus innocentes, ac ueri Dei cultores, non audita umquam causa, sed suum solum ob nomen, iis necabant cruciatibus, quos, ut ait Lactantius, horret animus recordari. uera enim religio cum scelere et iniustitia consistere non potest. Contra autem hec religio uera est, cuius sectatores pietate, equitate, morum integritate, fatentibus etiam hostibus suis, plane conspicua, hec omnia supplicia ad mortem usque miranda prorsus constantia atque, ut Lactantius adhuc asseuerat . non necessitate, sed uoluntate tolerabant. Nihil enim facilius illis erat, quam uel semel uel etiam ficte, eiurato nomine suo, non solum omnia illa tormenta  declinare, sed premia etiam temporalia, honores et dignitates consequi.

Quis insuper sani capitis homo, cum cerneret martyres, tanta tamque crudelia quarumlibet penarum tormenta mirabili et inuicta prorsus patientia perpeti, statim fateri non cogebatur, nec ipsam, inquit Lactantius, patientiam sine Deo cruciatus tantos posse sustinere? Non enim latrones et robusti corporis uiri possunt tam patienter eiusmodi lacerationes perferre, sed exclamant, gemitus edunt et dolore uincuntur. Cur ergo? Quia illis, ait auctor noster, deest inspirata patientia. Atqui si martyrum nostrorum patientia humanas uires superauit, si ipsis ab omnipotente  Deo inspirata est, uti etiam in superioribus dissertationibus nostris ostendimus , hinc euidentissime conficitur ueram esse christianam religionem.

Nouum autem huic argumento robur ac firmamentum inde accedit, quod his inuictissimorum martyrum nostrorum penis ac cedibus non modo non minueretur christianorum numerus, sed magis magisque semper augeretur. Talis siquidem, adeoque uniuersalis huiuscemodi tormentorum et mortis contemptus, aliis plane persuasit aliquid procul dubio in eorum religione esse prorsus insolitum ac diuinum; quo factum est, ut unde euerti debebat, hinc altiores egerit radices, firmiusque stabilita et disseminata fuerit. Et certe hac pene incredibili martyrum patientia  docti pariter atque indocti agnouerunt ueram esse illorum religionem, eamque non hominum ingenio, sed Dei ipsius ope ac uirtute fundari. »Nam cum uideat uulgus«, inquit, »dilacerare homines uariis tormentorum generibus, et inter fatigatos carnifices inuictam tenere patientiam, existimant id, quod res est, nec consensum tam multorum, nec perseuerantiam morientium, uanam esse, nec ipsam patientiam sine Deo cruciatus tantos posse superare« , uel sicut breuius postea dixit: Augetur religio Dei, quanto magis premitur. Plurimis enim, examinata et cognita causa cur christiani tam patienter hec perferrent, merito displicuit iniquissima tyrannorum crudelitas, atque explorata mirabili martyrum patientia ac uirtute, agnouerunt ipsorum  innocentiam, ac illius, quam tam constanter tuebantur, religionis ueritatem.

Eodem quoque modo Tertullianus  aduersus gentiles in christiane religionis defensionem argumentatur, ac publico in scripto audacter asseuerat horrendam tyrannorum crudelitatem fuisse illecebram, qua alii ad illius religionis professionem alliciebantur. Qui enim uidebant quibus suppliciis martyres torquerentur, causam requirebant, ac facile agnoscebant illorum innocentiam; qua agnita, religionem christianam amplexabantur. Atque ita, ut ait Tertullianus, martyrum sanguis erat semen christianorum, ac quam eorum religio uera sit, certissima comprobatio. In superioribus porro nostris dissertationibus ostendimus quomodo alii  Ecclesie Patres hoc pro christiana religione argumentum proponant, explicent, et confirment.



ARTICULUS III.

Soluuntur contraria gentilium argumenta, quibus probare conabantur christianos ui, penis et tormentis ad maiorum religiones reuocandos; quia iniquus foret Deus, qui eos in egestate et inopia degere permittit.

Quamuis diminuto gentilium populo, numerus christianorum mirum plane in modum multiplicatus, tanta, ut diximus, euidentia ueritatem religionis nostre demonstraret, peruicaciores tamen ethnici hac aliisque rationibus minime commoti, obiiciebant seruandas esse maiorum religiones, et christianos ad eas retinendas ui ac tormentis, cum id aliter fieri non  posset, iure merito compellendos. Lactantius autem ultro fatetur  in ea maiorum religione permanendum, que uerum Deum colit, que tormenta quelibet, ac illatam mortem libenter ferendo propugnatur: non uero illam que ueri Dei cultum prohibet, conaturque, innocentes uiros occidendo, se ipsam tueri. Nam hoc iniquorum, et illud iustorum hominum officium est. Nihil quippe magis uoluntarium, quam religio. Deus enimuero nullum amat, nisi ab eo libere ametur; nullum precantem audit, nisi sponte atque ex animo ad precandum accedat: »Religio itaque«, uti Lactantius loquitur, »cogi non potest. uerbis potius quam uerberibus res agenda est, ut sit uoluntas.« Prius uero Tertullianus dixerat: »Nemo se ab inuito coli uolet,  ne homo quidem.« Et postea: »Iniquum uideretur liberos homines inuitos urgeri ad sacrificandum. Nam et alias diuine rei faciende libens animus indicitur.«  Sed plura de Tertulliano infra disputabimus.

Christiani ergo hec probe intelligentes, neminem ad suscipiendam religionem suam cogebant, aut in ea retinebant inuitum: sed eam solam ueram esse docebant, probabant, demonstrabant. Quamobrem Lactantius noster, quemadmodum Cyprianus  omnes ethnicos prouocat, ut sine ulla ui et iniuria, sed omni qua pollent, arment se eloquentia, ac cominus congrediantur cum christianis, et singula eorum documenta discutiant, ac si possint, refellant. Petit insuper, ut clare demonstrent  que fuerit deorum et rituum suorum origo, quo ritu illi honorandi sint, que in eorum cultu merces, aut in contemptu pena homines maneat. Sed quantauis eloquentia pollerent, numquam id definire ausi sunt; ne deorum suorum, quos mortales fuisse diffiteri nemo poterat, ortum, res gestas, interitum, sepulcra patefacientes, summe profecto dementie arguerentur. Contra uero christiani, quantumlibet rudes et imperiti, disertissime demonstrabant ueritatem religionis sue, et omnium eius institutorum sanctitatem. Quid ergo aliud inde concludendum; nisi quod res ipsa, ait Lactantius, et ueritas loquitur, horum ueram, illorum falsam esse religionem?

Acerrimo adhuc telo ethnicos confodit, qui palam uociferabantur uel ob id solum puniendos esse christianos,  quia maiorum suorum religiones funditus destruebant. Non enim illas, inquit, magis euertebant, quam Aegyptii, qui turpes bestias et quedam dictu pudenda, de quibus nos alibi, et adhuc infra agemus, pro piis uenerabantur. Non magis etiam eas auferebant, quam ipsimet ethnici, qui cum adorarent deos suos in templis, eos, ut alibi adhuc ostendimus, in theatris deridebant. Non magis denique illas conuellebant, quam Epicurei et alii philosophi, qui nullos deos, aut si qui sint, illos nichil curare, aut omnia sponte nata esse, de quibus adhuc nos satis alibi, tam impudenter quam imperite docuerunt. Nulla ergo ratione gentiles his omnibus hominibus, deos suos irridentibus aut negantibus, impune dimissis,  tanta crudelitate in Dei ueri cultores christianos, tamquam in uere religionis euersores furebant ac bacchabantur.

Deinde uero facab his solis religionem cultumque deorum destrui, atque idcirco deos ab illis solis affici iniuria, horum, inquit Lactantius  deorum erat suas iniurias ulcisci. Non enim nisi potentia et diuinitate destituti sint, humano indigebant auxilio, quo de inimicis suis penas sumerent. Et certe Cicero perhibet in suis, id est, antiquorum Romanorum legibus, hoc fuisse sancitum: Pietatem adhibento, opes amouento. Qui secus faxit, ita in eiusdem Ciceronis textu  et regio operum Lactantii antiquiore codice, Deus ipse uindex erit. Quapropter Cyprianus  eosdem gentiles eodem modo, hisque uerbis insectatur: »Si quid diis tuis numinis et potestatis est, ipsi in ultionem suam surgant, ipsi se sua maiestate defendant; aut quid prestare colentibus possunt, qui se de non colentibus uindicare non possunt? . . . . . Pudeat te eos colere, quos ipse defendis: pudeat tutelam de iis sperare, quos tu ipse tueris.«  At in superioribus nostris dissertationibus animaduertimus quantum ethnici hoc argumento premerentur.

Ad hec uero ethnici christianos diis sacrificare cogendo, nullum plane ulli beneficium dare poterant, non diis quidem: quod enim ab inuito extorquetur, illud non sacrificium, sed exsecratio est. Quid uero, quod eo ipso dii non sunt, qui sic ab inuitis, ut paulo  ante dicebamus, uolunt honorari. Huc accedit, quod nullus non insani capitis homo id postulare potest.

Neque etiam ethnici hac ui atque uiolentia bene de christianis merebantur. Nullum siquidem tribuitur nolenti et recusanti beneficium. Neque dixeris pietatis officium esse consulere omnium, atque etiam nolentium saluti. Nam crudelitas uera, minime autem pietas est, que aliorum falsa numina colere recusantium saluti consulere se putat, illos, nisi ea adorent, cruciando, atterendo, perdendo, et interficiendo. Eapropter christiani ne minimo quidem homini, qui Deum uerum colere nolebat, uim faciebant, ut illum ingratiis coleret. Certo quippe certius nouerant, eum, qui Deum, sicuti par est, non ueneratur, impietatis sue penas ipsi aliquando daturum.

 Contra tamen ethnici instabant: Si dii iniurias sibi illatas debeant ulcisci, Christianorum quoque Deus, si uerus et omnipotens est, prohibere debebat, ne sui cultores tantis cruciatibus torquerentur. Atqui id ille non solum tacitus sinit, sed permittit etiam ut alii, a quibus numquam colitur, diuites, opulenti, felices sint, atque ad summos conscendant dignitatum omnium gradus. uerum iam uidimus quomodo hoc argumentum, siue perpetua gentilium querimonia, a Minucio Felice refellatur ac diluatur.

Respondet ueronoster Lactantius gentiles sic argumentantes, omnia metiri corpore, cupiditate ac uoluptate, non autem animo, in quo solo, inquit, est homo. Si enim animo suo et recta ratione uterentur  agnoscerent utique corporis bona tam caduca esse ac fragilia, quam ipsum corpus; animi uero, non secus ac ipsum, solida esse et perpetua; quippe que in sola uirtute posita sint. Deinde etiam, Deus, sicuti pergit auctor noster, uariis, sed iustis semper rationibus permisit christianos egestate, inopia, cruciatibus et suppliciis uexari; ne, sicut olim preuaricatores Iudei, otio torpentes, laberentur in luxuriam; ut etiam fides illorum ac deuotio probaretur; ut gentiles cognita admirabilis eorum patientie causa, impios deorum cultus desererent, et eorumdem christianorum numerus semper augeretur; denique ut is ipsemet equissimus Deus illorum constantiam et uirtutem eterna felicitate remuneret, ac iniquissimos eorum persecutores penis sempiternis afficiat.

 Tertullianus uero antea dixerat idcirco: Nos hec pati Deus patitur , quia tyrannorum, christianos torquentium et atterentium, iniquitas erat certa horum innocentie comprobatio, ac christiani effuso ob eiusdem ueri Dei ac Christi confessionem sanguine, et omnium peccatorum ueniam, et eternam felicitatem adipiscebantur. Sed de Tertulliano postea adhuc agendum.



ARTICULUS Iu.

Diluuntur alia ethnicorum argumenta, petita ex quorumdam christianorum lapsu, ac Reguli et Mutii in acerba morte constantia, ac quia christianos publicarum calamitatum causam esse dicebant.

 Tot tantisque rationum momentis, tantoque argumentorum hactenus expositorum pondere nondum oppressa fuerat ceca et indomita gentilium peruicacia. Nobis enim adhuc obiiciebant non adeo mirandam esse martyrum nostrorum fortitudinem, quandoquidem multi, tormentis cedentes, a nostra religione defecerunt. Ne quis uero conqueratur argumenti huius uim imminui, ea adiiciemus, que de illis Eusebius memorie mandauit: »Alii, inquit, non pauci, , siue alii plurimi, fracti animis ac debilitati, primo statim impetu pre timore conciderunt« .

uerum illi si cum infinito aliorum, qui perseuerarunt, et horrendis cruciatibus enecti sunt numero componantur, paucos esse fatendum est. Nam ut  recte Lactantius asserit, ab ortu solis usque ad occasum christiana religio suscepta erat, et omnis gens, sexus, et etas, eadem ubique patientia, et animis paribus Deo seruientes, quelibet tormentorum genera contempserunt. Eusebius autem eodem citato loco enarrat, quam magnus fuerit horum martyrum numerus, qui omni suppliciorum genere mortem pro religione sua constantissime obierunt.

Deinde uero ille perspicue declarat plures quidem animis pre timore fractos, , primo, ut interpretatur ualesius, statim impetu: sed non inficiatur eos ad sanam rediisse mentem. At id Lactantius disertissime asseuerat: »Nullus est, inquit, tam malus Dei cultor, qui data facultate, ad  placandum Deum non reuertatur,« id est, ad Christi religionem, »et quidem deuotione maiori« . Quemadmodum ergo illorum defectio dirissimis suppliciis extorta, exemplum fuit humane fragilitatis: ita certe spontanea eorum penitentia fuit eximie uirtutis miraculum, quo uiso, nouus ad christianos populus semper accedebat. Plura hanc in rem affert Cyprianus , que etsi paulo longiora, non inutile erit hic transcribere. Ita autem ille: »Queri de tormentis potest, qui per tormenta superatus est, excusationem doloris obtendere, qui uictus est in dolore. Potest rogare talis et dicere: Certare quidem fortiter uolui, et sacramenti memor, deuotionis ac fidei arma suscepi; sed me in congressione pugnantem cruciamenta  uaria et supplicia longa uicerunt. Stetit mens stabilis et fortis, et cum torquentibus penis diu anima luctata est: sed cum durissimi iudicis recrudescente seuitia, iam fatigatum, iam lassum corpus nunc flagella scinderent, nunc contunderent fustes, nunc equuleus extenderet, nunc ungula effoderet, nunc flamma torreret, caro me in colluctatione deseruit, infirmitas uiscerum cessit, nec animus, sed corpus dolore defecit. Potest cito proficere ad ueniam causa talis, potest eiusmodi excusatio esse miserabilis . . . . . Sic in prima congressione deuictos, uictores in secundo prelio reddidit, ut fortiores ignibus fierent, qui ignibus ante cessissent, et unde superati essent, inde superarent.« Rursus autem alio in libro : »Non statim confessorum  sanctitas, et dignitas comminuta est, quia quorumdam fides fracta est . . . . . . . Stat confessorum pars maior et melior in fidei sue robore, et in legis ac discipline dominice ueritate . . . . . Atqui hoc ipso ampliorem consequuntur fidei sue laudem, quod ab eorum perfidia segregati, qui iuncti confessionis consortio fuerunt, a contagio criminis recesserunt.« At hec sane ad diluendam gentilium argumentationem plane sufficiunt, donec alius disputandi de lapsorum, uti uocabantur, causa, nobis locus detur. Interim legi possunt et hi Cypriani tractatus, et scripte ab illo in eamdem causam epistole.

Urgebant iterum ethnici non minorem fuisse Reguli et Mutii, quam martyrum nostrorum fortitudinem ac constantiam. Alter enim se hosti ad certam  obtulit mortem: alter uero manum in ardentem focum iniecit. Sed friuola, reponit Lactantius, et omnino inepta est hec comparatio. Regulus quippe hosti se ideo obtulit, quia captiuum se uiuere pudebat. Mutius autem ab hostibus captus, desperate saluti sue hoc facinore sic consuluit; ut quam certe non meruerat, acceperit ueniam. De utroque autem Regulo et Mutio iam a nobis actum est.

uerum quid hec contra christianos faciebant, ex quibus non paucissimi tantum, sicuti Lactantius recte redarguit, sed sexus infirmus et fragilis, ac cuiuslibet etatis, et conditionis, uti diximus, homines non necessitate, sed uoluntate, toto se corpore dilaniari et comburi mira plane constantia patiebantur  Quam uero id preclarum sit ac laudabile, nec ipsi quidem gentiles negare poterant. Nam illorum philosophi, etsi non suo utique exemplo, ut ait Auctor noster, coacti sunt palam confiteri ueram esse uirtutem, qua sapiens nullis terroribus potest de sententie sue, ut iniusti aliquid faciat, proposito diuelli. Neque etiam ii, aut alius quilibet, dicere poterant delirasse citatum ab Auctore nostro Horatium, cum cecinit:

Iustum et tenacem propositi uirum
Non ciuium ardor praua iubentium,
Non uultus instantis tyranni
   Mente quatit solida.
 At id insuper Lactantius confirmat his Senece uerbis:  Summa uirtus illis uidetur magnus animus. Ea autem transcripta putant ex deperdito illius libro, qui inscribitur Fortuita, et a Tertulliano, sicuti suo loco uidebimus, nominatim citatur. Illa porro uerba initio eiusdem Senece operum inter eius fragmenta reperies.

Denique Lactantius non amplius censuit audiendos esse gentiles, qui pene incredibili audacia et importunitate numquam clamitare desinebant tollendos esse christianos; utpote qui omnium publicarum calamitatum causa erant. Impudentem enimuero hanc calumniam, quantumuis sepius, nec maximo sine fastidio repetitam, plane aspernatur. Paucis tamen uerbis eam funditus euertit, palamque facit ipsosmet ethnicos, a quibus falsi dii colebantur, harumce calamitatum  esse auctores. Nam si uerus tantum Deus coleretur, ac sedulo obseruarentur illius leges, nulla procul dubio essent bella, nulle dissensiones, inuidie, fraudes, rapine, nulla adulteria, stupra, aliaque scelera, que impius deorum cultus induxit. Non christiani ergo legibus suis morem sedulo gerentes, sed ipsimet gentiles tantorum criminum rei, publicarum calamitatum causa erant. Sed iam ostendimus  quibus argumentis insulsa illa gentilium redargutio euertitur ab Arnobio; ac postea uidebimus qua ratione a Tertulliano refellatur.

Quis igitur Iudeus aut gentilis, cuius sana mens in sano corpore sit, inficias ire potest ueram esse christianam religionem, pro cuius, ut satis probauimus,  defensione sectatores eius, mire prorsus et ab omnibus agnite innocentie et integritatis pueri, uiri et mulieres tot tantaque supplicia, que uel commemorare horret animus, nulla necessitate sed tam uera, quam uoluntaria animi uirtute, nec diuino sine auxilio constantissime pertulerunt? A nobis porro examinatum est quomodo Arnobius christiane religionis ueritatem ex eadem plane inuicta martyrum fortitudine demonstrauerit. Nunc uero inuestigandum quid in Lactantii libris de illa, sanctisque eius institutis et documentis traditum sit et assertum. At primum uideamus quid de sacris eius scriptis statuat, et pronuntiet.



CAPUT u.


De sacris ueteris et noui Testamenti libris, eorumque auctoribus, ex quibus Lactantius hausit christiane religionis instituta et documenta.



ARTICULUS PRIMUS.

De sacre Scripture in uetus et nouum Testamentum diuisione, diuinoque sacrorum prophetarum afflatu.

Quibus et quam ualidis rationum momentis ueritas christiane religionis a Lactantio nostro asserta stabilitaque sit, postquam demonstrauimus, iam examinandum est, que qualiaue sint eius instituta ac documenta, et quibus ex fontibus hausta fuerint. At non alii procul dubio sunt hi fontes, nisi omnes sacrarum  nostrarum Scripturarum libri, et prophetarum nostrorum oracula, ex quibus ille inuictissimum, uti iam uidimus, ad asserendam nostre religionis ueritatem duxit argumentum. Quamobrem opere pretium est inuestigare, quid de illis ab eo traditum statutumque sit.

In duo autem Testamenta, uti ait  omnis hec Scriptura diuisa est, quorum primum continet libros et legis et prophetarum, qui ea omnia exhibent, que aduentum Christi mortemque eius antecesserunt. Hi autem libri uetus Testamentum idcirco uocari solent. Secundum uero illa complectitur, que postquam Christus reuixit, ab Euangelistis, apostolis et aliis eius discipulis scripto sunt tradita, atque iis idcirco noui Testamenti  impositum fuit nomen. Sed hec que auctor noster sic enarrat, cum omnibus satis nota sint, longiori explicatione non indigent.

Tum deinde ille dicit Iudeos ueteri, quemadmodum christianos, nouo uti Testamento. Neque tamen existimes eum credidisse his nouum dumtaxat Testamentum usui esse, sicuti et uetus solis Iudeis. Continenter enimuero addidit illa non diuersa esse Testamenta, sed unum omnino et idem. Quod duplici ratione ab eo probatur. Et primo quidem; quia nouum ueteris adimpletio est. Quam autem id uerum sit, ex iis plane conficitur, quibus supra ostendimus, redditas a sacris prophetis nostris de Christi ortu, uita, morte, ac substituendis in Iudeorum locum christianis uaticinationes, suum reuera, uti predictum  fuerat, habuisse exitum. Secundo id ab illo confirmatur; quoniam in utroque Testamento idem testator est Christus. At iis sane uerbis suffragatur opinioni Iustini martyris, Irenei, Clementis Alexandrini, aliorumque, uti suo loco uidimus, ueterum Ecclesie Patrum, qui docuerunt Dei Filium, Christum Dominum, sese Moysi et antiquis patriarchis, uidendum prebuisse, ac diuino illius spiritu sacros uates nostros suas fudisse predictiones. Quamobrem non leui certe brachio ethnicos cedit, qui illos diuino Spiritu repletos fuisse perperam negabant. Quin immo palam ille ostendit inde factum, ut iidem prophete pleraque futura, tamquam preterita, aut in conspectu suo peracta describerent.

 Neque obiici poterat hec ab iis insano quodam furore correptis fuisse pronuntiata. Nullus enim, inquit auctor noster, sic mentis emote, id est, a mente ita alienatus, potest uere predicere futura, et coherentia loqui. Que autem sacri prophete nostri de Christo Domino prelocuti fuerant, hec non modo reapse, uti uidimus, euenerunt, sed omnia etiam illorum dicta ita sibi inuicem et coherent, et concordant, ut neuter umquam sibi aut alteri contradixerit.

Huc accedit quod ab illis penitus abfuisse ostendimus, ullam, qua falsi prophete ducuntur, fallendi causam, et uoluntatem, aut lucri studium. Sibi enimuero commissum a Deo munus dum exsequerentur, extemporali cibo contenti, atque iis omnibus,  que ad uite tutelam non omnino necessaria sunt, derelictis, Iudeorum scelera, prauosque mores tam fidenter et libere redarguebant; ut illi inde offensi, quosdam ex his crudelissime trucidauerint. Atque id a Lactantio nostro post Cyprianum probatur euidentissimis Helie, Ieremie et Esdre testimoniis. Unus uero ab illo nominatim appellatur Isaias, quem Iudei serra sectum, horrenda inhumanitate interfecerunt. Sed de hac immanissima cede alibi disputatum a nobis fuit. Nullus ergo sane mentis homo negare potest huiuscemodi prophetas diuini Spiritus instinctu ea omnia oracula edidisse, que longissimo post tempore euentus uera esse demonstrauit. Nemo igitur etiam gentilis homo fidem illis derogare ullo iure poterat.



ARTICULUS II.


De Scripture sacre antiquitate, ac primo utrum Lactantius recte definiat quando, ac quomodo Moyses Isrelitas ab Aegyptiaca seruitute liberauerit; quid statuat de Angelo eos precedente, et aquam scindente, ac de miraculis in deserto ab eodem Moyse factis; et ubi ac quare legem Isrelitis dederit, ac quandonam mutato Hebreorum nomine Iudei, et terra eorum Iudea appellari ceperint.

Cum ethnicis nichil magis cordi esset quam sacre nostre Scripture infirmare auctoritatem, eam cuneo saltem aliquo concutere moliebantur. Christianis itaque non ea tantum, que supra confutauimus, obiiciebant, sed eam quoque nouam esse, et recens confictam.  Quamobrem Lactantius, ut prophetarum sacrorum antiquitatem ab omnibus, uti ille ait, inquirendam patefaciat, rem a sua origine orditur, a Maiorum uidelicet nostrorum, qui Hebreorum principes erant, in Aegyptum migratione. Nobis autem manifestum ille facit quomodo diutius ibi intolerabili seruitutis iugo oppressos Deus, Moyse duce preposito, post annos quadringentos et triginta liberauerit. At in duobus antiquissimis codicibus regiis et aliis quibusdam, quemadmodum in Romana horum Lactantii librorum editione, scriptum est: trecentos triginta.

Dubium ergo suboritur que uera sit lectio, et quid Lactantius Maiorum nostrorum nomine intelligat.  Nam in Genesis libro alius annorum numerus his uerbis notatur: Dictum est ad eum  Scito prenoscens, quod peregrinum futurum sit semen tuum in terra non sua, et subiicient eos seruituti, et affligent quadringentis annis . In Exodo: Habitatio autem filiorum Isrel in Aegypto  fuit quadringentorum triginta annorum . In Actibus Apostolorum: Locutus est autem ei  Deus: Quia erit semen eius accola in terra aliena, et seruituti eos subiicient, et male tractabunt eos annis quadringentis . Paulus uero ad Galatas de iisdem annis hec scribit: Hoc autem dico: Testamentum confirmatum a Deo, que post quadringentos et triginta annos facta est lex . uides sane in quibusdam sacris libris computari quadringentos, et in aliis triginta super hos quadringentos annos assignari. Preter hos autem sacros Scriptores Iosephus litteris hec mandauit: »Reliquerunt autem Aegyptum mense Xanthico, luna quinta decima, , anno quadringentesimo trigesimo, postquam Abraham, pater noster, in Chananeam uenit, et post Iacobi migrationem in Aegyptum anno ducentesimo quinto, « .

At horumce annorum initium, numerum et finem Augustinus, ut ceteros sacre Scripture interpretes ac chronographos omittamus, ita explicat. »Quadringenti sane,« citatis uidelicet Geneseos uerbis,  »dicuntur anni propter numeri plenitudinem, quamuis aliquanto amplius sint, siue ex hoc tempore computentur, siue ex quo natus est Isaac, propter semen Abrahe, de quo ista predicuntur. Computantur enim, sicut superius iam diximus, ab anno septuagesimo et quinto Abrahe, quando ad eum facta est prima promissio, usque ad exitum Isrel ex Aegypto quadringenti et triginta anni, quorum Apostolus meminit« , ipsismet nimirum uerbis, que paulo antea transcripsimus. Sed hec ille fusius alio in libro prosequitur, uariasque ea de re proponit opiniones, ueramque existimat sententiam Eusebii, qui dixit: Abraham cum esset 75 annorum, diuino dignus habetur alloquio, et ea repromissione, que ad eum facta est; a quo tempore,  usque ad regressum gentis Hebreorum ex Aegypto supputantur anni 430 , quorum, inquit, allatis supra Pauli et Moysis in Exodo uerbis mentio facta est.

Que quidem ideo retulimus; ut quisque intelligat Lactantium narrationis sue exordium sumpsisse ab hoc Abrahe anno, si in illius textu, ut uerisimilius est, legatur post annos quadringentos triginta. Nam cum de iis agat, quibus futura Christi hominis opera annuntiabantur, ab ipsa Abrahe facta a Deo promissione ordiri procul dubio debuit. Si quis uero contendat, probetque scriptum ab Lactantio nostro fuisse, Post annos trecentos triginta, horum initium  ab tempore, quo Iacob Patriarcha cum filiis suis in Aegyptum descendit, duxisse dicendus est. Porro autem hinc etiam colligitur, quos ille nomine Maiorum nostrorum designare uoluerit.

Quomodo autem Hebrei ab hac Aegyptiaca captiuitate educti fuerint, Auctor noster hunc enarrat in modum: Moyses traiecit populum medio mari Rubro; precedente Angelo, et scindente aquam. . . . . . . ut ait peta:

Curuata in montis faciem circumstetit unda.
uersus hic est uirgilii in quarto Georgicorum libro.

At Galleus hanc Lactantii narrationem de Angelo Isrelitas precedente, et scindente aquam uellicat. Nam in Exodi, inquit, libro legimus Angelum abiisse  post illos, siccatasque aquas, uento flante et urente, postquam Moyses manum suam in mare extendisset. uerum adeo inepta est huius hominis, Auctorem suum uenenato dente ubique passim corrodentis, reprehensio; ut eam Spark iure merito reiecerit. Nam columna lucis Hebreis usque ad Rubri maris littus anteiuit: ibique scidit eius aquas, postquam Moyses suam in illud manum porrexisset.

Tum deinde Lactantius refert miracula, que ille in desertis fecit, sed nec omnia, nec ipso ordine, quo in sacris litteris descripta sunt. Ubi autem mira prorsus Dei erga Isrelitas beneficia recenset, ibi manna celestis alimenti pluuiam appellat. Sed hi, inquit, impie ingrati, et tantorum beneficiorum prorsus immemores, in luxuriam, et Aegyptiorum idololatriam  prolapsi sunt, et aureum, ut ille loquitur, caput bouis, quem uocant Apim . . . . . figurarunt: hoc est, figurarunt caput bouis, quem Aegyptii, sicut alibi obseruauimus, Apim uocabant.

Deus autem populo ingrato iratus, pergit auctor noster, illum grauibus penis mulctauit, subiugauitque legi, per Moysen date. Rursus uero Galleus cum Lactantio rixatur, obiicitque hoc falsum esse, si Lactantius, quemadmodum uidetur, ibi significet latam fuisse legem in huius peccati penam. Antequam enim populus, ut ille arguit, figurasset uitulum, iam Moyses legis accipiende causa montem adscenderat. Sed numquid Galleus satis attendit Moysen semel et iterum adscendisse hunc montem, ac post secundum inde descensum duas Hebreis  dedisse legis tabulas? Tum enim eorum scelere offensus fuerat, antequam eos legi subiugaret.

Preterea Lactantius censet hanc legem datam fuisse non in monte Sion, sed in monte Oreb . Quod quidem a Malachia, ac postea ab Ireneo  similiter traditum est . Neque id mirum tibi uideatur. Nam ex ipsomet Moyse et Hieronymo discimus hunc montem duplici nomine nunc Sinai, nunc Choreb uocitari . Quidam uero opinantur Oreb, seu Horeb, seu Choreb esse montis Sinai summam, alii occidentalem, alii orientalem partem.  Alii denique censent montes esse duos sibi coherentes, et Oreb Sinai inferiorem dixerunt.

Difficilius profecto est, quod Lactantius continenter adiecit Isrelitas, cum in deserta quadam Syrie parte consedissent, amisisse uetus Hebreorum nomen, ipsosque Iudeos, et terram quam incolebant, Iudeam cepisse appellari; quoniam princeps examinis eorum, inquit, erat Iudas. Quis enim, argues, fuit Iudas ille Hebreorum in desertis Syrie princeps? Quis etiam nescit quam uarie sint de prima Iudaici nominis origine opiniones? Iosephus enim, cui recentiores etiam quidam critici suffragantur, putat utrumque hoc Iudeorum nomen Hebreis, eorumque genti impositum, postquam e Babylonia reuersi, in pristina sua loca postliminio redierunt. Epiphanius  uero opinatur  illos sic cognominatos ob tribum Iude, ex religiosorum hominum genere compositam, atque iis temporibus, quibus Dauid, Salomon, eiusque filius Roboam Hierosolymis regnabant. Sed alii cum Augustino existimant Iudeorum et Iude cognomen ortum fuisse a Iuda , Iacobi patriarche filio. Nonnullis adhuc uisum est hanc appellationem inde repetendam, quod tribus Iude, ceteris cunctantibus, aut diffidentibus, prima medias inter maris Rubri undas Moysem secuta sit. Quid mirum igitur cum tot fuerint ea de re opiniones, si Lactantius abierit in aliquam singularem, et ab illis omnibus diuersam? At Iudeorum et Iudee nomen eiusque originem repetere uidetur ex illo Iuda,  qui Chananeum et Pherezeum uicisse, plurimasque urbes, ac nominatim Hierusalem deleuisse memoratur.



ARTICULUS III.

Quot annis Moyses Troianam cladem antecesserit: et de aliorum prophetarum, ac regum seu principum, sub quorum imperio hi floruerunt, etate; quot elapsis post Troianum excidium annis Dauid et Salomon regnauerint; ac quot inde usque ad Christi tempus numerentur: utrum Zacarias fuerit ultimus propheta, et quot ab eius etate usque ad Christi mortem anni fluxerint: quam recte Lactantius ex hac chronologia concludat sacros uates sua omnia de Christo oracula longe antea edidisse, quam ille homo factus sit.

 Moysis, aliorumque prophetarum etatem non aliunde Lactantius, et iure quidem merito, putauit certius posse agnosci, quam ex designato tempore, quo uixerunt et regnauerunt reges et principes, sub quorum imperio illi floruisse perhibentur. Quamobrem tempus illud inuestigandum esse existimat, quamuis in eo retegendo non magnam arbitretur occurrere difficultatem. Nam testatum unusquisque propheta fecit, sub quo rege, uel principe uixerit, litterisque ea mandauerit, que diuino Spiritu afflante, diu ante didicerat, quam euenerint.

Sed prestat Lactantium ipsum, de Moyse loquentem, prius audire: »Multi scriptores,« inquit, »libros de temporibus ediderunt, initium facientes a  propheta Moyse, qui Troianum bellum nongentis ere annis antecessit« . In utroque autem regio codice antiquissimo pro scriptores, legitur, scriptos, minus quidem bene, sed eodem sensu. Maioris itaque momenti est utriusque lectio septingentis pro nongentis annis. Dictu siquidem difficillimum an una ex his lectionibus, aut quenam ex illis uera sit.

Quis enim hos, quos citat scriptores, nobis certo definire audeat? Postea quidem docet omnem temporum seriem ex Iudaicis, Grecis, Romanisque historiis colligi. Sed cum nullum ex illarum scriptoribus nomine suo appellet, non magis certum quos ille secutus sit. Nam de Moysis etate, et quot annis bello Troiano preiuerit, tot fere eorum sententie  sunt, quot capita. De his autem iam diximus in Clementis Alexandrini Chronographia. Ceterum, si quis minorem annorum numerum ab Lactantio denotatum fuisse ostendat, ei suffragium nostrum haud inuiti feremus. Ad falsam quippe gentilium de recentiori Moysis etate refellendam opinionem is sane, quem retulit, penitus sufficiebat. Pretermittere tamen non possumus indicatum a Lactantio horum annorum numerum non ita abesse a Tertulliani et Iosephi calculo . Tertullianus siquidem, ut suo loco uidebimus, narrat Moysen Inacho fuisse cetaneum, ac mille circiter annis cladem preuertisse Priami, seu Troianum excidium. Iosephus uero mille annos computat ab illorum numero, quos Manethon ab Isrelitarum  ex Aegypto egressu ad Troianum bellum elapsos esse arbitrabatur.

Post assertam hunc in modum etatem Moysis pergit Lactantius , aitque: Is cum per annos quadraginta, quemadmodum in sacris codicibus nostris legimus, populum rexisset, successorem habuit Iosuem , qui septem et uiginti annis tenuit principatum. Eadem est opinio Clementis Alexandrini, a quo grece cognominatur , et Augustini, qui eum Iesum Naue appellat. A Iosepho etiam iehsu nuncupatur, sed dicitur annis , uiginti quinque Hebreorum rexisse rempublicam. Sed de Iosue principatu, et annorum illius numero nos in exhibita  Theophili Antiocheni, et Clementis Alexandrini Chronologia.

Prosequitur Lactantius  »Exinde sub Iudicibus fuerunt per annos trecentos septuaginta.« At Clemens Alexandrinus postquam annos, quibus singuli Iudices Hebreis imperauerunt, enumerauit, sic omnem collegit eorum summam: , : Quorum uniuersus numerus usque ad Samuelem anni sunt quadringenti sexaginta tres, menses septem. Sed ibi ille annos 93 Isrelitice sub alienis regibus captiuitatis tempus complectitur. Si uero hunc annorum numerum tollas, ille supererit, quem Lactantius  Hebreorum Iudicibus assignat. uerendum tamen ne librorum Lactantii scribe in numeris, qui Romano dumtaxat charactere exarati sunt, describendis, more haud insolito errauerint. uide ergo utrum Lactantius hos captiuitatis annos data opera pretermiserit; quia de sola Iudicum Hebreorum etate loquitur. Quid uero si ille de accuratissima computandorum horumce annorum ratione exhibenda parum sollicitus, minores semper numeros retulerit; ne ethnicis, aut aliis minimam quidem hiscendi occasionem preberet.

Postea enim, »Tum mutato,« inquit, »statu reges habere ceperunt, quibus imperium tenentibus, per annos quadringentos sexaginta«  usque ad Sedecie regnum,« et Babylonicam  captiuitatem. Clemens uero Alexandrinus: »A regno Dauidis usque ad captiuitatem, que facta est a Chaldeis, anni quadringenti quinquaginta duo, menses sex: ut autem colligit nostra accurata supputatio, quadringenti anni nonaginta duo, menses sex, dies decem.«  Cernis certe ibi adhuc maiorem, quam in regiis operum Lactantii nostri codicibus numerum indicari. De his autem agimus in iam citata Theophili Alexandrini et Clementis Alexandrini chronographia.

Denique Lactantius: »Septuagesimo post anno, Cyrus maior«  »terris ac sedibus suis reddidit, qui per idem tempus in Persas suscepit imperium, quo Rome Tarquinius Superbus.« Ad calcem  libri secundi Paralipomenon et initio libri primi Esdre , ille captiuitatis Babylonice finis anno huius 70, et Cyri Persarum regis primo similiter consignatur. Qua de re Iosephus, Eusebius, Eusebianique chronici auctor, et alii quamplurimi, ac nos etiam in Clementis Alexandrini chronologia disseruimus.

At qua, arguet aliquis, ratione Lactantius dixit per idem tempus Tarquinium Superbum cepisse in Romanos dominari. Nam Eusebius non modicum, inter Cyri in Persas et in Romanos Tarquinii regnantis primordia, spatium temporis interposuit. Sed eruditi chronographi triplex Cyri in Persas regni initium constituunt, quorum unum fuit, quando, toto Asie  imperio potitus, soluit Iudeorum captiuitatem. Atque ita Lactantius poterit cum aliis modo aliquo conciliari.

Difficultate etiam non carent hec Lactantii de Dauidis et Salomonis etate uerba: Quorum alter, qui posterius regnauit, Troiane urbis excidium centum et quadraginta annis antecessit . Nam ibi, aut Lactantium memoria, aut librarios oscitantia lapsos esse, uix ullus dubitandi locus est. Communis quippe choronologorum opinio est Salomonem non minus, quam centum et quadraginta annis Troiano excidio fuisse posteriorem. Quomodo ergo totidem ac pluribus antiquior dici potest? At Iseus tamen huiusce difficultatis nodum solui posse puta  unius e uaticanis codicibus auctoritate, in quo pro alter, legitur, alterum. uerborum enim Lactantii hic erit sensus: Troiane urbis ruina centum et quadraginta annis anteiuit alterum, id est, Salomonem, qui post Dauidem regnauit. Non male quidem, si huius manuscripti non admodum uetusti lectio aliorum antiquiorum testimonio firmaretur. Nobis tamen haud egre persuadebitur ueram esse illius uaticani codicis lectionem; quandoquidem due ultime littere huius nominis alterum potuerunt facile ab antiquiore scriba et ab aliis deinceps omitti. Utrum porro ita res se habeat, alii iudicent, per nos licet.

uidentur autem librarii accuratius descripsisse annorum numerum; quem Lactantius ab Dauidis et Salomonis imperio ad Christi usque mortem assignauit.  De Dauide siquidem hec ille tradidit. »Spiritus Dei per eum loquebatur, qui fuerat passurus post annos mille et quinquaginta. Tot enim colliguntur anni a regno Dauid ad crucem Christi.« De Salomone autem antea dixerat: »A Salomone usque ad id tempus, quo res gesta est,« id est, Christus cruci fuit affixus, »mille ac decem anni fuerunt. Nihil nos affingimus, nichil addimus.« Recte quidem. Nam si demas quadraginta Dauidici regni annos, mille tantum et decem a Salomone, eius filio et successore, usque ad mortem Christi reuera numerandi sunt. Utrum autem uera sit hec auctoris nostri opinio, si roges, respondebimus paulo plures ab ueteribus Chronologis, uti ex quorumdam chronologia, a nobis alibi representata patet, annos computari. At non desunt quidam  ex recentioribus doctissimi, qui ab eo tempore, quo Dauid rex inauguratus est, ad Christum usque annos 1047, aut paulo plus aut minus elapsos fuisse existiment.

Duo demum de Zacaria propheta Lactantius  Theophilum Antiochenum  secutus, narrat, ac primum quidem illum sub Dario rege, secundo anno regni eius, octauo mense, sua litteris mandasse oracula. Et recte quidem. Nam hoc ipsum prophetie sue tempus ille ab ipsius libri sui initio diserte declarauit. At ab eo autem, pergit Lactantius, tempore, quo Zacarias fuit, usque ad annum quintum decimum imperii Tiberii Cesaris, quo Christus crucifixus est, prope quingenti anni numerantur; siquidem Darii et Alexandri adoleuit  etate non multo postquam Tarquinius Superbus exactus est . Hec autem cum utraque Eusebii et Clementis Alexandrini chronographia, secum a nobis alibi composita, satis concordant. Ipse uero Eusebius alio in libro annos 493 numerat ab eo tempore, quo Zacarias uaticinabatur, usque ad Augustum Romanorum imperatorem. Non male itaque a Lactantio nostro anni notantur prope quingenti ab eodem Zacarie tempore, usque ad annum Tiberii Cesaris quintum supra decimum.

Secundo Zacarias a Lactantio dicitur prophetarum ultimus. At nonne Clemens Alexandrinus asseuerat  hoc eodem Zacaria posteriorem fuisse Malachiam, uel, sicut ipse  loquitur, , qui post eum fuit in duodecim Angelus? Nonne etiam Eusebius et Augustinus nouissimos prophetas tres simul appellant , Aggeum, Zacariam, et Malachiam? Nonne tandem huic Malachie, non autem Zacarie ultimus in sacris Bibliis locus datus est? Responderi haud inepte potest hos tres prophetas a pluribus simul nominari, quia etate suppares fuerunt. Ultimum uero locum in sacris Bibliis ideo Malachie datum censent; quoniam Iudeos non ad templi edificationem adhortatur; sed ob corruptos mores, et cultus diuini deprauationem redarguit.

Ceterum Lactantius non alio sane consilio omnem illam texuit Hebreorum Ducum, Iudicum, et Regum  chronologiam, nisi ut ostendat sacros prophetas sua de Christo, et stabilita ab eo religione oracula longe antea fudisse, quam ipse Christus natus mortuusque fuerit. At quamuis hec chronologia ad omnes iuris apices adornata non uideretur; ex dictis tamen constat ueram esse hanc illius opinionem, eamque tam certo, quam euidenter demonstrari. Primum enim sacri prophete nostri, ut paulo ante dictum est, testati sunt sub quo rege aut principe oracula sua ediderint. Deinde si Zacarias, aut si uelis Malachias, ultimus prophetarum quadringentis plus aut minus annis ante Christum uixerit, inde manifestissime colligitur alios prophetas, sub prioribus Iudeorum ducibus ac regibus longiori adhuc tempore ante Christum Dominum floruisse. Quamobrem Lactantius,  ut breuitati consuleret, alios preter Zacariam nomine suo ibi non appellauit. Ipsi enimuero hunc ultimum, aut ultimis ceuum nominasse sufficiebat.

De singulorum porro prophetarum etate plura si desideres, adi Clementis Alexandrini librum primum Stromatum, eiusque chronographiam, quam cum aliis contulimus. Lege etiam, si uelis, Cyrilli Alexandrini librum primum contra Iulianum, atque uarios inter recentiores chronologos, Scaligerum, ac Petauium, hunc de doctrina, illum de emendatione temporum, ac chronologias in Bibliis polyglottis Anglicanis, et aliis, latino et gallico idiomate editas.

Denique Lactantius ex his, que hactenus disputata sunt, recte concludit sacram Scripturam ab ethnicis immerito nouitatis argui. Nam antiquiores, inquit,  etiam grecis Scriptoribus prophete reperiuntur . At id certe uerum est, si de Moyse loquatur. Enimuero illum Scriptorum omnium esse antiquissimum haud semel in superiore Apparatus nostri tomo ostendimus. uerum sicuti certum est hunc, et alios quosdam prophetas Grecis preiuisse Scriptoribus, ita etiam minime dubium uidetur uti ex Eusebii et aliorum accuratioribus chronologiis colligitur, quosdam ex istis Zacaria fuisse uetustiores. At cum Lactantii propositio definita non sit, nec satis intelligatur utrum omnes omnino prophetas comprehendat, nichil necesse est longiorem ea de re institui disputationem. Ad demonstrandam enim sacre Scripture antiquitatem satis illi erat probasse  Moysen, et alios quosdam sacros uates nostros grecis Scriptoribus fuisse antiquiores, ac longe ante humanum Christi ortum uixisse, suosque composuisse libros, ac uera reddidisse oracula.



ARTICULUS Iu.

De libris Moysis, et Iosue, qui primum Auses, ac deinde Iosue est cognominatus, de libris Regum, seu Basilion, de libris Esdre ac Nehemie.

Ad ea que Lactantius  de quibusdam ueteris nouique Testamenti libris memorie mandauit, ut ueniamus, obseruare iuuat Moysen ab eo non solum prophetam uocari, sed illum etiam fuisse, cui primus a plurimis locus inter eos datur, qui de temporibus commentationes ediderunt. At quos,  oro te, Moyses de temporibus libros composuit, nisi Genesim, aliosque ipsi uulgo adscriptos?

Et certe Cyprianum haud dubie imitatus, Numerorum librum ei nominatim attribuit. Moyses enim, ait ille, in Numeris: Non quasi homo Dominus suspenditur, neque quasi filius hominis minas patitur. Que quidem non ex uulgata, sed ex LXXII seniorum interpretatione uterque transcripsit. Quin etiam Lactantius ipsiusmet Moysis nomine uerba Balaami, in eodem Numerorum libro descripta, hunc in modum citauit: Moyses in Numeris ita loquitur: Orietur stella ex Iacob. Dixit itaque Moyses loquitur, non suis quidem, sed Balaami uerbis, quia totidem ille, dum librum hunc scriberet, accurate retulit.

Deuteronomii quoque librum illi tamquam uero genuinoque  eius parenti semel atque iterum uendicat. Audi, queso, quam adseueranter id affirmauerit : »Sed et ipse Moyses . . . . . . . in Deuteronomio scriptum reliquit: Et dixit Dominus ad me: Prophetam excitabo eis .« Et rursum paulo post : »Item Moyses ipse: In nouissimis diebus circumcidet Dominus cor tuum.« Postea quoque: »Apertius ipse Moyses in Deuteronomio ita predicauit: Et erit pendens uita ante oculos tuos .«

Moysi itaque hunc librum, et alios ipsi adscriptos, quemadmodum Cyprianus, ac ceteri antiquissimi Ecclesie Patres, haud dubitanter attribuit. Quis igitur equo animo ferat recentiorum nonnullorum audaciam, qui negant Moysem aut horum librorum totius  Pentateuchi, aut maxime illorum partis fuisse auctorem? Sed eorum insanam temeritatem alibi retudimus.

Eodem plane modo Lactantius librum illum Iosue adseruit , quem nomine eius inscriptum habemus. Post Moysis siquidem uerba, proxime a nobis citata, sic ille prosequitur: »Item iehsu Naue, successor eius: Et dixit Dominus ad Iesum: Fac tibi cultellos petrinos nimis acutos .« Data autem opera, ibi auctor noster adiecit successor eius Moysis, ne qua esset in illius nomine ambiguitas. Cyprianus uero  eadem uerba ita citasse legitur: Ita apud Iesum Naue. Sed in superiori articulo uidimus hunc eumdem Moysis successorem utroque  illo nomine appellari. Ante utrumque uero Iustinus martyr, Tryphone minime repugnante, plura ex eodem libro uerba sic refert, , ex libro Iesu, siue Iosue.

Aliud tamen huius prophete antea fuisse nomen Lactantius obseruat: »Qui cum primum, inquit, Auses uocaretur, Moses futura presentiens, iussit eum uocari Iesum.« Quam quidem nominis mutationem haud semel Iustinus martyr  aliique adnotauerunt. Sed pretermittendus non est Tertullianus , cuius in uestigiis institisse auctor noster uidetur. Ita enim ille: »Dum Moysi successor destinaretur Auses, filius Naue, transfertur certe de primo nomine, et incipit uocari iehsu.« Et  id adhuc alibi repetit, atque in utroque loco docet, quemadmodum Lactantius, hunc Iesum siue Iosue fuisse Iesu Christi figuram. Que autem ab illis de Auses nomine dicuntur, hec desumpta sunt ex Numerorum libro, ubi hec uerba iuxta LXXII interpretationem legimus: , , . Et cognominauit Moyses Ause, filium Naue, Iesum. In uulgata uero habetur: uocauitque Osec, filium Nun, Iosue . Plura si uelis, lege Eusebium , qui preclare ea de re disputat. Hieronymus tamen contendit male in grecis et latinis codicibus scriptum Ause , quod nichil significat, sed scribendum Osee, quod idem sonat ac saluator.

 Quedam preterea Lactantius transcripsit uerba ex libris Regum , primo, secundo, ac tertio, qui in pluribus operum illius editionibus grece , in duobus antiquioribus regie bibliothece codicibus manuscriptis, et editione romana latino charactere Basilion, a Cypriano autem Basileion, ac prius a Tertulliano Basiliarum et Basilicarum, siue potius Basileorum nominibus citantur. Porro autem hec duximus animaduertenda; quoniam in regiis librorum Lactantii manuscriptis codicibus citata a Lactantio Grecorum auctorum uerba grece, uti iam diximus, descripta sunt. Cur ergo et hoc unicum uerbum Basilion grecis similiter litteris exaratum non fuit? Non alia procul dubio ratio uidetur, nisi quia librarii illud ita in antiquioribus codicibus  scriptum repererunt. Utrum autem Lactantii, Cypriani et Tertulliani etate ita hi Regum libri citari ac cognominari uulgo solerent, expendas, uelim, et pronunties.

Dubium autem minime uidetur quin auctor noster  in suo sacrorum Bibliorum codice legerit non solum nomen Esdre, prefixum eius libro, sed hec etiam uerba: Hoc pascha Saluator, etc., a se transcripta, que de Christo, ut supra uidimus, dicta esse existimauit. At alibi tamen obseruatum a nobis fuit Iustino martyri persuasum omnino fuisse hec ipsa omnia Esdre uerba ex sacro textu a Iudeis amputata fuisse. At de iis procul dubio Iudeis Iustinus loquebatur, qui eamdem ac  ille regionem incolebant. Sed hos procul dubio Lacctantius noster non cognouit, qui hanc tante fraudis illis exprobrande occasionem tanto utique silentio non pretermisisset.

Non mirum igitur, si Lactantius, qui uerba illa in sacris suis codicibus legerat, Esdram aperte prophetam appellet. Sed mirabitur fortasse aliquis quod non tantum ab illo, sed prius etiam a Cypriano quedam uerba eiusdem Esdre nomine citata sint, que in altero libro, Nehemie nomen preferente, reperiuntur. Nam ea hunc Lactantius retulit in modum: »Esdras etiam propheta, qui fuit eiusdem Cyri temporibus, a quo Iudei sunt restituti« , »sic loquitur: Desciuerunt a te, et abiecerunt legem tuam.« uerum quidam  haud infime note critici respondent hunc librum ab Lactantio, et aliis antiquissimis Ecclesie Patribus idcirco Esdre nomine citari, quoniam ea complectitur, que ab illo simul et Nehemia gesta sunt. Deinde uero hac potissimum ratione auctor noster ductus fuisse uidetur, quod uterque liber non ab Hebreis et Grecis, sed a Latinis tantum distinguatur. Enimuero, ut Hieronymi uerbis utamur: »Apud Hebreos Esdre Nehemieque sermones in unum uolumen coarctantur« .



ARTICULUS u.

De Psalmis, de libris Ecclesiastici, Sapientie, Prouerbiorum, Salomoni adscriptis, ac de quibusdam citatis a Lactantio uerbis, que nunc in sacro textu desiderantur.  De libris Isaie, Ieremie, Danielis, Osee, Amos, Michee, Malachie, Zacarie; de primis Ioannis Euangeliste uerbis; de Pauli ad Ephesios Epistola, et Apocalypsi.

Dauid a Lactantio  disertissime uocatur rex, propheta, et diuinorum hymnorum, seu psalmorum auctor. Neque hanc suam ac christianorum tantum sententiam fuisse asseuerat, sed Iudeorum etiam, qui illum, ut ipse ait, inter  ceteros prophetas uel maxime legunt. Atqui si diuini sunt scripti a Dauide hymni, eos procul dubio spiritu Dei afflatus conscripsit, atque idcirco recte ab eodem Lactantio propheta diuinus nuncupatur. Ad hec uero que ille de Christo uaticinatus est, hec, ut iam ostendimus,  cum eodem, quo predicta fuerant, modo reipsa euenerint, quis illa diuini spiritus instinctu prenuntiata fuisse abnuat?

uidetur autem Lactantius eorum, de quibus alibi diximus, subscripsisse opinioni, qui Dauidi psalmos omnes adiudicabant. Nam ab illo diuinorum sine exceptione hymnorum scriptor dicitur, nullique nisi eiusdem Dauidis nomine citantur. Non paucos porro hoc modo citatos uidimus, uidelicet psalmum primum, tertium, decimum quintum, decimum septimum, uigesimum primum, trigesimum secundum, et quartum, quadragesimum quartum, sexagesimum octauum, septuagesimum primum, octogesimum quartum, nonagesimum tertium, centesimum nonum, et centesimum  uigesimum sextum. At de citatis ab eo horum psalmorum uersibus supra, ac presertim in superiori capite, egimus, et infra data opportuniori occasione agendum. Non minus asseueranter Lactantius pronuntiat Salomonem, siue ut in pluribus manuscriptis codicibus legimus, Solomonem, memorati Dauidis filium, quemadmodum patrem suum, fuisse prophetam. Nec mirum sane. Persuasum siquidem habuit libros ab eo, sicut a Dauide, conscriptos fuisse diuini spiritus afflatu, ac plura in eis de Christo predicta, sicuti reapse postea facta sunt.

Ecclesiastici autem librum huic ipsi Salomoni, non secus ac Cyprianus adscribit. Que enimuero ex hoc libro uerba transcripsit, ea sic profert: »Salomon ipsum,« Christum uidelicet, »uerbum Dei esse demonstrat . . . . .  Ego, inquit, ex ore Altissimi prodiui.« Ne quis autem dubitet ex illo libro uerba hec fuisse desumpta, Cyprianus id expresse declarat: »Apud eumdem Salomonem in Ecclesiastico: Ego ex ore Altissimi prodiui.« Et hec quidem in hoc Ecclesiastici libro, de quo nos alibi disseruimus, reipsa leguntur.

Quod autem Dei spiritu plenus Salomon scripserit, nos Lactantius docet  ubi illi adhuc librum Prouerbiorum attribuit. Ipsa quippe hec sunt eius uerba: »Ipse est Dei filius, qui per Salomonem, sapientissimum regem, diuino spiritu plenum, locutus est ea, que subiecimus: Deus condidit me in initio uiarum suarum. »Cyprianus uero :« Apud Salomonem in Paremiis: Dominus condidit  me initium uiarum suarum.« Paremiarum ibi nomine recte indicat Prouerbiorum librum, ubi hec reuera occurrunt. De hoc libro nos alibi, et infra de transcriptis ex illo uerbis disputabimus.

Sapientie insuper librum ab ipso quoque Salomone profectum esse Lactantius , Cyprianum adhuc secutus, ulla absque hesitatione affirmat. Uterque enim plura in hoc libro scripta retulit, preposito illius nomine. Et Lactantius quidem: »Salomon in libro Sapientie his uerbis usus est: Circumueniamus iustum; quoniam insuauis est nobis, etc. .« Prius autem Cyprianus : »In Sapientia Salomonis: Circumueniamus iustum; quoniam insuauis est nobis, etc.« Sed id ille non ibi tantum, sed in subsequenti  etium libro haud semel hunc librum similiter citauit. Nos autem de hoc libro alibi disseruimus.

Non sine aliqua porro obseruatione pretermittere possumus duo adhuc testimonia ab Lactantio eiusdem Salomonis nomine proferri, que in editis eius libris non reperiuntur. Primum autem his ab eo uerbis expressum legimus: »Infirmatus uterus uirginis et accepit fetum, et grauata est, et facta est in multa, miseratione mater uirgo« . De hoc autem testimonio a nobis supra actum fuit. Alterum est, quo auctor noster hec Salomonis, tamquam Dei ipsius, retulit uerba: »Quod si auertimini a me, dicit Dominus,« etc. Sed iam annotauimus plura ibi citari, quam in sacro textu leguntur.

 Plures etiam Lactantius predictiones et sententias collegit ex Isaie et Hieremie, pauciores ex Danielis libris, quos illis constanter, ac communi omnium, preterquam uoluntaria obstinatione penitus obcecatorum, consensu attribuit. De horum autem prophetarum sententiis, quandoquidem suo loco ubi necesse est, disputamus, nunc tantum iuuat animaduertere Hieremie locum citari in Lactantii editionibus hac epigraphe: »Item de circumcisione soluenda Esaias ita prophetauit« . Nam ibi scholiorum editores notant hoc esse memorie Lactantii peccatum. Sed cur non potius librariorum? Nam in manuscripto regio codice antiquiore 3736, scriptum legimus: Item de circumcisione soluenda eseias item prophetauit. Quis autem ibi scribarum oscitantiam  et errorem non deprehendat? Imperitus itaque librarius, et qui latine nesciebat, cum nomen Hieremias legere, nec intelligere potuisset, scripsit eseias item nullo plane sensu.

Hieremie autem nomine, quemadmodum aliis plerisque mos fuit, citat Lactantius Baruchi libellum haud dubie, quia illius, sicut diximus alibi, amanuensis librarius erat, et, ueluti Hieronymus ait: Baruchi libellus libro Hieremie uulgo editioni LXX copulatur .

Quem uero Osee nomine inscriptum librum habemus, hunc Lactantius ab ipso exaratum esse ubi fatetur, ibi illum haud dubitanter appellat primum duodecim prophetarum, uidelicet eorum, qui minores prophete  uocari solent. Cur ergo, inquies? nonne ipsi, teste Hieronymo , Iohel, Amos, Abdias, Ionas, et Micheas , et contemporanei fuerunt? Recte quidem. Sed respondet ibidem Hieronymus, Osee primum illorum omnium dici, quia Dominus in Osee prius, quam in illis et aliis locutus est.

Amosis preterea, Michee, Malachie ac Zacarie prophetias, nomen illorum preferentes, eis Lactantius similiter uindicat. Sed cum hi ipsi eas se scripsisse testificentur, ac Testamenti noui scriptores quedam earum uerba, aliquando etiam preposito eorum nomine citauerint, quis illas ab iisdem diuini spiritus instinctu scriptas fuisse negare maxima sine temeritate audeat?

 Ex noui etiam Testamenti libris prima Euangelii ab Ioanne compositi uerba, expresso illius nomine, sic refert: »Ioannes quoque ita tradidit: In principio erat uerbum; »sed ut iis confirmet quod Dauidis et Salomonis auctoritate probandum susceperat, Deum ex Deo potuisse prolatione uocis et spiritus generari. De hoc autem Euangelio haud semel in priore Apparatus nostri tomo disseruimus.

Pauli quoque apostoli mandata, tamquam ab ipsomet Deo christianis tradita, Lactantius noster  proponit: »Precepit Deus, inquit, non occidere solem super iram nostram.« Ubi autem Deus id precepit, nisi cum Paulus Ephesiis scripsit: Irascimini et nolite peccare; sol non occidat  super iracundiam uestram? 

Denique Lactantius plura ex libro Apocalypsis excerpsisse uidetur, ubi de iis, que in mundi fine euentura sunt, disputat. Sed cum et libri, et eius auctoris nomen tacuerit, non deerunt fortasse, qui hec aliunde, et ex aliis libris desumpta ab eo fuisse contendant. Quapropter illud nunc fusius persequendum non duximus, quandoquidem ex iis, que infra dicentur, manifestiora cuilibet fieri posse arbitramur.



ARTICULUS uI.

Cur et quomodo Lactantius testimoniis sacre Scripture ad informandos Christianos, ac Iudeos gentilesque refellendos utatur.

Lactantius diuina ueteris et noui Testamenti auctoritate  feliciter usus est, et ueteris quidem aduersus Iudeos ac gentiles, utriusque uero ad docendos quoslibet christianos. Utroque enim illo Testamento a Christianis admisso, illos uera doctrina, diuinisque institutis, atque preceptis informat. ueteris uero Testamenti oracula et effata aduersus Iudeos adhibet, ut duplicem demonstret aduentum Christi, ac preter hunc ipsum frustra ab iisdem Iudeis alium Messiam exspectari. Quanti uero ponderis aduersus illos sint argumenta, inde decerpta, his Lactantius preclare significat uerbis. »Satis firmum testimonium est ad probandam ueritatem, quod ab ipsis perhibetur inimicis« . Non poterant enim hi hostes christianorum infensissimi securius debellari, quam suismet armis, id est, iisdem Scripturis, quas  uti plane diuinas christianis suppeditauerant. Neque obiicere poterant eas, a christianis corruptas fuisse et adulteratas. Nihil quippe christiani ex eis depromebant, quod ab ipsismet Iudeis scriptum traditumque non fuisset.

uerum tanta erat horum obstinatio ac peruicacia, ut dum eas quotidie legerent, mentis oculos clauderent; ne quod solis luce clarius erat, possent intelligere. Quamobrem Lactantius: »Habebant hec,« inquit, »qui fecerunt: legebant, in quos hec dicta sunt. Sed et nunc heredes nominis ac sceleris illorum hec et habent, et damnationem suam, prophetarum ore predictam, quotidianis lectionibus personant, nec aliquando in cor suum, que pars est et ipsa damnationis, admittunt.« Quin immo tam ceco  furore erant perciti, ut christianos, ait Iustinus martyr, implacabili odio persequerentur; quippe qui ex iisdem ipsorum Scripturis Christum aduenisse inuictissime demonstrabant. , , . , , : Quod quia non intellexerunt, qui libros prophetarum habent Iudei, Christum etiam presentem non agnouerunt. Quin et nos aduenisse illum asserentes, et ab ipsis cruci affixum esse, quemadmodum uaticiniis est prenuntiatum demonstrantes, odio prosequuntur.

 Itaque Lactantius contra hosce Iudeos, qui Christum crucifixerunt, sacrorum prophetarum suorum auctoritate confutatos, hanc iure merito elicit conclusionem: »Quid amplius iam de facinoribus eorum dici potest, quam excecatos tum fuisse, atque insanabili furore correptos, qui hec quotidie legentes, neque intellexerunt, neque quin facerent, cauere potuerunt« ; quia nimirum tam ceco, quam spontaneo furore obcecati erant. Immo uero ea fuit illorum peruicacia, ut neque celestibus prodigiis, que Christo moriente, sicuti ab sacris eorum uatibus annuntiatum fuerat, edita sunt, facinus suum intelligere aut potuerint, aut uoluerint.

Neque tamen Lactantius, aliique christiane religionis defensores eos confutando, omnem operam  perdidere. Nam euidentissimo ac inuictissimo argumentorum, que ex sacris prophetarum oraculis hauserat, pondere multos ex Iudeis, atque ex gentilibus longe plures, ad christiane fidei professionem ille aliique Scriptores nostri adduxerunt.

Non immerito igitur eadem Scripture auctoritate aduersus gentiles aliquando auctor noster dimicat.  Quamuis enim eam spernerent, inficias tamen ire non poterant eam non confictam a christianis, sed acceptam a Iudeis eorum hostibus, atque ipsosmet suos philosophos, et alios, non pauca ex sacris scriptoribus nostris, uti non semel ostendimus, accepisse documenta. Planum itaque alicubi  facit hominem post ceteras omnes creaturas  a Deo factum fuisse, quemadmodum Ouidius post sacras nostras litteras cecinerat. Item Deum ab iis, sicuti a Sibylla, unum predicari, ac iustos homines ad uitam reuocandos. Alibi uero eadem Scripture sacre auctoritate rursus aduersus eosdem gentiles utitur, ubi uaria eius placita recte rationi plane consentanea esse ostendit. Que quidem omnia ex infra dicendis plana omnibus manifestaque fient.

A nobis preterea superius clarissime, nisi fallimur, demonstratum est christiane religionis ueritatem  ab eodem Auctore nostro etiam aduersus ethnicos demonstrari sacrorum uatum oraculis, que post longa temporum spatia talem plane exitum habuerunt, qualem illi predixerant. Cum enim ea absque diuini spiritus afflatu sic prenuntiare non potuerint, nemo sane ethnicus, sue mentis compos, negare poterat fidem illis esse habendam.

Non amplius itaque gentiles audiendi erant, qui prophetas nostros aut spernendos, aut reiiciendos esse contendebant; utpote qui simplici, rudi, impolito, ac barbaro sermone locuti sunt. Sola enim, inquit Lactantius , eloquentia, que seculo seruit, non autem ueritas, fucatum aliquid desiderat. Neque tamen diffitetur Deum, cuius spiritu afflati sacri scriptores nostri  libros suos conficiebant, potuisse elaborata, polita et eleganti elocutione uti. uerum »diuina,« infit ille , »prouidentia carere fuco uoluit ea, que diuina sunt; ut omnes intelligerent, que ipse omnibus loquebatur.« Quid uero, quod recte ille asseuerat Deum in sacris litteris, uti decebat esse locutum. Sed animum, queso, ad ipsiusmet Lactantii uerba aduerte: »Nec enim decebat ut, cum Deus ad hominem loqueretur, argumentis assereret uoces suas tamquam fides ei non haberetur. Sed ut oportuit, est locutus, quasi rerum omnium maximus iudex, cuius est non argumentari, sed pronuntiare.«  Quam autem id uerum sit, facile euincitur ex ipsorummet gentilium legibus, que quidem quam simplici sermone scripte fuerint,  ex Cicerone et aliis, qui illas collegerunt, planum omnibus est ac manifestissimum. Sed de his iam supra, et in aliis nostris dissertationibus satis disputauimus.

Denique Lactantius tradidit nos ad res singulas id est, ad omnia christiane religionis dogmata ac precepta stabilienda et demonstranda, habere testimonia diuine uocis, quam nimirum in sacris nostris Scripturis diserte expressam intelligimus. Quod sane quam uerum sit, ac quomodo ab illo asseratur, deinceps examinandum est.




uolume back matter




APPENDICES AD SCRIPTA SANCTORUM PONTIFICUM ROMANORUM MARCELLINI, MARCELLI, EUSEBII ET MELCHIADIS QUI IN TOMO uI MEMORANTUR.





APPENDIX PRIMA, AD SANCTUM MARCELLINUM PAPAM.



EPISTOLA PRIMA  , MARCELLINI PAPAE AD SALOMONEM EPISCOPUM.


Confutatur error dicentium Patrem esse Filio maiorem, etc.

Marcellinus episcopus sancte ecclesie catholice urbis Romane, Salomoni cepiscopo, in Domino salutem.

Quam laudabiliter  pro catholice fidei ueritate mouearis, et quam sollicite dominico  gregi deuotionem officii pastoralis impendas, tradita nobis per diaconum tuum fraternitatis tue scripta demonstrant, quibus notitie nostre insinuare curasti, qui errorum morbi in regionibus uestris modo exorti sunt. Nam epistole sermo, et commonitori  series, et libelli tui textus eloquitur, quod quidam errore decepti, dicunt, ideo Patrem maiorem Filio esse, quia illi soli sacrificium immolatur, et quod Filius nullam cum Patre communionis operam habeat, et quod illud propheticum de solo Patre dictum sit: Sciant gentes, quoniam nomen tibi Deus, tu solus altissimus super omnem terram . Siue quod ideo minor est Filius, quia ipse in cruce pendeus dixit: Deus, Deus meus, quare me dereliquisti ? Quibus competens et congruum  reddatur responsum, quia sicut Patri, ita etiam Filio, non solum christianis temporibus, uerum etiam priscis temporibus a sacerdotibus uariis multisque modis probamus, sacrificium fuisse oblatum, Daniele propheta  dicente: Non est locus, inquiunt tres pueri, ad sacrificandum nomini tuo, et inuenire misericordiam tuam, sed in anima contrita, et in spiritu humilitatis suscipiamur. Et sicut holocautomata arietum et taurorum agnorumque pinguium, ita fiat sacrificium nostrum in conspectu tuo hodie, ut placeat tibi . Et ut Filium fuisse agnoscas, cui hi tres pueri sacrificium se confessi sunt obtulisse, ex ipsius regis ac tyranni, qui eos in fornacem ignis mitti preceperat, confessione addisce, qui se cum tribus quartum, in ipso estuantis camini incendio sociatum, prodidit conspexisse. Nonne, inquit, tres uiros misimus in fornacem uinctos? Et dixerunt ei: uere rex. Et dixit: Ecce ego uideo quatuor uiros solutos, et deambulantes in medio ignis: et aspectus quarti similis Filio Dei est  . Idem Dei Filius per prophetam loquitur, dicens: Tibi offerent reges munera . Et ut hec de Filio Dei se dixisse doceret, dixit: Reges Tharsis et insule munera offerent, reges Arabum et Saba dona adducent: et adorabunt eum omnes reges: omnes gentes seruient ei . Et ut hec omnia, superius designata, Christo Filio Dei doceamus fuisse oblata, in natiuitate eiusdem Filii Dei, que secundum carnem facta est, probamus fuisse completa, Euangelio comprobante: Cum natus esset iehsu in Bethlehem Iude in diebus Herodis regis, ecce magi ab Oriente uenerunt Hierosolymam, dicentes: Ubi est, qui natus est rex Iudeorum? Et infra: Et intrantes domum, inuenerunt puerum cum Maria matre eius, et procidentes, adorauerunt eum: et apertis thesauris  suis, obtulerunt ei munera, aurum, thus, et myrrham . Sacrificium itaque quod a Christianis sacris altaribus admouetur, non solum Deo Patri, sed etiam Filio communi deuotione offertur, quoniam nec Patri sine Filio potest offerri, neque Filio sine Patre sacrari. Quod autem communem  operationem habeant Pater et Filius, hoc modo docetur, dum primi hominis plasma Deus ad imaginem Dei communi operationis uirtute fecisse fertur, Scriptura dicente: Faciamus hominem ad imaginem et similitudinem nostram . Item ibi: Descendamus et confundamus ibi linguam eorum . Et, Pluit Dominus a Domino ignem et sulphur super Sodomam.  . Et in Euangelio: Pater meus usquemodo operatur, et ego operor . Similiter: et opera, que ego facio, non sunt mea, sed eius qui misit me, Patris . Que omnia non discretam Patris et Filii potentiam monstrant, sed unam diuinitatis operationem annuntiant. Et is, qui paternum opus exequitur, a paternis operibus alienus esse non creditur. Si autem ex Euangelio Filium Dei cognosceres Altissimum nuncupatum , nunquam filio derogans, hoc de solo Deo Patre dictum poneres testimonium, cum scriptum sit: Tu puer propheta Altissimi uocaberis . Et ut Filius cum Patre indiscrete in altissimis habitasse credatur, Salomonis testimonio comprobatur: Ego sapientia, inquit, habitaui in altissimis, et thronus meus  in columna nubis . Et in psalmo XCI: Tu autem Altissimus es in eternum, Domine, quoniam ecce inimici tui peribunt. Nam cum diabolus thronum suum contra creatoris sui thronum in altissimis collocaret, elatus superbia, hec ausus est nefando ore depromere: Ponam sedem meam ad aquilonem; ascendam, inquit, super sidera celi, sedebo super montes excelsos et ero similis Altissimo . Item in Salomone: Ne dixeris, Peccaui, et quid accidit mihi triste? Altissimus enim patiens est redditor . Si auditum cordis tui Scripturis non uis accommodare diuinis que Filium doceant Altissimum nuncupatum, uel diabolo crede, qui contra opificis sui thronum sedem sibi uoluit collocare. Ut eum cognoscatis Filium a Patre  non fuisse penitus derelictum, hoc de se in Euangelio posuit testimonium: Pater, qui me misit, mecum est: et non reliquit me solum, quia, que placita sunt ei, facio semper . Unde pro surreptione mandamus, ut omnis cura atque sollicitudo inuigilet, ne fides temeretur aut uioletur. Iam nullus est ignorantie locus, nullus utatur simplicitatis excusatione preterita. Scienti peccare, necessaria est confusio: et quod ore contraxit, scientia reformetur. Ista, frater, tene, et hec doce . Utinam ad plenioris affatus satietatem presentie tue nobis gaudia contigissent, ut gratularemur nos et colloquio et presentia tui frui, quam sumus ante scripto complexi. uerumtamen probasti, dilectissime frater, quo christianam  fidem ueneraris affectu, dum ea, que ad regulas Patrum pertinent, et ad mandata catholica, sine aliqua cupis transgressione seruare: et spreta erratica et nociua doctrina, catholica et apostolica tenere precepta, et recte fidei regulas docere atque seruare. Hec, frater carissime, et alia , que Patrum regulis continentur, in labiis et cordibus nostris indiuisa retractatione meditemur, et sicut scriptum est, narremus ea filiis nostris, ut ea meditentur in cordibus suis, sedentes in domo, ambulantes in itinere, dormientes atque surgentes: quia beatus in Domino qui in lege eius meditabitur die ac nocte . Hec etenim magister gentium secutus, discipulum suum instruens, admonet: Hec meditare,  in his esto , subiiciens plenitudinem . Attende tibi ac doctrine: quoniam si fidelibus sine intermissione incumbimus institutis, separamur a uitiis, dum impensa cura diuino operi, humano locum non relinquit errori. Quod  si ea que predicta sunt ualidis teneantur fixa radicibus, nec a paterna traditione receditur, et constanter questionibus obuiatur, ac prauorum intentio cassatur, bonorumque fides et constantia roboratur. Data octauo Idus Septembris, Diocletiano sexto et Constantio secundo uiris clarissimis consulibus .



EPISTOLA II, MARCELLINI PAPAE AD ORIENTALES EPISCOPOS.

 Ut laico clericum non liceat accusare.

I. De contentionibus inter Christianos ortis ad Ecclesiam deferendis, et ab ecclesiasticis iure terminandis. II. Quod maior a minori iudicari non debeat, nec episcopi ullum preiudicium inferre pontifici a quo consecrari probantur. III. Quod clericus absque permissu episcopi sui neminem ad iudicium seculare trahere presumat, nec laico quemlibet clericum accusare liceat. Iu. Quod iniustum iudicium metu regis, uel iussu, a iudicibus factum non ualeat: et quod statuta infidelium delebuntur.

Dilectissimis fratribus uniuersis episcopis, per orientales prouincias constitutis, Marcellinus episcopus.

Quid tam dulce sollicito quam quod mihi de uobis innotescunt illa que cupio? Quid  tam religiosis conueniens institutis, quam ut inter se sacerdotes pacem, quam necesse est aliis pro officio annuntiare,  conseruent? Plena  gratulatione suscepi, quod uotiua mihi de caritate  ecclesiarum et pace, in litteris indicastis sponte mihi quidquid hortari poteram, quidquid monere, delatum est. Confirmet hoc Deus, quod est operatus in nobis ; et que precepit pro animarum salute facienda, hec ipse qui precepit, pro ea, qua nos redemit, pietate faciat. Et his tam bonis nuntiis, nos  quoque religiosam sanctorum uicem reddimus nuntiorum. Quidquid cum orientalibus, quos ad Ecclesie corpus unitatemque reuocatos, dudum Dei nostri ope litteris significauimus destinatis, denuo, cum aptum fuerit, repetitis uobiscum participamus indiciis, mox pro nostro edicto  ab orientalibus missa legatio est: certa sperauit, certa consuluit.  Sed facimus de his, que fuerunt dicenda, compendia ipsi potius ad instruendam notitiam uestram, que nobis sunt responsa, dirigentes, ne quid sibi sub spatio prolixiore terrarum, aut opinio uindicet, aut error assumat, cum ad rerum fidem, ipsam teneri sufficiat ueritatem. Quid autem ad continentiam nostrarum pertinet litterarum, oportuit quidem desideria plenius expedire. Quapropter  scitote,  uos a persecutione fratrum, et ab omni litigio abstinere debere, dicente Scriptura: Seruum Dei non oportet litigare ; nec quemquam nocere, sed omnes persecutores Ecclesie, seruorumque eius uestris redargutionibus corrigere, testante Apostolo: Argue, obsecra, increpa .

I. Quecumque ergo contentiones inter Christianos orte fuerint, ad Ecclesiam deferantur, et ab ecclesiasticis uiris terminentur.

II. Maior autem non potest a minore iudicari, nec episcopi pontifici, a quo consecrari probantur, preiudicium inferre ullum possunt. Quod si presumptum fuisse cognoscitur, uiribus carere non dubium  est, nec posse inter ecclesiastica ullo modo statuta censeri.

III. Clericus uero cuiuslibet ordinis, absque pontificis sui permissu, nullum presumat ad seculare iudicium attrahere. Nec laico quemlibet clericum liceat accusare. Detractiones tamen et accusationes atque persecutiones inter Christianos oppido uitande sunt: quia licet pauci simus in comparatione aliorum, si tamen unanimes fuerimus, facilius aduersariis resistemus. Sanctus etenim protomartyr Stephanus lapidabatur, sed iehsu suscipiebat plagas. Ideo unicuique prouidendum est, ne aliquem iniuste iudicet aut puniat. Et Dominus in Euangelio ait: Nolite iudicare, ut non iudicemini: quo enim iudicio iudicaueritis,  iudicabimini . Unde et doctor gentium loquitur, dicens: Hoc igitur dico, et testificor in Domino, ut iam non ambuletis, sicut gentes ambulant in uanitate sensus sui, tenebris obscuratum habentes intellectum, alienati a uita Dei per ignorantiam, que est in illis propter cecitatem cordis ipsorum, qui desperantes, semetipsos tradiderunt impudicitie, in operationem immunditie, omnisque auaritie: uos autem non ita didicistis Christum, si tamen illum audistis, et in ipso edocti estis, sicut est ueritas in Iesu, deponere uos secundum pristinam conuersationem ueterem hominem, qui corrumpitur secundum desideria erroris. Renouamini autem spiritu mentis uestre, et induite nouum hominem, qui secundum Deum creatus est in iustitia et sanctitate ueritatis. Propter quod deponentes  mendacium, loquimini ueritatem unusquisque cum proximo suo, quoniam sumus inuicem membra. Irascimini, et nolite peccare. Sol non occidat super iracundiam uestram. Nolite locum dare diabolo. Qui furabatur, iam non furetur. Magis autem laboret operando manibus suis quod bonum est, ut habeat unde tribuat necessitatem patienti. Omnis sermo malus ex ore uestro non procedat; sed si quis bonus est ad edificationem opportunitatis, ut det gratiam audientibus. Et nolite contristare Spiritum sanctum Dei, in quo signati estis in diem redemptionis. Omnis amaritudo et ira, et indignatio, et clamor, et blasphemia tollatur a uobis cum omni malitia. Estote autem inuicem benigni et misericordes, donantes inuicem, sicut et Deus in  Christo donauit uobis. Estote ergo imitatores Dei, sicut filii karissimi, et ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo in odorem suauitatis. Fornicatio autem, et omnis immunditia, aut auaritia nec nominetur in uobis, sicut decet sanctos, aut turpitudo, aut stultiloquium, aut scurrilitas que ad rem non pertinet, sed magis gratiarum actio. Hoc enim scitote intelligentes, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei. Nemo uos seducat inanibus uerbis. Propter hec enim uenit ira Dei in filios diffidentie. Nolite ergo effici participes eorum. Eratis enim aliquando tenebre, nunc autem lux in Domino. Ut filii lucis ambulate  probantes quid sit beneplacitum Deo. Et nolite communicare operibus infructuosis tenebrarum, magis autem redarguite. Que enim in occulto fiunt ab ipsis, turpe est et dicere. Omnia autem que arguuntur, a lumine manifestantur. Omne enim, quod manifestatur, lumen est. Propter quod dicit: Surge qui dormis, et exurge a mortuis, et illuminabit te Christus. uidete itaque, fratres, quomodo caute ambuletis, non quasi insipientes, sed ut sapientes, redimentes tempus quoniam dies mali sunt. Propterea nolite fieri imprudentes, sed intelligentes que sit uoluntas Dei. Et nolite inebriari uino, in quo est luxuria, sed impleamini Spiritu sancto, loquentes uobismetipsis in psalmis, et hymnis, et canticis spiritualibus, cantantes et psallentes in cordibus uestris  Domino, gratias agentes semper pro omnibus, in nomine Domini nostri Iesu Christi, Deo et Patri. Subiecti inuicem in timore Christi. Omne enim quod irreprehensible  est, catholica defendit Ecclesia . Non licet ergo imperatori, uel cuiquam pietatem custodienti, aliquid contra mandata diuina presumere: nec quidquam quod euangelicis propheticisque et apostolicis regulis obuiat, agere.

Iu. Iniustum enim iudicium et definitio iniusta, regis metu uel iussu a iudicibus ordinata, non ualeat: nec quidquam, quod contra euangelice, uel prophetice, aut apostolice doctrine constitutionem, successoremue eorum, siue sanctorum Patrum, actum fuerit, stabit. Et quod ab infidelibus aut hereticis factum fuerit, omnino cassabitur . uos autem state in fide, uiriliter agite et omnia  uestra cum caritate fiant. Huius rei gratia, ut ait Apostolus , flecto genua mea ad Patrem Domini nostri Iesu Christi, ex quo omnis paternitas in celis et in terra nominatur, ut det uobis secundum diuitias glorie sue uirtutem, corroborari per Spiritum eius, in interiore homine habitare Christum per fidem in cordibus uestris, in caritate radicati et fundati, ut possitis comprehendere cum omnibus sanctis, que sit latitudo, longitudo, et profundum , scire etiam supereminentem scientie caritatem Christi, ut impleamini in omnem plenitudinem Dei. Ei autem qui potens est omnia facere superabundanter, quam petimus aut intelligimus, secundum uirtutem, que operatur in nobis, ipsi gloria in Ecclesia, et in Christo Iesu, in omnibus generationibus seculi seculorum.  Amen. Data quinto Idus Septembris, Diocletiano septimo, et Maximiano sexto uiris clarissimis  consulibus.





APPENDIX SECUNDA, AD SANCTUM MARCELLUM PAPAM. [1Kb]



EPISTOLA PRIMA  , MARCELLI PAPAE AD EPISCOPOS ANTHIOCHENAE PROuINCIAE.

De Romane Ecclesie primatu et auctoritate, etc.

Dilectissimis fratribus uniuersis episcopis per Antiochenam prouinciam constitutis Marcellus.

Sollicitudinem omnium ecclesiarum iuxta apostolum circumferentes , diuine circa nos gratie  memores esse debemus, qui nos per dignationis sue misericordiam, ob hoc ad fastigium sacerdotale prouexit , ut mandatis ipsius inherentes, in quadam sacerdotum  eius specula constituti, prohibeamus sollicita, et sequenda doceamus . Unde directis per Bonifacium diaconum nostrum litteris admonemus, ut que male pullulant, abscindantur, et malefacta  corrigantur, atque bona sectentur, et patrum nostrorum exempla et statuta imitentur. Rogamus ergo uos, fratres, ut non aliud doceatis neque sentiatis, quam quod a beato Petro apostolo, et a reliquis apostolis et patribus accepistis.  Ab illo enim primo instructi estis: ideo non oportet uos proprium derelinquere patrem, et alios sequi. Ipse enim caput est totius Ecclesie, cui ait Dominus: Tu es Petrus, et super hanc petram edificabo Ecclesiam meam : et reliqua. Eius enim sedes primitus apud uos fuit, que postea, iubente Domino,  [3Kb] Romam translata est, cui, adminiculante gratia diuina, hodierna presidemus die. Nec ab eius dispositione uos deuiare oportet, ad quam cuncta maiora ecclesiastica negotia  iussa sunt referri, ut ab ea regulariter disponantur, a qua sumpsere principia. Si uestra uero Antiochena, que olim prima erat, Romane cessit sedi, nulla est que eius non subiecta sit ditioni, ad quam omnes quasi ad caput , iuxta apostolorum eorumque successorum sanctiones, episcopi, qui uoluerint uel quibus necesse fuerit, suffugere, eamque appellare debent, ut inde accipiant tuitionem et liberationem, unde acceperunt informationem atque consecrationem. Quod omnibus minime conuenit denegare episcopis, sed absque ulla custodia, aut excommunicatione, uel damnatione, uel expoliatione, libere ire  concedatur. Simulque idem  constituerunt, ut nulla synodus fieret preter eiusdem sedis auctoritatem, nec ullus episcopus, nisi in legitima synodo suo tempore apostolica auctoritate conuocata, super quibuslibet criminibus pulsatus audiatur uel iudicetur: quia  episcoporum iudicia, et summarum causarum negotia, siue cuncta dubia , apostolice sedis auctoritate sunt agenda et finienda. Et omnia comprouincialia negotia, huius sancte uniuersalis et apostolice Ecclesie sunt retractanda iudicio, si huius Ecclesie pontifex preceperit. Nec cui liceat sine preiudicio Romane Ecclesie  relictis his sacerdotibus  qui in eadem prouincia Dei ecclesias nutu diuino gubernant, ad alias conuolare prouincias, uel aliarum prouinciarum episcoporum iudicium experiri uel pati, sed omnibus eiusdem prouincie episcopis congregatis, iudicium auctoritate huius sedis terminetur: quod tamen  per eius uicarios, si libuerit, erit tractandum: et quidquid iniuste actum est, reformandum. Pastoralis  ergo cura officii nos admonet, et destitutis succurrere, et cuncta neglecta uel male acta reformare , ut ignis ille, quem Dominus ueniens misit in terram, motu crebro emendationis  uel crebre meditationis, agitatus, sic calescat, ut ferueat: et sic inflammetur, ut luceat.

Sepe enim dicendum et agendum est, quia mala pullulantia fraterna caritate oportet resecari, ut bona crescendi et augmentandi amplissimum locum inueniant. Nolite ergo  plures fieri magistri, fratres mei, scientes quoniam maius iudicium sumitis. In multis enim offendimus omnes. Si quis in uerbo non offendit, hic perfectus est uir: potest etiam freno circumducere totum corpus. Si autem in equorum ora frenos mittimus ad consentiendum nobis, et omne corpus illorum circumferimus. Ecce et naues, cum magne sint, et a uentis ualidis minentur, circumferuntur autem a modico gubernaculo, ubi impetus dirigentis uoluerit: ita et lingua modicum quidem membrum est, et  magna exaltat. Ecce quantus ignis, quam magnam siluam incendit. Et lingua ignis est, uniuersitas iniquitatis lingua constituitur in membris nostris, que maculat totum corpus, et inflammat rotam natiuitatis nostre, inflammata a gehenna. Omnes enim nature bestiarum et uolucrum et serpentum, etiam ceterorum, domantur et domita sunt a natura humana. Linguam autem nullus hominum domare potest. Inquietum malum, plena ueneno mortifero. In ipsa benedicimus Deum et Patrem, et in ipsa maledicimus homines, qui ad similitudinem Dei facti sunt. Ex ipso ore benedictio procedit et maledictio. Non oportet, fratres mei, hec ita fieri. Numquid fons de eodem foramine emanat dulcem et amaram aquam? Numquid potest, fratres mei, ficus oliuas facere, aut uitis ficus? Sic neque salsa dulcem potest facere aquam.  Quis sapiens et disciplinatus inter uos? Ostendat ex bona conuersatione opera sua  in mansuetudine sapientie. Quod si zelum amarum habetis, et contentiones sunt in cordibus uestris, nolite gloriari, et mendaces esse aduersus ueritatem. Non enim est ista sapientia desursum descendens, sed terrena, animalis, et diabolica. Ubi enim zelus et contentio, ibi inconstantia et omne opus prauum. Que autem desursum est sapientia, primum quidem pudica est, deinde pacifica, modesta, suasibilis, bonis consentiens, plena misericordia et fructibus bonis, iudicans sine dissimulatione. Fructus autem iustitie in pace seminatur facientibus  [2Kb] pacem. Propter quod succincti lumbos mentis uestre, sobrii, perfecti, sperate in eam, que offertur uobis, gratiam in reuelatione Iesu Christi, quasi filii obedientie, non configurati prioribus ignorantie uestre desideriis, sed secundum eum, qui uocauit uos, sanctum, ut et ipsi sancti in omni conuersatione sitis, quoniam scriptum sit : Sancti eritis quoniam ego sanctus sum. Et si patrem inuocatis eum, qui sine acceptione personarum iudicat, secundum uniuscuiusque opus, in timore incolatus uestri tempore conuersamini, scientes quod non corruptibili auro uel argento redempti estis de uana uestra conuersatione paterne traditionis, sed pretioso sanguine Agui quasi incontaminati et immaculati Iesu Christi, precogniti quidem ante constitutionem mundi, manifestati autem nouissimis temporibus,  propter uos, qui per ipsum fideles estis in Deo, qui suscitauit eum a mortuis, et dedit ei gloriam, ut fides nostra et spes esset in Deo: animas uestras castificantes in obedientia caritatis, in fraternitatis amore, simplici ex corde inuicem diligite attentius, renati non ex semine corruptibili, sed incorruptibili per uerbum Dei uiui et permanentis: quia omnis caro ut fenum, et omnis gloria eius tamquam flos feni. Exaruit fenum, et flos eius decidit, uerbum autem Domini manet in eternum. Hoc est autem uerbum, quod euangelizatum est in uobis. Deponentes quidem omnem malitiam et omnem dolum, et simulationes, et inuidias, et omnes detractiones, sicut modo geniti infantes, rationabile sine dolo lac concupiscite, ut in eo crescatis in salutem: si tamen gustatis, quoniam dulcis est Dominus: ad quem accedentes lapidem  uiuum, ab hominibus quidem reprobatum, a Deo autem electum et honorificatum, et ipsi tamquam lapides uiui, superedificamini domos spirituales , sacerdotium sanctum, offerre spirituales hostias, acceptabiles Deo per Iesum Christum. Propter quod continet Scriptura: Ecce pono in Sion lapidem summum, angularem et electum, pretiosum: et qui crediderit in eum non confundetur. uobis igitur honor credentibus, non credentibus autem lapis quem reprobauerunt edificantes, hic factus est in caput anguli, et lapis offensionis, et petra scandali, his qui offendunt uerbo, nec credunt in quo et positi sunt. uos autem genus electum, regale sacerdotium, gens sancta, populus acquisitionis, ut uirtutes annuntietis eius, qui de tenebris uos uocauit in admirabile lumen suum. Estote ergo, karissimi, prudentes, et uigilate in orationibus. Ante omnia  autem mutuam in uobismetipsis caritatem continuam habentes, quia caritas operit multitudinem peccatorum. Hospitales inuicem sine murmuratione, unusquisque sicut  ut accepit gratiam in alterutrum illam administrantes, sicut boni dispensatores multiformis gratie Dei. Si quis loquitur, quasi sermones Dei: si quis ministrat, tamquam ex uirtute, quam administrat Deus, ut in omnibus honorificetur Deus per Iesum Christum, cui est gloria et imperium in secula seculorum. Amen. Data kalendis aprilis  Maxentio et Maximo uiris clarissimis consulibus.



EPISTOLA II, MARCELLI PAPAE I AD MAXENTIUM TYRANNUM.

Commonet tyrannum, ut desinat seuire in Christianos.

Marcellus, episcopus sancte apostolice et catholice urbis Rome, Maxentio.

Magistra bonorum omnium caritas , que nichil rapit extraneum, nichil agit  asperum, nichil confusum, nichil factiosum, nichil quod honori diuino repugnet, anime proprie noceat, aut proximi commodo deroget, oblita sui, non que sua sunt, sed que Dei uel proximi, querens , nemini inuidens, omnibus consulens, non seuiens sed compatiens, non rapiens sed largiens, non murmurans sed omnia equanimiter tolerans, si in te perfecte habitaret, temperares animum a malis, seuire desineres, Dei Ecclesiam ac sanctos eius persequi cessares, tyrannidi modum imponeres, furorem cohiberes, humanitati inuigilares, modestiam amplectereris, et bonis potioribus frui satageres. Charitas enim  exercet corda, sensus corroborat, ut nichil graue, nichil difficile, sed totum fiat dulce quod agitur, dum eius sit proprium nutrire pacifica, seruare composita,  dissociata coniungere, praua dirigere, et uirtutes reliquas perfectionis sue munimine solidare. De ipsa ergo, omnes monens Apostolus ita loquitur , dicens: Si linguis hominum loquar et angelorum, caritatem autem non habeam, factus sum uelut es sonans aut cymbalum tinniens. Et si habuero omnem prophetiam, et nouerim mysteria omnia, et omnem scientiam, et habuero omnem fidem, ita ut montes transferam, caritatem autem non habeam, nichil sum. Et si distribuero in cibos pauperum omnes facultates meas, et si tradidero corpus meum, ita ut ardeam, caritatem autem non habeam, nichil mihi prodest. Charitas patiens est, benigna est. Charitas non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia suffert, omnia  credit, omnia sperat, omnia sustinet. Charitas nunquam  [1Kb] excidit. Quisquis ergo in eius radice  se inserit, nec a uiriditate deficit; nec a fructibus inanescit, quia amore fecunditatis opus efficax non amittit. Licet modo caritas in persecutoribus ecclesie seruorumque Dei arefacta sit, uiget tamen in amatoribus eius, et in eis qui patiuntur propter iustitiam. De quibus ipsa per se ueritas testatur, dicens: Beati qui persecutionem patiuntur propter iustitiam . Et alibi: Si me persecuti sunt, et uos persequentur . Potius enim nos et omnes Domini sacerdotes, qui eius uidelicet sunt ueri sacerdotes, eligimus propter iustitiam et ueram fidem persequi, et pro Christi nomine pati, quam multis diuitiis ditari, honoribusque copiosissimis abundare, et celesti regno carere. Ista enim temporalia sunt, illa  eterna: ista caduca, et ad horam transeuntia, illa uero perpetua, et sine fine mansura. Tu ergo qui nos suades cultum dimittere diuinum, et a recta fide recedere, diisque immolare, melius tibi foret ut tu prius mutabilem te preberes, omnesque exhortareris fidei documenta et diuini cultus ministeria ita tenere, sicut patres nostri sancti apostoli sibi tradita predicauerunt et docuerunt. Boni enim principis ac  regis est, ecclesias contritas atque  scissas restaurare, nouas edificare, et Dei sacerdotes honorare atque tueri  . Unde sanctos apostolos eorumque successores sub diuina contestatione constituisse legimus, non debere fieri persecutiones, nec inferri fluctuationes, nec inuidere laborantibus in agro dominico, neque expellere  eterni regis dispensatores:  sed, si qui expulsi fuerint, aut suis rebus expoliati, primo omnia legaliter reddi, que eis ab inimicis aut a persecutoribus ablata sunt, et sedes proprias, cum omnibus ad se pertinentibus, regulariter restitui, et postea tempore congruo uocari ad synodum regulariter congregatam. Nec liceat ei, priusquam fiant hec, de se, iuxta statuta predictorum, respondere, aut de suis impetitionibus, si se uiderit pregrauari, reddere rationem. Sed his rite peractis, suisque omnibus libere dispositis, si tum iuste  uidetur, suis respondeat accusatoribus, et inducias, si ei necesse fuerit, accipiat non modicas, ut explorare ualeat ea que obiiciuntur ei, ne aliqua delusus fraude, innocenter ruat: quoniam non oportet quemquam iudicari uel damnari, priusquam legitimos  habeat presentes accusatores, locumque defendendi accipiat ad abluenda crimina. Unde ait propheta:  Priusquam agnoscas, non iudices quemquam. In hoc ergo quod episcopi et reliqui serui Dei persecutionem patiuntur, non tantum ipsi persecutionem patiuntur, quantum ille cuius uice funguntur sicut scriptum est: Qui uos tangit, tangit pupillam oculi mei . Et alibi: Qui uos contristauit, me contristauit . Et qui facit iniuriam, recipiet id quod inique gessit . uos ergo licet corpora nostra possitis occidere, animas tamen non potestis occidere: nec gradus nobis diuinitus collatos potestis auferre. Synodum ergo, absque huius sancte sedis auctoritate episcoporum  non potestis regulariter facere, neque ullum episcopum, qui hanc appellauerit apostolicam sedem, damnare, antequam hinc sententia finitiua  procedat. Nam si seculares in publicis iudiciis libellis utuntur appellatoriis, quanto magis sacerdotibus hec eadem agere licet, qui super illos sunt? De quibus dictum est: Ego dixi, dii estis; et filii Excelsi omnes. Et ideo nullus episcopus, nisi in legitima synodo, suo tempore, apostolica aut regulari auctoritate conuocata super quibuslibet pulsatus criminibus, audiatur uel iudicetur, ne innocens damnetur, aut perdat communionem. Quod laici aut suspecti episcopos non debeant accusare, neque accusatoribus de inimici domo prodeuntibus credendum sit, et a beato Clemente, ipsis eum instruentibus apostolis, legimus definitum, et nos eadem firmamus: quoniam iidem modo multoties infensi, recte uiuentes atque credentes perturbare nituntur. Propterea persona, fides, uita et conuersatio, atque  suspicio accusantium, enucleatim primo inquirenda est: deinde, que obiiciuntur, fideliter pertractanda, quia nichil ante fieri debet, quam impetitorum uita et suspicio atque odium inquiratur. Et si bone conuersationis non fuerint, aut laici, uel manifesti inimici, aut odio respersi fuerint, nequaquam in episcoporum recipiantur accusatione. Hec uobis, a quibus nimis infeste persequimur, scienda mandamus, ut ab his uos caueatis, et cessetis persequi eos qui Deo ministrant, quorum orationibus et terrena bella sedantur, et Deus peccatoribus conciliatur, et si amplius nos elegeritis persequi, quam Deo placere; et nos magis elegimus sustinere persecutionem, quam regulam confundi ecclesiasticam, hortante nos ipsa ueritatis uoce, atque testante ita: Nolite timere eos qui occidunt corpus, animam  autem non possunt occidere . Et iterum: Si quis uult post me uenire, abneget semetipsum, et tollat crucem suam, et sequatur me. Qui enim uoluerit animam suam saluam facere, perdet eam. Qui autem perdiderit animam suam propter me, inueniet eam. Quid enim prodest homini, si mundum uniuersum lucretur, anime  [1Kb] uero sue detrimentum patiatur? Aut quam dabit homo commutationem pro anima sua? Filius enim hominis uenturus est in gloria Patris sui cum angelis suis , et tunc reddet unicuique secundum eius opus . Ista uobis ualde timenda et cauenda sunt, a quibus ecclesia Dei eiusque ministri uexantur, et persecutionem patiuntur, quibus Dominus per prophetam minando loquitur, dicens : Homo in honore non commorabitur: assimilatus iumentis, exequatus est. Hec est uia eorum, insipientia eorum, et post eos iuxta os eorum current. Quasi oues in inferno positi sunt, mors pascet eos. Et subiicient eos recti in matutino, et figura eorum conteretur in inferno post habitaculum suum. uerumtamen Deus redimet animam meam de manu  inferi, cum assumpserit me. Noli timere, cum ditatus fuerit uir, cum multiplicata fuerit gloria domus eius. Neque enim moriens tollet omnia, nec descendet post eum gloria eius. Quia anime sue in uita sua benedicet. Laudabunt te, cum bene fuerit tibi. Intrabit usque ad generationem patrum suorum, usque in finem non uidebit lumen. Homo cum in honore esset, non commouebitur : assimilatus iumentis, exequatus est. Et alibi : Quid gloriaris, qui potens misericordia Dei tota die? Insidias cogitauit lingua tua, quasi nouacula acuta faciens dolum. Dilexisti malum magis quam bonum, mendacium magis quam loqui iustitiam. Dilexisti omnia uerba ad deuorandum, lingua dolosa. Sed Deus destruet te in sempiternum, terrebit  te, et euellet te de tabernaculo tuo, et eradicabit te de terra uiuentium. Et uidebunt iusti, et timebunt, et super eum ridebunt. Ecce uir, qui non posuit Deum fortitudinem suam, sed sperauit in multitudine diuitiarum suarum, confortatus est in insidiis suis. Ego autem sicut oliua uiuens in domo Dei, speraui in misericordia Dei in seculum, et in eternum. Confitebor tibi in seculum, quoniam fecisti, et expectabo nomen tuum, quoniam bonum in conspectu sanctorum tuorum. Ista uobis omnia ad interitum, nobis autem ad confortationem, ne pereamus, dicta sunt. uobis ergo ideo hec scribimus, quia debitores uobis sumus, dicente Domino: Diligite inimicos uestros, benefacite eis qui uos oderunt . Et alibi Scriptura loquitur, dicens: Si esurierit inimicus tuus, ciba  illum: si sitit, potum da illi. Hoc enim faciens, carbones ignis congregas  super caput eius. His fulti auctoritatibus, bellum quod aduersum nos excitatis , adeo feliciter dextera Domini  protegente nos, atque pro nobis pugnante, pacifice portare cupimus, ut triumphante Christo omnium uerorum fiat una uictoria sacerdotum: et coruscante lumine ueritatis, sole erroris tenebre cum suis auctoribus pellantur: quia non est in hominis potestate consilium Dei. Iustus est enim Dominus, et omnia iudicia eius iusta sunt, atque omnes uie eius, misericordia et ueritas et iudicium. In manu Dei potestas terre, cui execrabilis est omnis iniquitas. In manu Dei potestas hominis, et super faciem scribe imponent honorem suum. Perdidit Deus memoriam superborum et inique agentium, et non dereliquit memoriam humilium et bonorum hominum. Hoc autem pro certo habet omnis, qui recte colit Deum, quia si uita eius in probatione fuerit, corroborabitur : et si in  tribulatione, liberabitur: si uero in correctione fuerit, ad misericordiam perueniet. Tu ergo ne delecteris in perditionibus nostris, quia post tempestatem facit Deus tranquillitatem, et post lacrymationem et fletum, exultationem infundit . Benedictus Dominus Deus patrum nostrorum, qui cum iratus fuerit, misericordiam faciet, et in tempore tribulationis peccata dimittit. Magnus est Dominus in eternum et ipse reget nos in secula , quoniam regnum eius permanet in secula seculorum. Amen. Data decimo sexto  Kalendas februarii, Maxentio et Maximo uiris clarissimis consulibus.



DECRETUM  MARCELLI PAPAE I, DESUMPTUM
EX GRATIANO
.

 Extra uoluntatem propriam retrusi in monasteriis non teneantur.

Illud autem statuendum esse censemus, ut si minori etate filii monasterio oblati fuerint, uel sacram tonsuram uel uelamina susceperint, dignum quidem duximus ut 15 anno a prelatis moniti, uerbis inquirantur, utrum in ipso habitu permanere cupiant, aut non. Si uero permanere professi fuerint, ulterius penitendi locum minime amplecti possunt. Si uero ad secularem habitum reuerti uoluerint, redeundi licentia nullo modo denegetur: quia satis inutile est ut coacta seruitia Domino prestentur.





APPENDIX III, AD SANCTUM EUSEBIUM PAPAM.



EPISTOLA PRIMA  , EUSEBII PAPAE AD OMNES GALLIAE EPISCOPOS.

1o Laici ab accusatione sacerdotnm prohibentur, similiter illi qui eis aliquo modo subditi sunt. 2o Que accusationes a iudicibus ecclesiasticis audiri non debeant; et qui accusatores ab accusatione submoueantur.

Carissimis fratribus Domino et Deo dilectis episcopis omnibus per Gallicanas prouincias constitutis, Eusebius.

Scripta sanctitatis uestre cum magna gratiarum actione suscepi , gauisus scilicet de uestra sospitate, sed contristatus nimis de uestra oppressione. Quod significastis enim , quid de conuersis hereticis fieri debuisset,  scitote nos eos, qui in sancte Trinitatis fide baptizati sunt, per impositionem manus suscipere.

I. De accusationibus uero clericorum, super quibus mandastis, scitote, a tempore apostolorum in hac sancta urbe seruatum esse, accusatores et accusationes quas exterarum consuetudinum leges non adsciscunt , a clericorum accusatione submotas. Similiter, laicos non accusasse episcopos, hactenus obseruatum et constitutum est, quia eiusdem non sunt conuersationis . Et oppido eis quidam infesti existunt, quippe cum uita eorum et conuersatio debeat esse secreta, et a laicorum actibus remota. Nec ab his impeti debeant, quorum castitatem et  grauitatem nolunt imitari, maxime cum nec hi eos in suis uolunt recipere accusationibus. De ipsis uero, suis uidelicet agricultoribus atque ministris, Dominus laicis et cunctis eos persequentibus ait: Nolite tangere christos meos, et in prophetis meis nolite malignari . Et ipsa sacra scriptura dicit: Qui uos tangit, tangit pupillam oculi mei . Talia enim et his similia sancti patres preuidentes pericula, laicos seculo militantes, ab accusatione sacerdotum prohibuere: similiter seruos et liberos, atque censibus publicis uel priuatis subiugatos, omnesque infames, ab eadem accusatione uel tergiuersatione submouerunt. Non enim oportet, ut permittantur carnales spirituales persequi, nec sceleribus irretiti, uel seculo militantes, episcopos infamare  uel lacerare aut crimen opponere. Nam si hoc apostoli aut successores eorum permitterent, perpauci remansissent qui Domino in sacerdotali ordine militassent. Idcirco et nos sequentes patrum uestigia, pro saluatione seruorum Dei, quascumque ad accusationem personas leges publice non admittunt, his impugnandi alterum et nos licentiam submouemus  Et nulle accusationes a iudicibus audiantur ecclesiasticis, que legibus seculi prohibentur.

II. Quapropter illi, quibus indita non est ad unguem polita perfectio, talia silere debent, ita ut nec mutilentur , nec proponantur. Nec illi, qui aut in fide catholica, aut inimicitia suspecti sunt, ad pulsationem predictorum admittantur: quia ueritatem  professionis infidelitas et inimicitia impedire solet. Nec illi credendi sunt, aut admittendi, qui aliorum sponte crimina confitentur. Et ideo replicanda sollicite eorum ueritas: quam sponte prolata in illis uox habere non potest, hanc diuersis cruciatibus e latebris suis rigorosus tortor exigere debet, ut dum penis  corpora subiiciuntur, que gesta sunt fideliter et ueraciter exquirantur. Unde, queso, primum ad leges publicas, deinde ad iudices, ora conuertite, qui possunt et uolunt in defensione omnium iuste loqui . Nos enim (quos Dei seruitium post istarum rerum abiectionem fecit ingenuos, qui talium insultationes aut contumelias aut despicimus aut deridemus, quibus scriptum est de famulis et uulgi  hominibus per Apostolum : Mementote, quia uester et illorum Dominus in celis est, ad hec seculi mala reuocabimur? Faciendum a nobis est quod, faciente altero, profanum esse contendimus? Quod per ministerium iussionis et manus aliene incestaret aspectum, nostro peragetur imperio? Nolite hanc per uniuersas ecclesias mentem,  rapacium luporum more et natura, seruare: quia postquam nos maculat forte pro desideriis eorum cruenta discussio, effectum in his, quo tendunt, non habebunt , dicente nobis  propheta: Ponamus circulum in naribus eorum, et frenum in labiis, et reducamus eos in uiam rectam . Quia eodem propheta  asserente, impugnantur, qui dicunt: Erunt quasi non sint, et peribunt uiri qui contradicunt nobis . Infames enim sunt procul dubio impugnatores episcoporum, omnesque qui aduersus patres armantur, et conculcatores ecclesiarum sacerdotumque eius, et qui de publicis fugiunt preliis, et mandata Dei contemnunt, et qui aliqua culpa infamie asperguntur maculis, his omnibus impugnandi  episcopos, patrum sequentes instituta, et nos licentiam submouemus; quia sic odit Deus eos  qui patres persequuntur, ut patrum inuasores, qui in omni mundo infamia notantur, et ideo iuste et regulariter respuuntur. Nunc longa non opus est admonitione. Iam perditis odium debemus operire, de quibus  iam non superest, quod damnetur, auctoribus. De quibus Dominus per prophetam loquitur , dicens: Reprobantes uerbum, sperastis in calumniam et in tumultum,  et innixi estis in eo. Propterea erit uobis iniquitas hec sicut interruptio. Rursus etiam de talibus propheta clamat , dicens: Accedite huc semen adulterii et fornicarii . Super quem lusistis? super quem dilatastis, et eiecistis linguam? Numquid non uos filii scelesti estis, semen mendax? Cessent impii commentitia aduersus simplices iam fraude mentiri? Custodi, inquit propheta , linguam tuam a malo, et labia tua ne loquantur dolum. Recede a malo, et fac bonum: quere pacem, et persequere eam. Oculi Domini ad iustos, et aures eius ad clamorem eorum. uultus autem Domini super facientes mala, ut perdat de terra memoriam eorum. Et paulo post: Interficiet impium malitia, et odientes iustum culpabuntur. Nos quamquam  multa patiamur a talibus, diligamus nos, carissimi, inuicem, quoniam caritas ex Deo est. Et omnis qui diligit, ex Deo natus est, et cognoscit Deum. Qui non diligit, non nouit Deum, quia Deus caritas est. In hoc apparuit caritas Dei in nobis, quoniam Filium suum unigenitum misit Deus in mundum, ut uiuamus per eum. In hoc est caritas, non quasi nos dilexerimus Deum, sed quoniam ipse dilexit nos, et misit Filium suum propitiationem pro peccatis nostris. Carissimi, si Deus dilexit nos, et nos debemus alterutrum diligere. Deum nemo uidit unquam. Si diligamus inuicem, Deus in nobis manet, et caritas eius in nobis perfecta est. In hoc intelligimus, quoniam in eo manemus, et ipse in nobis, quoniam de Spiritu suo dedit nobis. Et nos uidimus, et testificamur, quoniam Pater misit Filium suum, Saluatorem  mundi. Quisquis confessus fuerit quoniam iehsu est Filius Dei, Deus in eo manet, et ipse in Deo. Et nos agnouimus, et credimus ueritati, quam habet Deus in nobis. Deus caritas est: et qui manet in caritate, in Deo manet, et Deus in eo. In hoc perfecta est caritas nobiscum, ut fiduciam habeamus in die iudicii: quia sicut ille est, et nos sumus in hoc mundo. Timor non est in caritate, sed perfecta caritas foras mittit timorem, quia timor penam habet. Qui autem timet, non est perfectus in caritate. Nos ergo diligamus Deum, quoniam Deus prior dilexit nos. Si quis dixerit, quoniam diligo Deum, et fratrem suum oderit, mendax est. Qui autem non diligit fratrem suum, quem uidet, Deum quem non uidet quomodo potest diligere? Et hoc mandatum a Deo habemus, ut qui diligit Deum, diligat et fratrem suum.  Omnis qui credit, quoniam iehsu est Christus, ex Deo natus est. Et omnis qui diligit eum qui genuit, diligit et eum qui natus est ex eo. In hoc cognouimus , quoniam diligimus natos Dei, cum Deum diligamus, et mandata eius faciamus. Hec est enim caritas Dei, ut mandata eius custodiamus. Et mandata eius grauia non sunt: quia omne quod natum est ex Deo uincit mundum. Et hec est uictoria, que uincit mundum, fides nostra. Quis est qui uincit mundum, nisi qui credit quoniam iehsu est filius Dei? Hic est qui uenit per aquam et sanguinem, iehsu Christus, non in aqua solum, sed in aqua et sanguine. Et Spiritus est qui testificatur, quoniam Christus est ueritas. Quoniam tres sunt qui testimonium dant, spiritus,  sanguis et aqua: et hi tres unum sunt. Si testimonium hominum accipimus, testimonium Dei maius est. Quoniam hoc est testimonium Dei, quod maius est, quia testificatus est de Filio suo. Qui credit in Filium Dei, habet testimonium Dei in se. Qui non credit Filio, mendacem facit eum, quia non credit in testimonium, quod testificatus est de Filio suo Deus. Et hoc testimonium est, quoniam uitam eternam dedit nobis Deus. Et hec uita in eius Filio est. Qui habet Filium, habet uitam: qui non habet Filium Dei, non habet uitam. Hec scribo uobis, ut sciatis, quoniam uitam habebitis  eternam, qui creditis in nomine Filii Dei. Et hec est fiducia, quam habemus ad eum: quia quodcumque petierimus secundum uoluntatem eius, audiet  nos. Et scimus, quia audit  nos, quidquid petierimus. Scimus quoniam habemus petitiones, quas postulamus ab eo. Qui scit fratrem suum peccare peccatum non ad mortem, petat et dabitur ei uita peccanti non ad mortem. Est peccatum ad mortem; non pro illo dico, ut roget quis. Omnis iniquitas peccatum est, et est peccatum ad mortem. Scimus quia omnis qui natus est ex Deo, non peccat: sed generatio Dei conseruat eum, et malignus non tangit eum. Scimus enim, quoniam ex Deo sumus, et mundus totus in maligno positus est. Et scimus quoniam Filius Dei uenit, et dedit nobis sensum, ut cognoscamus Deum uerum, et simus in uero Filio eius. Hic est uerus Deus et uita eterna . Propter mala sua multi potentes oppressi sunt ualde, et gloriosi traditi sunt in manus alterorum. Benedictio autem Dei in mercedem  iusti festinat, et in honore  ueloci processus illius fructificat. Beatus uir, qui non est lapsus uerbo ex ore suo, et non est stimulatus in tristitia delicti . Scitote, karissimi, pro ea pietate , que uobis Dei famulis impendenda est, omnes suggestiones uestras fidei catholice profuturas, me dignanter suscepisse, ut ipsarum quoque opera et pax christiana reparari, et error impius possit aboleri. Et si amplius de talibus aut de his similibus aliquid fuerit deliberandum, celeriter ad nos relatio dirigatur, ut pertractata qualitate horum nostra, quid obseruari debeat, sollicitudo constituat. Data uI kalendas augusti, Constantino  consule .



EPISTOLA II, EUSEBII PAPAE AD AEGYPTIOS  .


De episcopis rebus suis spoliatis, aut a sede pulsis, nisi in integrum restituantur non iudicandis, in synodis conuocandis, ut ab omnibus sue prouincie episcopis audiantur.

Eusebius Romane et apostolice Ecclesie episcopus, dilectissimis in caritate Christi unanimis, caritatis glutino connexis fratribus, per Alexandriam et Aegyptum Domino militantibus, et rectam fidem tenentibus, in Domino salutem.

Benedictus Deus et pater Domini nostri Iesu Christi, et Deus totius consolationis, qui consolatur nos in omni tribulatione nostra ut, possimus et ipsi consolari eos, qui in omni pressura sunt per exhortationem qua exhortamur  ipsi a Deo. Quoniam sicut abundant passiones Christi in nobis, ita et per Christum abundat consolatio nostra. Siue autem tribulamur pro uestra exhortatione et salute, siue exhortamur pro uestra exhortatione et salute, que et operatur tolerantiam earumdem passionum, quas et nos patimur. Et spes uestra firma est pro uobis, scientes quoniam sicut socii passionum estis, sic eritis et consolationis. uetera , transierunt, et ecce facta sunt noua. Omnia autem ex Deo, qui reconciliauit nos sibi per Christum, et dedit nobis ministerium reconciliationis: quoniam quidem Deus erat in Christo, mundum reconcilians sibi, non reputans illis delicta ipsorum; et posuit in nobis uerbum reconciliationis. Pro Christo ergo legatione fungimur, tamquam Deo exhortaute per nos. Obsecramus pro Christo, reconciliamini  Deo. Eum, qui non nouerat peccatum, pro nobis peccatum fecit, ut nos efficeremur iustitia Dei in ipso. Adiuuantes autem exhortamur, ne in uacuum gratiam Dei recipiatis. Ait enim: Tempore accepto exaudiui te, et in die salutis adiuui te. Ecce nunc tempus acceptabile, ecce nunc dies salutis. Nemini dantes ullam offensionem, ut non uituperetur ministerium nostrum, sed in omnibus exhibeamus nosmetipsos sicut Dei ministros, in multa patientia, in tribulationibus, in necessitatibus, in angustiis, in plagis, in carceribus, in seditionibus, in laboribus, in uigiliis, in ieiuniis, in castitate, in scientia, in longanimitate et suauitate, in Spiritu sancto, in caritate non ficta, in uerbo ueritatis, in uirtute Dei, per arma iustitie a dextris et a sinistris, per gloriam et ignobilitatem, per infamiam et bonam famam,  ut seductores et ueraces, sicut qui ignoti et cogniti: quasi morientes, et ecce uiuimus: ut castigati et non mortificati: quasi tristes, semper autem gaudentes: sicut egentes, multos autem locupletantes: tanquam nichil habentes, et omnia possidentes. Os nostrum patet ad uos, Corinthii, cor nostrum dilatatum est. Non angustiamini in carnalibus , angustiamini autem in spiritualibus . Eamdem autem habentes remunerationem, tamquam filiis dico, dilatamini et uos. Nolite iugum ducere cum infidelibus. Que autem participatio iustitie cum iniquitate? Aut que societas luci ad tenebras? Que autem conuentio Christi ad Belial? Aut que pars fideli cum infideli? Quis autem consensus templo Dei cum idolis? uos enim estis templum Dei uiui, sicut dicit Dominus: Quoniam inhabitabo in illis, et inambubulabo,  et ero illorum Deus, et ipsi erunt mihi populus. Propter quod exite de medio eorum, et separamini de medio eorum, dicit dominus: et immundum ne tetigeritis, et ego recipiam uos, et ero uobis in patrem, et uos eritis mihi in filios et filias, dicit dominus omnipotens. Has igitur habentes promissiones, carissimi, mundemus nos ab omni inquinamento carnis et spiritus, perficientes sanctificationem in timore Dei . Errorem uestrum corrigite, fratres, et ab omni erroris macula uos custodite, ut purum Deo munus offerre ualeatis. Seruos Dei nolite persequi, episcopos nolite infamare, neque accusare, quia Deus os suo iudicio uoluit reseruari. Quod enim non ab humanis aut praue uite hominibus eos deprauari aut  accusari uoluit, ipse dedit exemplum, quando per seipsum , et non per alium, negotiantes eiecit sacerdotes de templo, et mensas nummulariorum proprio euertit flagello, et eiecit de templo. Et sicut alibi ait: Deus stetit in synagoga deorum, in medio autem deos discernit . Dei ergo ordinationem accusat, qui episcopos accusat uel condemnat, dum minus spiritualia quam terrena sectatur. Causa enim fidei et dilectionis , quibus salus christiana consistit, multa me sollicitudine laborare compellit, metuentem, ne prauitas, que in suis fuerat amputanda principiis, processu temporis et pertinacior fiat et altior. Nam inimicum nimis est , atque incongruum, eos, qui episcopos uel reliquos ueros sacerdotes  sua persecutione uexant, catholicorum nominibus sine discretione misceri, cum damnatam impietatem non deserentes, ipsi sua prauitate condemnantur, quos conuenit percelli pro perfidia, aut liberari  pro uenia: quia sicut plenum pietatis est , oppressis caritatem dominicam reddi , ita iustum est, omnia perturbantis auctoritatem amputari. Miror, carissimi, quare tam cito mouemini, atque a uestro sensu transferimini , cum scriptum sit: Post concupiscentias tuas non eas, et a uoluntate tua auertere. Si prestes anime tue concupiscentias eius, faciet te in gaudium inimicis tuis. Ne oblecteris in turbis, nec in modicis. Adest enim  commissio illorum. Ne fueris mediocris in contentione ex fenore, et est tibi nichil  in sacculo. Eris enim inuidus uite tue. Operarius ebriosus non locupletabitur: et qui spernit modica, paulatim decidet. uinum et mulieres apostatare faciunt sapientes, et arguunt sensatos: et qui se iungit fornicariis, erit nequam. Putredo et uermis  hereditabunt illum, et extolletur in exemplum maius, et tolletur de numero anima eius. Qui credit cito, leuis corde est, et minorabitur: et qui delinquit in animam suam, insuper habebitur . Qui gaudet iniquitate, denotabitur; et qui odit correptionem, minuetur uita: et qui odit loquacitatem, extinguit malitiam. Qui peccat in animam suam, penitebit: et qui iucundatur in malitia, denotabitur. Ne iteres uerbum nequam et durum, et non minoraberis. Amico et inimico noli enarrare sensum tuum, et si est tibi delictum, noli denudare.  Audiet enim te, et custodiet te: et quasi defendens peccatum, odiet te, et sic adherebit  tibi semper. Audisti uerbum aduersus proximum? commoriatur in te, fidens quoniam non te disrumpet. A facie uerbi parturit fatuus, tamquam gemitus partus infantis. Sagitta infixa femori carnis, sic uerbum in corde stulti. Corripe amicum, ne forte non intellexerit, et cum fecerit iniuriam, et non intellexerit, dicat. Non feci: aut si fecerit, ne iterum addat facere. Corripe proximum, ne forte non dixerit: et si dixerit, ne forte iteret. Corripe amicum, sepe enim fit commissio, et non omni uerbo credas. Est qui labitur in lingua sua, sed non ex animo. Quis est enim qui non deliquerit in lingua sua? Corripe proximum, antequam commineris: et  da locum timori Altissimi, quia omnis sapientia et scientia timor Dei, et in omni sapientia dispositio legis. Non est sapientia, neque scientia, et non est cogitatus bonus nisi in illa. Peccatorum prudentia est nequitia, et in ipsa execratio: et est insipiens, qui imminuitur sapientia  . Melior est homo qui deficit sapientia, et deficiens sensu in timore Dei, quam qui abundat sensu, et transgreditur legem Altissimi. Est solertia certa, et ipsa iniqua: et est qui emittit uerbum certum, enarrans ueritatem. Est qui nequiter humiliat se, et interiora eius plena sunt dolo. Est enim iustus, qui se nimium submittit a multa humilitate: et est iustus qui inclinat faciem: et fingit non uidere se quod ignoratum est. Et si ab imbecillitate uirium uetetur peccare, si inuenerit tempus malefaciendi, malefaciet. Ex uisu cognoscitur uir, et ab  occursu faciei cognoscitur sensatus. Amictus corporis, et risus dentium, et ingressus hominis enuntiant de illo. Est correptio mendax in ore  contumeliosi: et est iudicium, quod non probatur esse bonum: et est tacens, et ipse est prudens. Quam bonum est arguere, quam irasci, et confitentem in oratione non prohibere! Concupiscentia spadonis deuirginauit iuuenculam: sic qui facit per uim iudicium iniquum. Quam bonum est correpto manifestare penitentiam! sic enim effugies uoluntarium peccatum. Est tacens, qui inuenitur sapiens: et est odibilis qui procax est ad loquendum. Est autem tacens, non habens sensum loquele: est et tacens tempus sciens apti temporis. Homo sapiens tacebit usque ad tempus, lasciuus autem et imprudens non seruabit tempus. Qui multis utitur uerbis, ledit  animam  suam: et qui potestatem sibi assumit iniuste, odietur. Est processio in malis uiro in disciplinato, et est inuentio in detrimentum. Est datum quod non est utile: et est datum cuius retributio duplex. Est propter gloriam minoratio: et est qui ab humilitate leuabit caput. Est qui multa redimat modico pretio, et est restituens ea septuplum. Sapiens in uerbis seipsum amabilem facit: gratie autem fatuorum effundentur. Datum  insipientis non erit utile tibi, oculi enim illius septemplices sunt. Exigua dabit, et multa improperabit: et apertio oris illius, inflammatio est. Hodie fenerat quis, et cras expetit, et odibilis homo huiusmodi. Fatuo non erit amicus, et non erit gloria  bonis illius. Qui enim edunt panem illius, false lingue sunt. Quoties, et quanti irridebunt eum? Neque enim,  quod habendum erat, directo sensu distribuit, similiter et quod non erat habendum. Lapsus false lingue, quasi qui a pauimento cadens, sic casus malorum festinanter uenient. Homo ingratus , quasi fabula uana in ore indisciplinatorum assidua erit. Ex ore fatui reprobabitur parabola: non enim dicit illam in tempore suo. Est qui uetatur peccare ab  inopia, et in requie sua stimulabitur. Est qui perdet animam suam pro  confusione, et ab imprudenti persona perdet eam, persone autem acceptione perdet se. Est qui pre confusione promittit pro amico , et lucratus est cum inimicum gratis. Opprobrium nequam in homine mendacium, et in ore indisciplinatorum assidue erit. Laudat furem  assiduitas uiri mendacis, perditionem autem ambo hereditabunt. Mores hominum mendacium sine honore, et confusio illorum cum ipsis sine intermissione . uos  admonemus, profutura hominibus inuicem indesinenter sectari in caritate Christi: similiter obsecramus uos in Domino, ut digne ambuletis uocatione, qua uocati estis, cum omni humilitate et mansuetudine, cum patientia supportantes inuicem in caritate, solliciti seruare unitatem spiritus in uinculo pacis. Unum corpus et unus spiritus, sicut uocati estis in una spe uocationis uestre: unus Dominus, una fides, unum baptisma, unus Deus pater omnium,  qui super omnes, et per omnia, et in omnibus nobis. Unicuique autem nostrum data est gratia secundum mensuram donationis Christi. Propter quod dicit: Ascendens in altum, captiuam duxit captiuitatem: dedit dona hominibus . Quod autem ascendit, quid est, nisi quia et descendit primum in inferiores partes terre? Qui descendit, ipse est et qui ascendit super omnes celos, ut adimpleret omnia. Et ipse dedit quosdam quidem apostolos, quosdam autem prophetas, alios uero euangelistas, alios autem pastores, et doctores, ad consummationem sanctorum, in opus ministerii, in edificationem corporis Christi, donec occurramus omnes in unitatem fidei et agnitionis Filii Dei, in uirum perfectum, in mensuram etatis plenitudinis Christi, ut iam non simus paruuli fluctuantes, et circumferamur omni uento doctrine,  in nequitia hominum, in astutia ad circumuentionem erroris . De occultis  enim cordis alieni temere iudicare iniquum est: et eum, cuius non uidentur nisi opera bona, peccatum est ex suspicione reprehendere. Oues ergo, que pastori suo commisse sunt , eum nec reprehendere  debent, nec ullatenus accusare possunt, quia facta pastorum oris  gladio ferienda non sunt, quamquam tecte reprehendenda uideantur. Ideo ista dicimus, quia in scripturis uestris reperimus, quosdam episcopos uestris in partibus a propriis ouibus accusatos, aliquos uidelicet ex suspicione, et aliquos ex certa ratione: et idcirco quosdam esse rebus suis expoliatos, quosdam uero a propria sede pulsos.  Quod sciatis nec ad synodum comprouincialem, nec ad generalem posse uocari, nec in aliquo iudicari, antequam cuncta, que eis sublata sunt, legibus potestati eorum redintegrentur . Prius ergo oportet omnia illis legibus redintegrari, et ecclesias, que eis sublate sunt, cum omni priuilegio sibi  restitui, et postmodum, non sub angusti temporis spatio, sed tantum temporis spatium eis indulgeatur, quantum expoliati uel expulsi esse uidentur, antequam ad synodum conuocentur, et ab omnibus quibusque  sue prouincie episcopis audiantur. Nam nec conuocari ad causam, nec diiudicari potest expoliatus uel expulsus: qui non est priuilegium, quo expoliari possit iam nudatus  Unde et antiquitus decretum est, ut omnes possessiones, et omnia sibi sublata, atque fructus cunctos, ante litem contestatam perceptor uel primas  possessori restituat. Et alibi scriptum habetur: ille qui uiolentiam pertulit, uniuersa in statu, quo fuerant, recipiat, et que possidet, securus teneat. Et alibi in synodalibus patrum decretis et regum edictis legitur statutum: redintegranda sunt omnia expoliatis uel eiectis episcopis, presentialiter ordinatione pontificum, et in eorum, unde abscesserunt, loca funditus reuocanda quacumque conditione temporis, aut dolo, aut captiuitate, aut uirtute maiorum, aut per quascumque iniustas causas, res Ecclesie uel proprias aut substantias suas, perdidisse noscuntur ante accusationem, aut regularem ad synodum  uocationem eorum, et reliqua. Est etiam in antiquis Ecclesie statutis decretum, ut qui aliena inuadit, non exeat impunitus, sed cum multiplicatione omnia restituat. Unde et in euangelio scriptum est. Quod si quid aliquem defraudaui, reddo quadruplum . Et in legibus seculi cautum habetur: qui rem subripit alienam, illi cuius res direpta est, in decuplum, que sublata sunt, restituat. Et in lege diuina legitur. Maledictus omnis, quis transfert terminos proximi sui. Et dicet omnis populus. Amen . Talia ergo non presumantur absque ultione nec exerceantur absque sua damnatione . Pacem, et non damnum, aut iniustitiam alicuius sectamini inuicem, et in omnes. ueritatem autem facientes in caritate,  crescamus, in illo per omnia, qui est caput Christus, ex quo totum corpus compactum et connexum per omnem iuncturam subministrationis, secundum operationem in mensuram uniuscuiusque membri, augmentum corporis facit in edificationem sui in caritate. De cetero, carissimi, gaudete, et perfecti estote: exhortamini, idem sapite, pacem habete, et Deus pacis et dilectionis erit uobiscum . Dominus custodiat uos et nunc, et in diem eternitatis . Amen. Data IX Kalendas octobris Constantino  clarissimo consule.



EPISTOLA III, EUSEBII PAPAE EPISCOPIS TUSCIAE ET CAMPANIAE DIRECTA.

De infamibus ad testimonium non admittendis, et qui dicuntur infames, et de hereticis rite baptizatis, si ad fidem reuertantur, per manus impositionem recipiendis,  que quidem manus impositio ad summos sacerdotes tantummodo pertinere monstratur.

Dilectissimis fratribus uniuersis episcopis per Campaniam et Tusciam constitutis, Eusebius.

Benedictus dominus Deus noster, qui  per misericordiam suam Romanam ecclesiam B. Petri apostolorum principis sacerdotio ditauit, nobisque uiam monstrandam circa nos  inuicem caritatis indulsit, ut qui coheremus firmitate fidei, iungamur quoque uotiui  iucunditate colloquii, quo facilius dum per litterarum ministeria ad uos usque pertendimus, etiam corda uestra ad religiosum  cultum apostolicis admonitionibus incitemus: et dum dilectionis  nostre spei reddimus uelut quoddam debitum, plenum circa Deum monstremus affectum. Iungamus ergo, dilectissimi fratres, continuas et humiles preces: et Deum nostrum, oris et cordis lacrymis supplicantes, iugi deprecatione poscamus, ut institutione et opere, illi, cuius esse membra cupimus, hereamus, nec unquam ab illa uia, que Christus est, deuio tramite declinemus, ne ab eo iuste, quem nos impie relinquimus, deseramur infelices. Quod superni fauoris auxilio, ea nobis potest ratione contingere, si apostolica dogmata, si patrum mandata seruamus. Dicit enim dominus noster: Qui diligit me, sermonem meum seruabit, et Pater meus diliget eum, et ad eum ueniemus,  et mansionem apud eum faciemus . Et licet hec possint generaliter dicta sufficere, ut uel declinemus errata. uel custodiamus catholica: ab apostolis tamen eorumque successoribus nouimus constitutum , criminationes aduersus doctores non debere suscipi, nec peregrina iudicia fieri , nec quemquam alterius iudicis quam sui sententia debere constringi . Caput enim ecclesie Christus est. Christi autem uicarii sacerdotes sunt, qui uice Christi legatione funguntur in ecclesia . Idcirco quidquid ad eorum fit iniuriam, ad Christum pertinet, qui dixit: Qui uos audit, me audit: et qui uos spernit, me spernit. Et qui spernit me,  spernit eum qui me misit . Ista, fratres, terribilia sunt, et oppido diligenter consideranda et cauenda, et tam propter eos qui seipsos aut cupiditate, aut auaritia, aut inuidia perdere moliuntur, ne in profunda labantur, aut in talia incidant mala, quam propter persecutiones Ecclesie, seruorumque eius, qui iuxta ueritatis uocem, oculos habentes, non uident, et aures habentes, non audiunt, nec intelligunt que placent Deo. Sequentes itaque in omnibus apostolicam regulam, et predicantes eius omnia constituta , ob custodiam episcoporum, qui columne Ecclesie a Deo dicti sunt et ceterorum uerorum sacerdotum, firmantes cana patrum statuta; statuimus iterum cum omnibus qui nobiscum  sunt episcopis, sicut dudum decretum reperimus, ut homicide, malefici, fures, sacrilegi, raptores , adulteri, incesti, uenefici, suspecti, criminosi, domestici, periuri, et qui raptum fecerunt, uel falsum testimonium dixerunt, seu qui ad sacrilegos  diuinosque concurrerunt, similesque eorum, nullatenus ad accusationem, uel ad testimonium sint admittendi, quia infames sunt et iuste repellendi, quia funesta est uox eorum. uocem  enim funestam in omnibus interdici potius quam audiri oportet. Periculum ergo, quod doctoribus imminet, summopere semper cauendum est et declinandum, et illi sunt a cunctis portandi et custodiendi,  dicente Domino: Quod uni ex minimis meis fecistis, mihi fecistis . Prima  enim salus est recte fidei regulas custodire, et a constitutis patrum nullatenus deuiare. Nec potest Domini nostri Iesu Christi pretermitti sententia dicentis: Tu es Petrus, et super hanc petram edificabo Ecclesiam meam . Et hec, que dicta sunt, rerum probantur effectibus, quia in sede apostolica extra maculam semper est catholica seruata religio. Ideo, carissimi, et uox iuxta sanctam scripturam: discite benefacere , et mala declinare  et patrum regulis  imbui, sicut scriptum est: Fili, si habes, benefac tecum, et Deo dignas oblationes offer. Memor esto, quoniam mors non tardat, et testamentum  inferorum, quia demonstratum est tibi. Testamentum huius mundi morte morietur. Ante mortem benefac amico tuo, et secundum uires tuas exporrigens da pauperi. Non defrauderis a die bona, et particula  boni doni non te pretereat. Nonne aliis relinques dolores et labores tuos in diuisione sortis? Da, et accipe, et iustifica animam tuam. Ante obitum tuum operare iustitiam, quia non est apud inferos inuenire cibum. Omnis caro sicut fenum ueterascet, et sicut folium fructificans in arbore uiridi. Alia generantur, et alia deiiciuntur: sic generatio carnis et sanguinis, alia finitur, et alia nascitur. Omne opus corruptibile in fine deficiet: et qui illud operatur, ibit cum illo. Et omne opus electum iustificabitur: et qui operatur illud honorabitur in illo. Beatus uir, qui in  sapientia morabitur, et qui in iustitia sua meditabitur, et in sensu cogitabit circumspectionem Dei. Qui excogitat uias illius in corde suo, et in absconsis illius intelligens erit, uadens post illam quasi inuestigator, et in uiis illius consistens. Qui respicit per fenestram eius, et in ianuam illius, audiens. Qui requiescit iuxta domum illius, et in parietibus illius figens palum. Statuet casulam suam ad manus illius, et requiescent in casula illius bona per euum. Statuet filios suos sub tegmine illius, et sub ramis eius morabitur. Protegetur sub ramis illius a feruore, et in gloria eius requiescet . Qui timet Dominum, faciet illud : et qui continens est iustitie, apprehendet illam: et obuiabit illi quasi mater honorificata, et quasi mulier a uirginitate suscipiet illum. Cibabit illum pane uite et intellectus, et aqua sapientie  salutaris potabit illum. Et firmabitur in illo, et non flectetur: et continebit illum, et non confundetur, et exaltabit eum apud proximos suos. Et in medio Ecclesie aperiet os eius, et implebit eum Spiritu sapientie et intellectus, et stola glorie uestiet illum. Iucunditatem et exultationem thesaurizabit super illum, et nomine eterno hereditabit illum. Homines stuli non apprehendent illam, et homines sensati obuiabunt illi. Homines stulti non uidebunt illam: longe enim abest a superbia et dolo. uir mendaces non erunt illius memores, et uiri ueraces inuenientur in illa, et accessum  habebunt usque ad inspectionem Dei. Non est speciosa laus in ore peccatoris, quoniam a Deo profecta est sapientia. Sapientie enim Dei stabit laus, et  in ore fideli abundabit, et dominator dabit eam illi. Non dixeris: Per Dominum abest: que enim odit, non feceris. Non dicas: Ille me implanauit: non enim necessarii sunt illi homines impii. Omne execramentum erroris odit Deus, et non erit amabile timentibus eum. Deus ab initio constituit hominem et reliquit illum in manu consilii sui. Adiecit mandata et precepta sua. Si uolueris mandata , conseruabunt te, et in perpetuum fidem placitam facere. Apposuit tibi aquam et ignem: ad quod uolueris, porrige manum tuam. Ante hominem uita et mors, bonum et malum. Quod placuerit ei, dabitur illi: quoniam multa sapientia Dei, et fortis in potentia, uidens omnes sine intermissione. Oculi Domini ad timentes eum, et ipse cognoscit omnem operam hominis. Nemini mandauit  impie agere, et nemini dedit spatium peccandi. Non enim concupiscit multitudinem filiorum infidelium et inutilium . Ne iucunderis in filiis impiis, si multiplicentur, nec oblecteris super ipsos, si non est timor Dei cum illis. Non credas uite illorum, et  non respexeris in labores eorum. Melior est enim unus timens Deum, quam mille filii impii. Et utile, mori sine filiis, quam relinquere filios impios. Ab uno sensato inhabitabitur patria, et a tribus impiis deseretur. Multa alia  uidit oculus meus, et fortiora horum audiuit auris mea. In synagoga peccantium exardebit ignis, in gente incredibili exardescet ira. Non exorauerunt pro peccatis suis antiqui gigantes, qui destructi sunt, confidentes sue uirtuti. Et non pepercit peregrinationi illorum, sed percussit eos,  et execratus est illos, pre superbia uerbi illorum. Non misertus est illis, totam gentem perdens, et extollentes se in suis peccatis. Et sicut sexcenta millia peditum, qui congregati sunt in duritia cordis sui: et si unus fuisset ceruicatus, mirum si fuisset immunis. Misericordia enim et ira est cum illo, potens exoratio, et effundens iram. Secundum misericordiam suam, sic correptio illius. Hominem secundum opera sua iudicabit. Non effugiet in rapina peccator, et non retardabit sufferentia facientis misericordiam. Omnis misericordia faciet locum unicuique secundum meritum operum suorum, et secundum intellectum peregrinationis ipsius. Non dicas: A Deo abscondar, et ex summo quis mei memorabitur? In populo magno non agnoscar. Que est enim anima mea in tam immensa creatura? Ecce celum, et  celi celorum, abyssus, uniuersa terra, et que in eis sunt, in conspectu illius commouebuntur, montes simul, et colles, et fundamenta terre. Et cum conspexerit illa Deus, tremore concutientur. Et in omnibus his insensatum est cor: et omne cor intelligitur ab illo, et uias illius quis intelligit, et procellam , quam nec oculus uidit hominis? Nam plurima opera illius sunt in absconsis: sed opera iustitie illius quis enarrabit, aut quis sustinebit? Longe enim est testamentum a quibusdam, et interrogatio hominum in consummatione est. Qui minoratur corde, cogitat mala . Et uir imprudens et errans cogitat stulta  Omnis ergo, fratres, sermo malus de ore uestro non procedat, sed si quis bonus est ad edificationem  [3Kb] opportunitatis, ut det gratiam audientibus. Et nolite contristare Spiritum sanctum Dei, in quo signati estis in die redemptionis. Omnis amaritudo, et ira, et indignatio, et clamor, et blasphemia tollatur a uobis cum omni malitia. Estote autem inuicem benigni, misericordes, donantes inuicem, sicut et Deus in Christo donauit uobis . Estote ergo imitatores Dei, sicut filii carissimi; et ambulate in dilectione, et sicut Christus dilexit nos, et tradidit semetipsum pro nobis oblationem, et hostiam Deo in odorem suauitatis. Fornicatio autem, et omnis immunditia, aut auaritia, nec nominetur in uobis, sicut decet sanctos, aut turpitudo, aut stultiloquium, aut scurrilitas, que ad rem non pertinet, sed magis gratiarum actio. Hoc enim scitote, intelligentes, quod omnis fornicator, aut immundus, aut auarus  non habet hereditatem in regno Christi et Dei. Nemo uos  seducat inanibus uerbis. Propter hec enim uenit ira Dei in filios diffidentie. Nolite ergo effici participes eorum. Eratis enim aliquando tenebre, nunc autem lux in Domino. Ut filii lucis ambulate , probantes quid sit beneplacitum Deo, et nolite communicare operibus infructuosis tenebrarum, magis autem redarguite. Que enim in occulto fiunt ab ipsis, turpe est et dicere. Omnia autem que arguuntur, a lumine manifestantur. Omne enim quod manifestatur, lumen est. Propter quod dicit: Surge qui dormis, et exurge a mortuis, et illuminabit te Christus. uidete itaque, fratres, quomodo caute ambuletis: non quasi insipientes, sed ut sapientes redimentes tempus; quoniam dies mali sunt. Propterea nolite fieri imprudentes, sed intelligentes  que sit uoluntas Dei. Et nolite inebriari uino, in quo est luxuria, sed impleamini Spiritu sancto, loquentes uobismetipsis in psalmis et hymnis et canticis spiritualibus,  cantantes et psallentes in cordibus uestris Domino, gratias agentes semper pro omnibus, in nomine Domini nostri Iesu Christi, Deo et Patri: subiecti inuicem in timore Christi . Crucis  ergo Domini nostri Iesu Christi, que nuper, nobis gubernacula sancte romane Ecclesie tenentibus, quinto nonas maii inuenta est, in predicto Kalendarum die inuentionis festum uobis solemniter celebrare mandamus. Similiter et hereticos omnes, quicumque Dei gratia conuertuntur, et in sancte Trinitatis nomine credentes baptizati sunt, romane Ecclesie regulam tenentes, per manus impositionem reconciliari precipimus. Manus quoque impositionis sacramentum, magna ueneratione tenendum est, quod ab aliis perfici non potest, nisi a summis sacerdotibus. Nec tempore apostolorum ab aliis quam ab ipsis apostolis legitur aut scitur peractum esse: neque  ab aliis  quam ab illis, qui eorum locum tenent, umquam perfici potest, aut fieri debet. Nam si aliter presumptum fuerit, irritum habeatur et uacuum, nec inter ecclesiastica umquam reputabitur sacramenta. De cetero, fratres, gaudete et exultate in Domino, ut sancti Spiritus gratia illuminati et confortati, uos ad pascua eterne uite peruenire, uestrosque perducere, adminiculante Domino ualeatis. Gratia Domini nostri Iesu Christi, et caritas Dei, et communicatio Spiritus sancti sit semper cum omnibus nobis. Amen. Data octauo Kalendas septembris Constantino , clarissimo consule  .





APPENDIX Iu, AD SANCTUM MELCHIADEM PAPAM. [1Kb]



EPISTOLA  , MELCHIADIS PAPAE AD OMNES HISPANIAE EPISCOPOS.


De accusationibus et iurgiis, et ut nemo alteri infestus sit; de baptismo et impositione manuum episcoporum, utrum eorum aliud sine altero sufficiat, aut maius esse uideatur.

I. De iudiciis episcoporum, siue maioribus causis ad apostolicam sedem deferendis; et ut nullus eam prohibeatur appellare. II. Quod sit maius sacramentum, impositio manus episcoporum, an baptismus. III. De ieiunio dominice diei, et quinte ferie.

Dilectissimis fratribus, Marino, Benedicto, Leontio, et ceteris Hispaniarum, ac illis in partibus constitutis episcopis, Melchiades .

Apostolici precepti uerba sunt, apud Iudeos atque Gentiles sine offensione nos esse debere.  Hoc quisquis Christianus est, tota animi uirtute custodit.  Quod cum ita sit, non parum periculi illi manere poterit ante Deum, qui hoc detrectat etiam fidelibus exhibere. Nam qualiter nos, qui neminem perire uolumus, ista contristent, que auctoribus christianis percellunt animos christianos, dominicus in Euangelio sermo testatur. Ait enim ipse Saluator, quod expediat scandalizanti unum de pusillis in maris profundum demergi . Ideo, que sit eius iam pena, queramus, cui tale supplicium legimus expedire. Quapropter ista, carissimi, uerba ualde sunt ponderanda, et cauenda, ne pro temporalibus eterna, et pro caducis mansura, et pro paruissimis temporalibus perdantur  perpetua gaudia. Unde uos rogamus, et obsecramus, ut nullus alteri noceat, neque infestus aut nocens existat,  sed  alter alterius onera portet, ut legem Christi adimpleat . Et nolite iudicare inuicem, sed  hoc iudicate magis, ne ponatis offendiculum fratri uel scandalum.  Primo semper ante omnia diligenter inquirite, ut cum iustitia et ueritate  definiatis. Neminem condemnetis ante uerum et iustum iudicium . Nullum suspicionis arbitrio iudicetis, sed primum probate, et postea caritatiuam proferte sententiam. Et quod uobis non uultis fieri, alteri nolite facere  . Mementote sermonis Domini semper, qui ait: Nolite iudicare, et non iudicabimini: Nolite condemnare, ut non condemnemini . In quo enim iudicio iudicaueritis,  iudicabimini . Episcopos nolite iudicare, nolite condemnare absque senis  huius auctoritate. Quod si feceritis, irrita erunt uestra iudicia,  et uos condemnabimini. Hoc enim priuilegium huic sancte sedi a temporibus apostolorum statutum est seruare,  quod illesum manet usque in hodiernum diem. Episcopos ergo, quos sibi Dominus tanquam oculos elegit, et columnas ecclesie esse uoluit, quibus etiam ligandi et soluendi dedit potestatem, suo iudicio reseruauit, hocque priuilegium beato clauigero Petro sua uice solummodo commisit. Quod eius iuste prerogatiuum succrescit sedi , futuris hereditandum atque tenendum temporibus, quoniam et inter beatos apostolos fuit quedam discretio potestatis. Et licet cunctorum par electio foret, beato tamen Petro concessum est, ut aliis premineret , eorumque que ad querelam uenirent causas  et interrogationes prudenter disponeret. Quod Dei ordinatione taliter ordinatum esse credimus, ne omnes posterorum  cuncta sibi uindicarent, sed semper maiores cause, sicut sunt episcoporum, et potiorum cure negotiorum, ad unam beati principis apostolorum Petri sedem confluerent, ut inde suscipiant finem iudiciorum, unde acceperunt initium institutionum, ne quandoque a suo discreparent capite.

I. Si uero se uiderit quisquam uestrum pregrauari, hanc sedem appellet, huc recurrat, ut semper instituta fuit consuetudo; quia et uoluntarie eis compatiemur, et libentes, prout Dominus dederit, adminiculum feremus. Nec a quoquam, fratres, inhibeatur  aut obiurgetur, qui nostre consors communionis esse uoluerit, sed magis ei ueniendi auxilium prestetur  quia sufficit unicuique obiurgatio que fit a plurimis, ut  magis donetis, et consolemini, ne forte abundantiori tristitia absorbeatur qui in angustia est . Propter quod obsecro uos, ut ipse ait, ut confirmetis in illo caritatem. Eorum enim os accusandi sacerdotes, uel testificandi in eos, obstruimus, quos non humanis, sed diuinis uocibus mortuos esse scimus, quoniam infidelis  homo mortuus est in corpore uiuente. Nec in suspicionem ueniat homo fidelis,  ut dicat aut faciat ea que pati non uult. Si quis fidelis est, uideat ne falsa loquatur, aut cuiquam insidias ponat. Facile  est ergo hominem fallere, non tamen Deum. Sapiens non est qui nocet. Et nichil mali uult qui est fidelis. In his enim fidelem  [5Kb] et infidelem hominem cognoscere possumus, in nocendo et adiuuando, ut ipsa ueritas ait: Bonus homo ex bono thesauro cordis sui profert bona; et malus homo ex malo thesauro cordis sui profert mala . Ex abundantia enim cordis os loquitur . Pro nobis enim dicit Dominus per prophetam: Eos uero qui iudicant uos, ego iudicabo . Et iterum ad seruos suos dixit: Nolite timere opprobrium hominum, et blasphemias eorum ne metuatis . De talibus quoque propheta canit dicens: Non sic impii, sed tanquam puluis quem proiicit uentus. Propterea non resurgent impii in iudicio, neque peccatores in congregatione iustorum: quoniam nouit Dominus uiam iustorum, et iter impiorum peribit . Quare conturbate sunt gentes, et plebes meditabuntur inania?  Consurgent reges terre, et principes tractabunt pariter aduersus Dominum, et aduersus Christum eius. Disrumpamus uincula eorum, et proiiciamus a nobis iugum ipsorum. Habitator celi ridebit, et Dominus subsannabit eos. Tunc loquetur ad eos in ira sua, et in furore suo conturbabit eos . Et alibi dixit: scelus impii in medio cordis eius, non est timor Dei ante oculos eius. Quoniam  dolose egit aduersus eum in oculis eius, ut inueniret iniquitatem eius ad odium. uerba oris eius iniquitas et dolus: cessauit cogitare, ut benefaceret. Iniquitatem cogitat in cubili suo, stabit in uia non bona, malum non abiiciet. Domine in celo misericordia tua usque ad nubes. Iustitia tua sicut montes Dei,  iudicia sua abyssus multa. Homines et iumenta saluos  facies, Domine: quam pretiosa misericordia tua, Deus? Et filii Adam in umbra alarum tuarum sperabunt. Inebriabuntur de pinguedine domus tue, et torrente deliciarum tuarum potabis eos. Quoniam tecum est fons uite, et in lumine tuo uidebimus lumen. Attrahe misericordiam tuam scientibus te, et iustitiam tuam rectis corde. Non ueniat mihi pes superbie, et manus impiorum non me commoueat. Ibi ceciderunt operantes iniquitatem, expulsi sunt, et non potuerunt surgere . Audiuimus a quibusdam fratribus, quibus infesti eratis nimis, quod iurgia et discordie sint inter uos. Propterea ista scripsimus uobis mandantes, ut ita teneatis, sicut et ab apostolica sede uobis tenenda mandantur. Unde et Domini precursor in euangelio militibus interrogantibus respondit dicens: Neminem  concutiatis, neque calumniam faciatis, sed contenti estote stipendiis uestris . Concutit enim hominem, qui illum iniuste conturbat. De his hec uobis interim sufficiant. Si autem maioribus indigueritis, uita comite, mittite et mittentur uobis  .

II. De his uero, super quibus rogitastis uos informari, id est, utrum maius esset sacramentum, manus impositio episcoporum, aut baptismus; scitote, utrumque magnum esse sacramentum. Et sicut unum a maioribus fit, id est, a summis pontificibus, quod a minoribus perfici non potest, ita et maiori ueneratione  [1Kb] uenerandum et tenendum est. Sed ita coniuncta sunt hec duo sacramenta, ut ab inuicem nisi morte preueniente nullatenus possint segregari, et unum sine altero rite perfici non potest. Nam unum  saluare sine altero potest, aliud autem non potest. Unde scriptum est. In diebus illis, dicit Dominus, effundam  de spiritu meo super omnem carnem . Aduertamus summas diuitias bonitatis Dei. Quod in confirmandis neophytis manus impositio tribuit singulis, hoc tunc Spiritus sancti descensio in credentium populos  donauit uniuersis. Sed quia diximus, quod manus impositio et confirmatio ad baptismi perfectionem pertineat, et qui iam regeneratus in Christo est, confirmare aliquid possit, forte cogitat sibi aliquis: quid  mihi prodest post mysterium baptismatis mysterium confirmationis ? Aut quantum uideo, non totum de fonte suscepimus, si post fontem adiectione noui generis indigemus. Non ita dilectissimi. Attendat caritas uestra. Sicut exigit militaris ordo, ut cum imperator, quemcumque in militum receperit numerum, non solum signet receptum, sed etiam armis competentibus instruat pugnaturum: ita in baptizato benedictio illa munitio est. Dedisti militem, da ei adiumentum militie. Numquid prodest, si quisquam parentum magnam pupillo  conferat facultatem, nisi prouidere studeat et tutorem? Itaque Paracletus regeneratis in Christo, custos et consolator et tutor est. Ideo dicit sermo diuinus: Nisi Dominus custodierit  ciuitatem, frustra uigilat qui custodit eam . Ergo Spiritus sanctus, qui super  aquas baptismi salutifero descendit illapsu, in fonte plenitudinem tribuit ad innocentiam, in confirmatione augmentum prestat ad gratiam. Et quia in hoc mundo tota etate uicturis, inter inuisibiles hostes et pericula gradiendum est, in baptismo regeneramur ad uitam, post baptismum confirmamur ad pugnam: in baptismo abluimur, post baptismum roboramur. At si continuo transituris sufficiant regenerationis beneficia, uicturis  tamen necessaria sunt confirmationis auxilia. Regeneratio per se saluat mox in pace beati seculi recipiendos: confirmatio autem armat et instruit ad agones mundi huius et prelia reseruandos. Qui autem post baptismum cum acquisita innocentia immaculatus peruenit ad mortem, confirmatur morte, quia non potest peccare post mortem. Hic, si forte illud etiam requirere uelimus, post passionem et resurrectionem Christi, quid apostolis profuerit aduentus Spiritus sancti, ipse Dominus eis euidenter exponit. Que dico, inquit, uobis, non potestis ea portare modo. Cum autem uenerit ille Spiritus ueritatis, ipse docebit uos omnem ueritatem . uides, quia cum Spiritus sanctus infunditur, cor fidele ad prudentiam et constantiam dilatatur? Itaque ante descensionem  Spiritus sancti, usque ad negationem, apostoli deterrentur: post uisitationem uero eius usque ad martyrium, contemptu salutis armantur. Secundum hoc per Christum redimimur, per Spiritum uero sanctum dono sapientie spiritualis illuminamur, edificamur, erudimur, instruimur, consummamur, ut illam sancti Spiritus uocem audire possimus: Intellectum tibi dabo, et instruam te in uia hac qua gradieris . De Spiritu sancto accipimus, ut spirituales efficiamur, quia animalis homo non percipit ea que sunt Spiritus Dei . De Spiritu sancto accipimus, ut sapiamus inter bonum malumque discernere, iusta diligere, iniusta respuere, ut malitie ac superbie repugnemus, ut luxurie ac diuersis illecebris, et fedis indignisque cupiditatibus resistamus.  De Spiritu sancto accipimus uite amorem et glorie ardorem, ut succensi diuinitus, erigere a terrenis mentem ad superna et diuina ualeamus  .

III. Ieiunium uero dominici diei  et quinte ferie nemo celebrare debet, ut inter ieiunium Christianorum et Gentilium, ueraciter credentium atque infidelium et hereticorum, uera et non falsa discretio, habeatur. Unde scriptum est. Que pars Christi ad Belial? aut que pars fideli cum infideli? Que autem participatio iustitie cum iniquitate . Et  iterum. Nolite iugum ducere cum infidelibus . De cetero, fratres, uidete, ne quis uos decipiat inanibus uerbis, neque per philosophiam et inanem fallaciam secundum traditionem hominum, secundum elementa mundi, et non secundum Christum: quia in Christo habitat omnis plenitudo diuinitatis corporaliter, et estis in illo repleti, qui est caput omnis principatus et potestatis, in quo et circumcisi estis circumcisione, non manufacta, in expoliatione corporis carnis, sed in circumcisione Christi, consepulti ei in baptismo, in quo resurrexistis per fidem operationis Dei, qui suscitauit illum a mortuis. Et uos, cum mortui essetis in delictis et preputio carnis uestre, conuiuificauit cum illo, donans uobis omnia delicta, delens quod aduersum uos erat, chirographum decreti, quod erat contrarium nobis, et ipsum  tulit de medio, et affigens illud cruci, expolians principatus et potestates, traduxit confidenter, palam triumphans illos in semetipso. Nemo ergo uos iudicet in cibo et potu, aut in parte diei festi, aut neomenie, aut sabbatorum, que sunt umbra futurorum: corpus autem Christi. Nemo uos seducat uolens in humilitate et religione angelorum, que non uidit, ambulans frustra, inflatus sensu carnis sue, et non tenens caput, ex quo totum corpus per  nexum et coniunctionem subministratum et constructum, crescit in augmentum fidei. Si ergo mortui estis cum Christo ab elementis huius mundi, quid adhuc tamquam uiuentes in mundo decernitis? Ne tetigeritis, neque gustaueritis, neque contrectaueritis, que sunt omnia in interitum ipso usu, secundum precepta et doctrinas hominum, que  sunt rationem quidem habentia sapientie, in supserstitione et humilitate, et non ad parcendum corpori, non in honore aliquo ad saturitatem carnis . Igitur si consurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum Christus apparuerit uita uestra, tunc et uos apparebitis cum ipso in gloria. Mortificate  ergo membra uestra, que sunt super terram, fornicationem, immunditiam, libidinem, concupiscentiam malam et auaritiam, que est simulacrorum seruitus, propter que uenit ira Dei in filios incredulitatis, in quibus et uos ambulastis aliquando, cum uiueretis cum illis. Nunc autem deponite et uos omnem  iram, indignationem, malitiam, blasphemiam, turpem sermonem de ore uestro. Nolite mentiri inuicem, expoliantes uos ueterem hominem cum actibus suis, et induentes nouum, eum qui renouatur in agnitionem secundum imaginem eius qui creauit eum, ut ubi non est Iudeus et gentilis, circumcisio et preputium, barbarus et Scytha, seruus et liber, sed omnia et in omnibus Christus. Induite ergo uos sicut electi Dei, sancti et dilecti, uiscera misericordie, benignitatem, humilitatem,  modestiam, patientiam, supportantes inuicem, et donantes uobismetipsis, si quis aduersus aliquem habet querelam: sicut et Christus donauit uobis, ita et uos. Super autem omnia hec caritatem habentes, quod est uinculum perfectionis. Et pax Christi uigeat in cordibus uestris, in qua et uocati estis in uno corpore, et grati estote. uerbum Dei habitet in uobis abundanter, in omni sapientia docentes et commonentes uosmetipsos psalmis, hymnis et canticis spiritualibus, in gratia cantantes in cordibus uestris Deo. Omne quodcumque facitis in uerbo aut in opere, omnia in nomine Domini nostri Iesu Christi facite, gratias agentes Deo et patri per ipsum . uos, karissimi, nolite deficere benefacientes. Quod si aliquis fuerit, qui non obedierit uerbis apostolicis, hunc notate, et non commisceamini cum illo, ut confundatur. Et nolite  quasi inimicum existimare, sed corripite ut fratrem . Deus autem pacis det uobis idipsum sapere in alterutrum, et in omnes, et ipse sit semper uobiscum in omni loco. Amen . Data Kalendis Martii, uolusiano  et Rufino uiris clarissimis consulibus.





SYLLABUS RERUM QUAE IN HOC TOMO CONTINENTUR.

    LUCII CAECILII FIRMIANI LACTANTII DE OPIFICIO DEI, uEL FORMATIONE HOMINIS, LIBER, AD DEMETRIANUM AUDITOREM SUUM. 9
    Caput primum.---Proemium et adhortatio ad Demetrianum. Ibid.
    Cap. II.---De generatione belluarum et hominis. 14
    Cap. III.---De conditione pecudum et hominis. 16
    Cap. Iu.---De imbecillitate hominis. 20
    Cap. u.---De figuris animalium et membris. 24
    Cap. uI.---De Epicuri errore; et de membris eorumque usu. 27
    Cap. uII.---De omnibus corporis partibus. 20
    Cap. uIII.---De hominis partibus, oculis et auribus. 33
    Cap. IX.---De sensibus eorumque ui. 39
    Cap. X.---De exterioribus hominis membris, eorumque usu. 40
    Cap. XI.---De intestinis in homine, eorumque usu. 48
    Cap. XII.---De utero et conceptione, atque sexibus. 53
    Cap. XIII.---De membris inferioribus. 58
    Cap. XIu.---De intestinorum quorumdam ignota ratione. 60
    Cap. Xu.---De uoce. 62
    Cap. XuI.---De mente et eius sede. 64
    Cap. XuII.---De anima, deque ea sententia philosophorum. 68
    Cap. XuIII.---De anima et animo, eorumque affectionibus. 70
    Cap. XIX.---De anima eaque a Deo data. 73
    Cap. XX.---De seipso et ueritate. 76
    Analysis libri de Ira Dei. 77
    LIBER DE IRA DEI AD DONATUM. 79
    Caput primum.---De sapientia diuina et humana. Ibid.
    Cap. II.---De ueritate, deque eius gradibus, atque de Deo. 81
     Cap. III.---De bonis et malis in rebus humanis, eorumque auctore. 84
    Cap. Iu.---De Deo, deque eius affectibus, Epicurique reprehensione. 85
    Cap. u.---De Deo Stoicorum sententia; de Ira et gratia. 88
    Cap. uI.---Quod Deus irascatur. 92
    Cap. uII.---De homine et brutis, ac religione. Ibid.
    Cap. uIII.---De religione. 96
    Cap. IX.---De prouidentia Dei, deque sententiis illi repugnantibus. 98
    Cap. X.---De mundi ortu et rerum natura, et Dei prouidentia. 100
    Cap. XI.---De Deo, eoque uno, cuiusque prouidentia mundus regatur et constat. 110
    Cap. XII.---De religione et Dei timore. 114
    Cap. XIII.---De mundi et temporum commodo et usu. 115
    Cap. XIu.---Cur Deus fecerit hominem. 122
    Cap. Xu.---Unde ad hominem peccata peruenerint. 123
    Cap. XuI.---De Deo eiusque ira et affectibus. 124
    Cap. XuII.---De Deo, cura et ira. 126
    Cap. XuIII.---De peccatis uindicandis, sine ira fieri non posse. 131
    Cap. XIX.---De anima et corpore, deque prouidentia. 135
    Cap. XX.---De peccatis et Dei misericordia. 137
    Cap. XXI.---De ira Dei et hominis. 139
    Cap. XXII.---De peccatis deque iis recitati uersus sibylle. 141
    Cap. XXIII.---De ira Dei et peccatorum punitione, deque ea sibyllarum carmina recitata; castigatio preterea et adhortatio. 143
    Cap. XXIu.---Dissertatio de Lactantii libro de Ira Dei, auctore le Nourry. O. S. B. 147
    Caput primum.---Analysis huius libri. Ibid.
    Cap. II.---De huius libri auctore, titulo, argumento, etate, quaue scribendi ratione ab illo compositus, ac quomodo Ciceronem imitatus sit. 153
    Cap. III.---Quibus Lactantius rationibus ad hunc librum conficiendum adductus sit, et quis Donatus, cui eum nuncupat; de huius libri in capita diuisione, et capitum argumentis; de codicibus manuscriptis et editis, ac uariorum in eum obseruationibus. 155
    Prolegomena in librum de mortibus persecutorum. 157
    Disquisitio de auctore libri cui titulus. Lucii Cecilii de Mortibus Persecutorum, qui Firmiano Lactantio tribui solet, auctore Nicolao de Lestocq, doctore ac socio Sorbonico, Ecclesie catholice Ambianensis decano, uicario generali episcopi Ambianensis, et abbate sancti Axeoli. Ibid.
    Appendix de duobus locis codicis manuscripti libri de mortibus persecutorum, quorum immutate quedam uoces in textu editionis Domini Le Nourry. 171
    Henrici Dodwelli dissertatio de ripa Striga. 175
    § Primus.---Ripa hec non maris erat, sed fluuii. Ibid.
    § II.---Striga uox gromatica et castrensis. Ibid.
    § III.---Castra Romana, ut plurimum cadrata. Castrorum fixorum frons Oriens, mobilium hostis. Ibid.
    § Iu.---Frontem itaque castrorum strigam ueteres latus scamnum appellabant. 177
    § u.---Colonie romane pro castrensi disciplina disposite. Pretenture coloniarum strige. Ibid.
    § uI.---Agrorum, castrorum, prouinciarumque precipue Romanorum limites fluuii. Ibid.
    § uII.---Pretenturarum Illyricarum limes Danubius. Prouincie Illyriciane ripenses ab eiusdem Danubii ripa. Ibid.
    § uIII.---Idem probatur e castris statiuis in Danubii ripa frequentissimis, et ab Historia. Pretenturarum Romanarum qualia munimenta. Explicatur aduersus Rhenanum Tertullianus. Ibid.
    § IX.---Idem ex Attile prouincia Romanis erepta. 179
    § X.---Ripam Danubii egressi aliquando, sed raro Romani. 180
    § XI.---Quominus sepe egrederentur impediebat opinio de fatalibus imperiorum terminis. Nullam tamen prouinciam transdanubianam, retinebant etate Diocletiani. Ibid.
    § XII.---Conuenit hec ripe strige mentio cum consilio atque itinere Diocletiani. Ibid.
    Henrici Dodwelli chronologia persecutorum, item Stephani Baluzii chronologia Diocletianea, prout ratio temporum exegit, intermixte. Additi sunt insuper cuiusque anni consules, aliique rerum euentus. 181 et seq.
    LUCII CAECILII FIRMIANI LACTANTII LIBER AD DONATUM CONFESSOREM, DE MORTIBUS PERSECUTORUM. 190
     Caput primum. Ibid.
    Cap. II. 193
    Cap. III. 198
    Cap. Iu. 200
    Cap. u. 201
    Cap. uI. 203
    Cap. uII. 204
    Cap. uIII. 206
    Cap. IX. 207
    Cap. X. 209
    Cap. XI. 211
    Cap. XII. 213
    Cap. XIII. 214
    Cap. XIu. 215
    Cap. Xu. 216
    Cap. XuI. 217
    Cap. XuII. 219
    Cap. XuIII. 220
    Cap. XIX. 225
    Cap. XX. 227
    Cap. XXI. 228
    Cap. XXII. 230
    Cap. XXIII. 231
    Cap. XXIu. 233
    Cap. XXu. 235
    Cap. XXuI. Ibid.
    Cap. XXuII. 238
    Cap. XXuIII. 239
    Cap. XXIX. 240
    Cap. XXX. 242
    Cap. XXXI. 243
    Cap. XXXII. 244
    Cap. XXXIII. 246
    Cap. XXXIu. 249
    Cap. XXXu. 250
    Cap. XXXuI. 251
    Cap. XXXuII. 252
    Cap. XXXuIII. 254
    Cap. XXXIX. 256
    Cap. XL. 257
    Cap. XLI. 258
    Cap. XLII. Ibid.
    Cap. XLIII. 259
    Cap. XLIu. 260
    Cap. XLu. 262
    Cap. XLuI. 264
    Cap. XLuII. 266
    Cap. XLuIII. 267
    Cap. XLIX. 270
    Cap. L. 272
    Cap. LI. 273
    Cap. LII. 274
    LACTANTII FRAGMENTA. 275
    INCERTI AUCTORIS PHeNIX LACTANTIO TRIBUITUR. Ibid.
    INCERTI AUCTORIS CARMEN DE PASSIONE DOMINI. 283
    uENANTII HONORII CLEMENTIANI FORTUNATI, PRESBYTERI ITALICI, AD FELICEM EPISCOPUM, DE PASCHA. 285
    CAECILII SYMPHOSII AENIGMA. 289
    Stephani Baluzii Tutelensis Note in librum de Mortibus Persecutorum. 297
    Caput primum. 302
    Cap. II. Ibid.
    Cap. III. 304
    Cap. Iu. 306
    Cap. u. Ibid.
    Cap. uI. 307
    Cap. uII. Ibid.
    Cap. uIII. 308
    Cap. IX. 312
    Cap. X. 314
    Cap. XI. 315
    Cap. XII. 316
    Cap. XIII. 317
    Cap. XIu. 319
    Cap. Xu. 320
    Cap. XuI. 322
    Cap. XuII. 324
    Cap. XuIII. 329
    Cap. XIX. 331
    Cap. XX. 334
    Cap. XXI. 336
    Cap. XXII. 337
    Cap. XXIII. Ibid.
    Cap. XXIu. 338
    Cap. XXu. 341
    Cap. XXuI. 343
    Cap. XXuII. 345
    Cap. XXuIII. 347
     Cap. XXIX. 348
    Cap. XXX. 354
    Cap. XXXI. 356
    Cap. XXXII. 357
    Cap. XXXIII. 358
    Cap. XXXIu. 359
    Cap. XXXu. Ibid.
    Cap. XXXuI. 361
    Cap. XXXuII. 363
    Cap. XXXuIII. 364
    Cap. XXXIX. Ibid.
    Cap. XL. 365
    Cap. XLI. Ibid.
    Cap. XLII. Ibid.
    Cap. XLIII. 366
    Cap. XLIu. 367
    Cap. XLu. 370
    Cap. XLuI. 372
    Cap. XLuII. Ibid.
    Cap. XLuIII. 373
    Cap. XLIX. 374
    Cap. L. 377
    Cap. LI. 378
    Stephani Baluzii epistole due in quibus explicantur et illustrantur duo loca ex libro Lactantii de Mortibus Persecutorum. 379
    Prefixa est initio obseruatio uiri doctissimi de altero eorumdem locorum. Ibid.
    Illustrissimi uiri Petri ualeri Diazii, consiliarii regis Hispaniarum in supremo consilio Aragonum, sententia de quodam loco Lactantii corrupto. Ibid.
    Illustrissimo doctissimoque uiro Petro ualero Diazio, consiliario regio, Stephanus Baluzius Tutelensis. 380
    Clarissimo uiro Henrico de Noris, Augustiniano, Stephanus Baluzius Tutelensis. 381
    Ioannis Columbi note in Lactantium. 385
    Perlustrissimo et amplissimo uiro D. Gisberto Cupero, ab ordinibus Transisalanie ad illustrissimorum et prepotentium federatorum Belgii ordinum generalium conuentum delegato, inclyte reipublice Dauentriensium consuli, Ioannes Columbus. Ibid.
    Lectori beneuolo. S. 387
    De libro hoc testimonia et iudicia aliquot. 388
    Hieronymus in ecclesiasticorum scriptorum catalogo. Ibid.
    Note Ioannis Columbi in librum de Mortibus Persecutorum. 389
    In titulum. Ibid.
    In caput primum. 390
    In cap. II. 393
    In cap. III. 395
    In cap. Iu. 396
    In cap. u. Ibid.
    In cap. uI. 397
    In cap. uII. Ibid.
    In cap. uIII. 401
    In cap. IX. 402
    In cap. X. Ibid.
    In cap. XI. 403
    In cap. XII. 406
    In cap. XIII. Ibid.
    In cap. XIu. 407
    In cap. Xu. Ibid.
    In cap. XuI. 408
    In cap. XuII. 409
    In cap. XuIII. 410
    In cap. XIX. 411
    In cap. XX. Ibid.
    In cap. XXI. 412
    In cap. XXII. 413
    In cap. XXIII. Ibid.
    In cap. XXIu. 414
    In cap. XXu. 415
    In cap. XXuI. Ibid.
    In cap. XXuII. 416
    In cap. XXuIII. Ibid.
    In cap. XXIX. 417
    In cap. XXX. Ibid.
    In cap. XXXI. 418
    In cap. XXXII. 419
    In cap. XXXIII. Ibid.
    In cap. XXXIu. 422
    In cap. XXXu. 423
    In cap. XXXuI. 424
    In cap. XXXuII. Ibid.
    In cap. XXXuIII. 425
    In cap. XXXIX. Ibid.
    In cap. XL. 426
     In cap. XLII. 426
    In cap. XLIII. 427
    In cap. XLIu. Ibid.
    In cap. XLu. 429
    In cap. XLuI. Ibid.
    In cap. XLuII. 430
    In cap. XLuIII. Ibid.
    In cap. XLIX. 431
    In cap. L. 432
    Nicolai Toinardi monitum lectori. 435
    Note Toinardi Aurelianensis in librum de Mortibus Persecutorum. Ibid.
    In cap. primum. Ibid.
    In cap. II. 435
    In cap. III. 439
    In cap. Iu. 441
    In cap. u. 445
    In cap. uI. Ibid.
    In cap. XI. Ibid.
    In cap. XIII. 447
    In cap. Xu. Ibid.
    In cap. XuII. 449
    In cap. XuIII. 450
    In cap. XX. 456
    In cap. XXIu. Ibid.
    In cap. XXu. Ibid.
    In cap. XXuI. Ibid.
    In cap. XXuII. 457
    In cap. XXIX. Ibid.
    In cap. XXX. Ibid.
    In cap. XXXII. Ibid.
    In cap. XXXIII. 459
    In cap. XXXuII. Ibid.
    In cap. XXXIX. Ibid.
    In cap. XLIu. 461
    In cap. XLuI. Ibid.
    In cap. XLuIII. Ibid.
    In cap. L. Ibid.
    In cap. LI. 462
    In cap. LII. Ibid.
    Gisberti Cuperi Note. 463
    Prefatio. Ibid.
    Note in Lactantium. 471
    Caput primum. Ibid.
    Cap. II. 472
    Cap. III. 475
    Cap. Iu. Ibid.
    Cap. u. 477
    Cap. uII. 482
    Cap. uIII. 483
    Cap. IX. 485
    Cap. X. 491
    Cap. XI. 493
    Cap. XII. 501
    Cap. XIII. 502
    Cap. XIu. 503
    Cap. Xu. Ibid.
    Cap. XuI. 504
    Cap. XuII. 505
    Cap. XuIII. 506
    Cap. XIX. 510
    Cap. XX. 515
    Cap. XXI. 516
    Cap. XXII. 518
    Cap. XXIII. 521
    Cap. XXIu. 522
    Cap. XXu. 523
    Cap. XXuI. 525
    Cap. XXuII. 527
    Cap. XXuIII. Ibid.
    Cap. XXIX. Ibid.
    Cap. XXX. 529
    Cap. XXXI. Ibid.
    Cap. XXXII. 530
    Cap. XXXIII. 531
    Cap. XXXIu. 532
    Cap. XXXu. 534
    Cap. XXXuI. 536
    Cap. XXXuII. 540
    Cap. XXXuIII. 542
    Cap. XXXIX. Ibid.
    Cap. XL. 548
    Cap. XLI. 549
    Cap. XLII. Ibid.
    Cap. XLIII. 554
    Cap. XLIu. Ibid.
    Cap. XLu. 563
    Cap. XLuI. 564
     Cap. XLuII. 563
    Cap. XLuIII. Ibid.
    Cap. XLIX. 566
    Cap. L. 568
    Cap. LI. 571
    Pauli Baudri Note in librum de Mortibus Persecutorum. 587
    Prefatio. Ibid.
    uiro illustri atque reuerendissimo D. EMMANUELI A SCHELSTRATE, Eccl. D. Petri canonico, et uaticane bibliothece primo custodi, IACOBUS TOLLIUS. 592
    Pauli Baudri Note. 594
    Caput primum. 596
    Cap. II. 606
    Cap. III. 639
    Cap. Iu. 644
    Cap. u. 646
    Cap. uI. 650
    Cap. uII. 652
    Cap. uIII. 656
    Cap. IX. 660
    Cap. X. 667
    Cap. XI. 677
    Cap. XII. 682
    Cap. XIII. 687
    Cap. XIu. 689
    Cap. Xu. 694
    Cap. XuI. 700
    Cap. XuII. 705
    Cap. XuIII. 710
    Cap. XIX. 719
    Cap. XX. 725
    Cap. XXI. 727
    Cap. XXII. 733
    Cap. XXIII. 735
    Cap. XXIu. 741
    Cap. XXu. 747
    Cap. XXuI. 750
    Cap. XXuII. 757
    Cap. XXuIII. 760
    Cap. XXIX. 761
    Cap. XXX. 768
    Cap. XXXI. 770
    Cap. XXXII. 775
    Cap. XXXIII. 777
    Cap. XXXIu. 781
    Cap. XXXu. 786
    Cap. XXXuI. 789
    Cap. XXXuII. 794
    Cap. XXXuIII. 798
    Cap. XXXIX. 800
    Cap. XL. 804
    Cap. XLI. 807
    Cap. XLII. 808
    Cap. XLIII. 809
    Cap. XLIu. 811
    Cap. XLu. 817
    Cap. XLuI. 820
    Cap. XLuII. 824
    Cap. XLuIII. 826
    Cap. XLIX. 834
    Cap. L. 835
    Cap. LI. 837
    Cap. LII. 838
    Dissertatio in Lucii Cecilii librum de Mortibus Persecutorum, ad Donatum confessorem, Lucio Firmiano Lactantio hactenus adscriptam. 839
    Caput primum.---Analysis huius libri, et de illius unico codice manuscripto, titulo atque argumento, et cur ac quo tempore a Lucio Cecilio editus fuerit. 840
    Articulus primus.---Analysis huius libri. Ibid.
    Art. II.---De huius libri manuscripto codice, quam imperfectus sit et quam fede a librario latine lingue penitus ignaro corruptus. 848
    Art. III.---De uero genuinoque huius libri titulo et argumento. 850
    Art. Iu.---Quibus rationibus ad hunc librum scribendum Cecilius impulsus fuerit, ac quo tempore illum in lucem protulerit. 851
    Cap. II.---De libri huius auctore, et Donato confessore, cui nuncupatur, ac de tribus iudicibus, quorum iussu uariis ille propter Christi confessionem suppliciis affectus est. 853
    Articulus primus.---Proponuntur argumenta quibus plurimi hunc librum Firmiano Lactantio uindicari posse putauerunt. Ibid.
    Art. II.---Proferuntur argumenta ex huius libri titulo desumpta, quibus confici posse uidetur Firmianum Lactantium  non esse auctorem. 855
    Art. III.---Exponuntur alia argumenta quibus demonstrari potest hunc librum a Firmiano Lactantio non esse profectum, et iis opposita diluuntur. 859
    Art. Iu.---Exponuntur alia argumenta ex uariis Cecilii opinionibus petita, quibus ostenditur hunc librum a Firmiano Lactantio non esse scriptum. 865
    Art. u.---De Donato, cui liber nuncupatur, ac tribus iudicibus Flaccino, Hierocle et Priscilliano, quorum iussu uariis ille propter Christi confessionem suppliciis affectus est. 868
    Cap. III.---De uariis huius libri editionibus, uariarumque in illum obseruationibus et notis. 871
    Articulus primus.---De uariis huius libri editionibus. Ibid.
    Art. II.---De uariorum in hunc librum notis et obseruationibus. 872
    Cap. Iu.---Noue in hunc librum note et animaduersiones, ac primum de Christo Domino eiusque discipulis. 873
    Articulus primus.---Expenduntur ea que Cecilius tradidit de tempore et anno quibus Christus Dominus mortuus est, et utrum illius eadem ac Lactantii ea de re fuerit sententia. Ibid.
    Art. II.---De iis que Cecilius a Christo Domino ad uitam reuocato ad suum usque in celos ascensum acta fuisse commemorat. 875
    Art. III.---Utrum Cecilius recte dixerit Euangelium Christi, ineunte Neronis, siue Decii imperio, per omnes orbis terre partes fuisse disseminatum. 877
    Art. Iu.---Quid Cecilius censerit de Petri Romam aduentu, de tempore quo eadem in urbe supremum pontificatum tenuit, de miraculis ibidem ab illo editis, eiusque et Pauli apostoli interitu. 882
    Cap. u.---Examinantur ea que Cecilius de Christianorum moribus et quibusdam eorum dogmatibus tradidit. Ibid.
    Articulus primus.---Quantum christiani ab iis que gentium diis immolata erant abhorrent; utrum Maximinus imperator omnium primus iusserit cibos uenales diis antea libari quam mensis apponerentur, et de nobilissimo martyre qui uiuus ob conscissum Diocletiani edictum exustus est. Ibid.
    Art. II.---De summa christianorum potestate in demones, quos in sacrificiis a Diocletiano factis signo crucis dominice fugauerunt, ac utrum et quomodo fas eis fuerit his ethnicorum sacrificiis interesse. 886
    Art. III.---De crucis dominice signo quod Constantino Magno apparuit, et cuius uirtute insignem de Maxentio reportauit uictoriam, ubi et de sacris imaginibus. 890
    Art. Iu.---De templis antiquorum christianorum eorumque possessionibus, de operum bonorum meritis, et utrum Cecilius aliquid de Christi millenario in terris regno tradiderit. 891
    Cap. uI.---De primis Ecclesie christiane persecutoribus eorumque interitu. 893
    Articulus primus.---Quam recte Cecilius asserat primam in christianos persecutionem a Nerone Augusto fuisse excitatam; quam inepte a Tollio mendacii propterea accusetur, quod huius persecutionis causam in Petri apostoli predicationem refundat, asseratque Neronis corpus caruisse sepultura, quo iure Cecilius eos delirationis arguat, qui eumdem Neronem Antichristi precursorem fore finxerunt. Ibid.
    Art. II.---De Domitiano, secundo Ecclesie persecutore, eiusque interitu, atque euersis imaginibus et honorum titulis. 897
    Art. III. Utrum Cecilius recte dixerit Romanos imperatores a Domitiano usque ad Decium fuisse bonos principes, et tunc christianorum Ecclesiam nullos passam esse inimicorum impetus, ac inde colligi possit Lactantium non esse huius libri auctorem. 900
    Cap. uII.---De aliis christiane Ecclesie persecutoribus. 904
    Articulus primus.---De Ecclesie persecutione excitata ab imperatore Decio, eiusque funesta morte. Ibid.
    Art. II.---De ualeriani imperatoris persecutione, eiusque ignominiosa seruitute, ac pelle post mortem detracta. 905
    Art. III.---De persecutione in christianos ab Aureliano imperatore commota, eiusque interitu. 907
    Cap. uIII.---De ultimis Ecclesie christiane persecutoribus, ac primum de Diocletiano. 908
    Articulus primus.---De triplici Diocletiani, Dioclis et Iouii nomine, eiusque patria, auaritia et timiditate; de alio imperatore et duobus Cesaribus ab eo ob timiditatem creatis; utrum Hispaniam Constantio dederit regendam, quantis exactionibus et tributis omnes oppresserit; de illius, donec christianos uexare ceperit, maxima felicitate,  et utrum ceteris principibus melior utiliorque reipublice fuerit. Ibid.
    Art. II.---De persecutionis a Diocletiano in christianos commote preludiis et exordio, quam ob causam, quibusue consiliis ad eos uexandos impulsus fuerit. 912
    Art. III.---Quo anno, mense et die Diocletianus christianos torquere ac prosequi adorsus sit. 914
    Art. Iu.---De ecclesia Nicomediensi persecutionis initio et iussu Diocletiani euersa, deque huiusce imperatoris edicto in christianos protinus promulgato, de uno et altero regii palatii incendio, quis illius auctor ac quomodo inde Galerius Diocletianum ad christianos crudelius uexandos accendere conatus sit. 916
    Art. u.---Quomodo Diocletianus seuierit in Priscam et ualeriam, in eunuchos potentissimos, et qui isti fuerint, item in presbyteros ac ministros cum omnibus suis, atque in omnis sexus et etatis homines. Necnon in domesticos, ac qua ille aliique iudices seuitia uniuersos ad sacrificia falsis diis facienda cogere conati sint. 919
    Art. uI.---Quanta Diocletiani iussu fuerit in prouinciis Galerio et Herculio subiectis, christianorum carnificina; contra uero quomodo Constantius ecclesias dirui passus, christianos in Galliis incolumes, persecutionisque immunes seruauerit. 922
    Art. uII.---De Diocletiani uicennalibus, ac quando Rome celebrata fuerint; cur inde festinanter exierit, Rauennamque ueniens, ac leui morbo correptus, nonum ibi susceperit consulatum; quo sensu inde Nicomediam per ripam strigam contendisse, ibique morti sopitus, in dementiam incidisse dicatur. 925
    Art. uIII.---De colloquio quo Galerius Diocletianum imperio cedere cegit; utrum recte illi proposuerit Nerue imperatoris exemplum; quanta in hoc colloquio insolentia Galerii et Diocletiani timiditas; an recte Cecilius asserat Constantinum ibi fuisse presentem, ac Diocletianum a Galerio impulsum et coactum sese abdicauisse imperio. 927
    Art. IX.---Ubi et quomodo Diocletianus Maximum induerit purpura, eumque ac Seuerum, repulso Constantino, Cesares renuntiauerit; utrum uera sit ea de re Cecilii opinio; quem in locum Diocletianus, deposito imperio, sese receperit, et ubi Licinius, eo presente, factus sit imperator. 930
    Art. X.---Utrum ea uera sint, que Cecilius narrat de priuata Diocletiani uita, atque utrum ob negatum ipsi filie sue ualerie exulantis reditum, et euersas statuas merore et fame consumptus interierit. 932
    Cap. IX---De Diocletiani uxore Prisca, et eius filia ualeria. 935
    Articulus primus.---Quam rara Prisce et frequens ualerie apud auctores antiquos mentio: utrum ambe christianam religionem professe sint. Ibid.
    Art. II.---De ualeria et Candidiano ab ea ob sterilitatem adoptato; cur illa post Galerii uiri sui mortem, Licinio relicto, confugerit ad Maximinum, eiusque nuptias reiecerit. De nigris uiduarum luctus sui tempore uestibus, ac utrum nulla imperatoris uxor secundo marito antea unquam nupserit. 937
    Art. III.---De Prisce et ualerie exilio, ac trium nobilium feminarum, huius amicarum, et Iudei cuiusdam, qui eas adulterii falso accusauerat, atque earumdem Prisce et ualerie supplicio et interitu. 940
    Cap. X.---De Maximiano Herculio imperatore. 942
    Articulus primus.---Quando et ubi Maximianus Herculius factus sit imperator; que eius cum Diocletiano consensio, quantaque illius auaritia ac libido, et ubi imperium primo deposuerit. Ibid.
    Art. II.---Quomodo Maximianus Herculius, resumpta purpura, Romam obsidione liberauerit et uenerit ad Constantinum, quem, collocata ei in matrimonium minore filia, decipere conatus est; de secundo illius Romam reditu, ubi Maxentium imperio priuare frustra conatus, inde ignominiose eiectus fuit. 944
    Art. III.---Qua ratione Maximianus Herculius, ad Constantinum regressus, sese rursus purpura exuit, atque decepto Constantino eam tertio sumpserit, posteaque occupauerit Massiliam; ex qua ab illo expulsus est; ac quibus tandem dolis illum interficere molitus, penas laqueo dederit, et de euersis eius statuis. 945
    Cap. XI. De Maxentio imperatore. 948
    Articulus primus.---De Maxentii imperatoris parentibus, ac que et quanta illius uitia; quomodo, ubi et a quibus factus sit imperator; quo sensu ille et Constantinus Magnus filii Augustorum appellentur; que fuerit regis salutatio, et quid nomen priuatus significet. Ibid.
    Art. II.---An et cur Maxentius, structis sibi a patre suo Herculio insidiis liberatus, bellum Constantino indixerit; de illius cum Maximino federe, de maxima exercitus eius  multitudine, illiusque superstitione, ac primo aduersus Constantinum prelio. 951
    Art. III.---Utrum ea uera sint que Cecilius tradidit de prelio quo Maxentius a Constantino Magno uictus est; quo ille ex ponte in Tiberim deiectus, ac quo anno interierit; an absolutis quenquennalibus. 953
    Cap. XII.---De Maximiano Galerio imperatore. 955
    Articulus primus.---De Maximiani Galerii patria, parentibus, uxore, fera barbarie, immani corporis mole; de Romule matris eius superstitione, ac difficili ea de re Cecilii loco; de uictoria quam Galerius reportauit a Narseo, ac Cesaris nomine quod insolenter detrectauit. Ibid.
    Art. II.---Quomodo Galerius Diocletianum in Christianos seuire, et imperio cedere cegerit; quid ei tunc exprobrauerit; quanta iniquitate libertatem omnibus auferre conatus sit, ac contra leges iusserit torqueri decuriones, primores ciuitatum, egregios et perfectissimos, item matresfamilias nobiles rapi in gyneceum, domesticos et administratores lancea emendari, et uerberandos distendi ad palum in stabulo. 957
    Art. III.---Quantis Galerius et quam horrendis cruciatibus christianos aliosque necauerit, ac quomodo tentauerit omnes litteras et litteratos exterminare, iudicesque instituere militares. 960
    Art. Iu.---De immensis penitusque intolerandis exactionibus, censibus, capitationibus et tributis, quibus Galerius omnes subditos suos obruit, et ad extremam paupertatem redegit, ac de mendicis quos in mare iussit submergi. 963
    Art. u.---Quas Galerius Constantino Magno struxerit insidias; quid sit sigillum, quo hic accepto ad patrem rediit; qua Galerius tristitia didicerit hunc et Maxentium imperatores factos, et laureatam Constantini imaginem acceperit; quomodo Romam obsidere conatus sit; qua confusione inde discedens permiserit Italiam a militibus uastari, ac quomodo Licinium et Maximinum imperatores nuncupauerit. 966
    Art. uI.---De extremo ac pudendo Galerii morbo et edicto quod iamiam in Christianorum gratiam publicauit. 969
    Art. uII.---Ubi et quando Galerius, postquam uxorem et filiam Licinio commendasset, mortuus est, ac de filio eius Candidiano. 971
    Cap. XIII.---De Seuero et Maximino imperatoribus. 973
    Articulus primus.---Que fuerint Seueri patria et uitia, a quo et quomodo Cesar ac deinde imperator creatus sit; quoue mortis genere, post obsessam Romam, a suis desertus, uitam finierit, et de Seueriano eius filio. Ibid.
    Art. II.---De Maximini patria, uario nomine, parentibus, professione, ebrietate; quomodo scutarius, protector, tribunus, Cesar et imperator factus fuerit, ac quid sit Campus Martius. 975
    Art. III.---Quomodo Maximinus post Galerii mortem in prouincias inuadere molitus, pacem cum Licinio fecerit, ac sustulerit indulgentiam christianis communi titulo datam; cur sacerdotes maximos candidis chlamydibus ornatos, ubique constituerit iusseritque Christianorum mutilari membra, et uenalia omnia animalia a sacerdotibus ethnicis immolari. 978
    Art. Iu.---De immensis exactionibus ac tributis, quibus Maximinus omnes, tam gentiles quam christianos, penitus oppressit 981
    Art. u.---De effrenata ac perdita Maximini libidine. 983
    Art. uI.---Cur et quomodo Maximinus bellum Licinio indixerit uictusque sit; quo etiam modo in Tauri montis angustias fugerit, ac deinde conatus fuerit sese Tarsi in Cicilia defendere ac tueri. 985
    Art. uII.---De funesta Maximini morte, ac quamdiu regnauerit, quoue anno mortuus sit. 987
    Art. uIII.---De Maximini uxore et liberis, ac funesta eorum morte. 988
    Cap. XIu.---De Licinio imperatore. 990
    Art. primus.---De Licinii patria, parentibus, uitiis, eiusque cum Galerio familiaritate; utrum ab eo Cesar simul et imperator factus sit, ac Galerius moriens ei coniugem suam et filiam in manus tradiderit. Ibid.
    Art. II.---De Licinii et Maximini discordia, et pace facta; de eiusdem Licinii cum Constantia, Constantini Magni sorore sponsalibus et nuptiis; de rupta dehinc eum inter et Maximinum pace; de illorum prelio et precibus ab Angelo, quidquid Tollius dixerit, Licinio dictatis et insigni illius uictoria. 992
    Art. III.---De edicto quod Licinius pro restituenda christiane Ecclesie pace publicauit. 993
    Art. Iu.---Quomodo Licinius Maximinum insecutus ad necem sibi Tarsi in Cilicia consciendam compulerit, ac summa rerum potitus omnem superiorem tyrannorum stirpem  omnesque eorum liberos extirpauerit, ubi inprimis de ualerio. 996
    Cap. Xu.---De Constantio Chloro et Constantio Magno imperatoribus. 999
    Articulus primus.---Quam eximie fuerint Constantii Chlori uirtutes; quando Cesar factus et Maximiani Herculii gener; an et quomodo christianos tempore persecutionis in Gallis seruauerit incolumes, ac passus sit ecclesias dirui; cur factus sit primus imperator, etsi a Galerio contemptus; ac quomodo Constantino ad se reuerso imperium tradiderit, et ubi mortuus sit. Ibid.
    Art. II.---De Constantini Magni parentibus, patria, eximiis corporis animique dotibus, ubi educatus; quanta aliorum, atque in primis Galerii in illum inuidia, quibusue insidiis ab eis appetitus fuerit. 1001
    Art. III.---Utrum Constantinus Magnus Diocletiani, sicut Cecilius narrat, et Galerii colloquio presens fuerit, cognoueritque creandos Cesares, seque ab hac nuncupatione ignominiose repellendum. 1003
    Art. Iu.---Quomodo Constantinus contra Galerii uoluntatem ad Constantium patrem suum iamiam moriturum redierit, et utrum ab illo, uel ab aliis Cesar simulque Imperator factus sit. 1005
    Art. u.---Quantum Constantinus christianis fauerit; cur Maximianus Herculius ad eum uenerit, eique desponderit ac connubio iunxerit filiam suam minorem; cur ad eum reuersus sit, quasue illi aduersus barbaros pugnaturo parauerit insidias; quomodo hic ab illo Massilia capta ueniam impetrarit, atque illum postea in lecto occidere frustra molitus fuerit, et quam insignem Constantinus de Maxentio uictoriam, uiso mirabili crucis signo, reportauerit. 1007
    Art. uI.---De triumphali Constantini in urbem Romam ingressu, eique decreto a romano Senatu primi nominis titulo; quamdiu ille postea Rome manserit, et ubi sororem suam Constantiam in matrimonium Licinio collocauerit, ac de restituta ab utroque christiane Ecclesie pace ac tranquillitate. 1009
    Disquisitiones dogmatice in Lactantium, siue de eius circa religionem sentiendi et argumentandi ratione. 1011
    Caput primum.---De religione generatim spectata. Ibid.
    Articulus primus.---Unde religionis et superstitionis nomen deriuatum, ac utrum Cicero ueram dederit utriusque illius nominis etymologiam. Ibid.
    Art. II.---Que sit uera religio, et quam inseparabili nexu cum iustitia ac sapientia coniuncta sit. 1014
    Art. III.---Religionem non metus causa introductam, sed a Deo institutam et insitam homini, qui idcirco corpus habet erectum, uocaturque grece , ac religione potissimum a belluis distinguitur, hisque contraria Epicuri argumenta soluuntur. 1018
    Cap. II.---Expenduntur argumenta quibus Lactantius solam religionem christianam ueram esse demonstrat. 1022
    Articulus primus.---Examinantur Lactantii argumenta quibus christianam religionem ueram esse demonstrat ex sacrorum nostrorum uatum oraculis, quibus predixerunt fore ut Christus, Dei Filius, homo fieret et ex uirgine nasceretur. Ibid.
    Art. II.---Quibus sacrorum prophetarum oraculis Lactantius predictum fuisse demonstret fore ut Christus ex Dauidis familia nasceretur, et utrum recte dixerit urbem Hierosolymam suum a Salomone accepisse nomen. 1029
    Art. III.---Quibus prophetarum oraculis Lactantius demonstret prenuntiatum fuisse sempiternum Christi uere religionis auctoris sacerdotium. 1032
    Art. Iu.---De aliis Apollinis, Milesiis, sibyllarum et sacrorum prophetarum oraculis, quibus impia Iudeorum in Christum conspiratio, uaria tormenta ante mortem ei infligenda, mortis eius genus, solis eo moriente defectus, et eius ad uitam reditus prenuntiabantur, ac quantum inde christiane religionis ueritas stabilita sit. 1035
    Cap. III.---Quomodo Lactantius ueritatem christiane religionis asserat et confirmet ex ueris Christi miraculis, que a sacris nostris aliisque uatibus predicta fuerant. 1044
    Articulus primus.---Quanta euidentia Lactantius ostendat ueram esse Christi religionem, quam ille ueris miraculis, ab Isaïa et sibylla designatis, confirmauit. Ibid.
    Art. II.---Quam inuicte Lactantius christiane religionis ueritatem demonstret ex fugatis a Christo eiusque nomine ac crucis signo demonibus. 1046
    Art. III.---Diluuntur ethnicorum argumenta quibus frustra probare conati sunt ab Apollonio Tyaneo similia, ac maiora etiam quam a Christo fuisse miracula, aut hec ab apostolis, ut questum facerent, conficta. 1051
     Cap. Iu.---Examinantur alia argumenta quibus christiane religionis ueritas a Lactantio stabilitur. 1053
    Articulus primus.---Quam perspicue Lactantius demonstret ueram esse christianam religionem ex Iudaice legis abrogatione, ac Christiane institutione propagatione et sanctitate. Ibid.
    Art. II.---Quam luculenter Lactantius christiane religionis ueritatem aperuerit ex dirissimis martyrum suppliciis; ad extremum usque uite spiritum, non sine diuine gratie auxilio, constantissime toleratis. 1059
    Art. III.---Soluuntur contraria gentilium argumenta quibus probare conabantur christianos ui, penis et tormentis ad maiorum religiones reuocandos; quia iniquus foret Deus, qui eos in egestate et inopia degere permittit. 1064
    Art. Iu.---Diluuntur alia ethnicorum argumenta petita ex quorumdam christianorum lapsu, ac Reguli et Mutii in acerba morte constantia, ac quia christianos publicarum calamitatum causam esse dicebant. 1067
    Cap. u.---De sacris ueteris et Noui Testamenti libris eorumque auctoribus, ex quibus Lactantius hausit christiane religionis instituta et documenta. 1070
    Articulus primus.---De sacre Scripture in uetus et Nouum Testamentum diuisione, diuinoque sacrorum prophetarum afflatu. Ibid.
    Art. II.---De Scripture sacre antiquitate, ac primo utrum Lactantius recte definiat quando ac quomodo Moyses Isrelitas ab Aegyptiaca seruitute liberauerit; quid statuat de angelo eos precedente, et aquam scindente, ac de miraculis in deserto ab eodem Moyse factis, et ubi ac quare legem Isrelitis dederit, ac quandonam mutato Hebreorum nomine Iudei, et terra eorum Iudea appellari ceperint. 1071
    Art. III.---Quot annis Moyses Troianam cladem antecesserit, et de aliorum prophetarum ac regum seu principum sub quorum imperio hi floruerunt etate; quot elapsis post Troianum excidium annis Dauid et Salomon regnauerint, ac quot inde usque ad Christi tempus numerentur; utrum Zacarias fuerit ultimus propheta, et quot ab eius etate usque ad Christi mortem anni fluxerint; quam recte Lactantius ex hac chronologia concludat sacros uates sua omnia de Christo oracula longe antea edidisse, quam ille homo factus sit. 1074
    Art. Iu.---De libris Moysis et Iosue, qui primum Auses, ac deinde Iosue est cognominatus; de libris Regum, seu Basilion, de libris Esdre ac Nehemie. 1079
    Art. u.---De Psalmis, de Libris Ecclesiastici, Sapientie, Prouerbiorum, Salomoni adscriptis, ac de quibusdam citatis a Lactantio uerbis, que nunc in sacro textu desiderantur. De libris Isaie, Ieremie, Danielis, Osee, Amos, Michee, Malachie, Zacarie; de primis Ioannis euangeliste uerbis, de Pauli ad Ephesios Epistola et Apocalypsi. 1084
    Art. uI.---Cur et quomodo Lactantius testimoniis sacre Scripture ad informandos Christianos, ac Iudeos Gentilesque refellendos utatur. 1084
    Appendices ad scripta sanctorum pontificum romanorum, Marcellini, Marcelli, Eusebii et Melchiadis qui in tomo sexto memorantur. 1085
    Appendix prima, ad sanctum Marcellinum papam. Ibid.
    Epistola prima, Marcellini pape ad Salomonem episcopum. Ibid.
    Confutatur error dicentium Patrem esse Filio maiorem, etc. Ibid.
    Appendix secunda ad sanctum Marcellum. 1089
    Epistola II.---Marcellini pape ad orientales episcopos. Ibid.
    Ut laico clericum non liceat accusare. Ibid.
    I.---De contentionibus inter christianos ortis ad ecclesiam deferendis. Ibid.
    II.---Quod maior a minori iudicari non debeat, nec episcopi ullum preiudicium inferre pontifici a quo consecrari probantur. 1090
    III.---Quod clericus absque permissu episcopi sui neminem ad iudicium seculare trahere presumat, nec laico quemlibet clericum accusare liceat. Ibid.
    Iu.---Quod iniustum iudicium metu regis, uel iussu, a iudicibus factum non ualeat, et quod statuta infidelium delebuntur. 1091
    Epistola prima Marcelli pape ad episcopos Antiochene prouincie. 1092
    De Romane Ecclesie primatu et auctoritate, etc. Ibid.
    Epistola II Marcelli pape I, ad Maxentium tyrannum. 1096
    Commonet tyrannum ut desinat seuire in christianos. Ibid




FINIS TOMI SEPTIMI





INDEX AUCTORUM LIBRORUMQUE QUAE IN OPERIBUS LACTANTII, ADIECTISQUE ANIMADuERSIONIBUS, CITANTUR, LAUDANTUR ET EMENDANTUR. NUMERUS ROMANUS TOMUM, ARABICUS PAGINAM INDICAT. [16Kb]



A
    A Ben Esra, I, 331.
    Abbas a S. Hilario, II, 604, 606 et passim infra.
    Acacius, I, 922, 953.
    Acta SS. Agapes, Chionie et Irenes, martyrum, II, 319, 363.
    ---Crispi, II, 216, 698.
    ---S. Georgii, martyris, II, 318, 321.
    ---SS. Indis et Domne, mart., II, 315, 321, 449.
    ---S. Marcelli, centurionis, II, 369, 694.
    ---Marie, ancille Tertulli, II, 315.
    ---S. Mauritii et sociorum, II, 311.
    ---Purgationis Felicis, episcopi Aptungit., II, 336, 355.
    ---S. Ponti, mart., II, 306, 315, 478.
    ---S. Sabe, gothi, mart., II, 363.
    ---SS. Saturnini, Datiui, etc., mart., II, 317, 319, 359, 362, 700, 703, 704.
    ---Sauini, episcopi et martyris, II, 316, 412, 480.
    ---Seraphie, uirg. et mart., II, 229, 474.
    ---Sergii et Bacchi, II, 363.
    ---S. Susanne, II, 320, 694.
    ---SS. Tarachi, Probi et Andronici, II, 466, 521, 540.
    ---SS. Terentii, Africani, et sociorum, II, 363.
    ---Theodori Amaseni, II, 363.
    ---S. uari, mart., et sociorum, II, 363.
    Ado uiennensis, I, 475, 968. II, 475, 511, 521, 541, 542, 543, 566.
    Adrianus, papa, I, 914.
    Adrichomius, I, 504.
    Aelianus, I, 249, 272, 288, 578, 621, 786, 890, 898, 904, 908, 910. II, 36, 94, 420, 485, 548.
    Aelius Spartianus, I, 193, 621. II, 335, 396, 397, 427, 478, 520, 556, 653, 714, 723, 724.
    Aesopus, II, 94.
    Agathias, I, 789, 1007. II, 482, 486, 487.
    Agrarie rei scriptores, II, 303, 394, 405, 415, 418, 529.
    Albaspineus, II, 574.
    Albertus magnus, I, 939, 967.
    Alciatus, I, 455, 473, 475, 902, 905, 955, II, 382.
    Alcinous, I, 140.
    Alexander papa, I, 993.
    Alexander Alensis, I, 917, 923, 924, 926, 936, 938, 939, 954, 973.
    Alexander ab Alexandro, I, 141, 194, 204, 219, 455, 613, 712, 934.
    Allix, II, 598.
    Almagesti, I, 355.
    Almain, I, 973.
    Almelouen , II, 198, 206, 208, 212, 215, 222, 230, 231, 232, 255, 262, 266, 268.
    Alphonsus de Castro, I, 381, 540, 989, 998, 1013.
    Ambrosius , I, 158, 295, 306, 328, 418, 427, 451, 472, 477, 533, 543, 571, 607, 621, 674, 685, 707, 721, 782, 889, 894, 923, 926, 928, 933, 937, 953, 965, 970, 975, 987, 993, 998, 1006, 1008, 1012. II, 12, 94, 206, 210, 263, 308, 371, 395, 408, 533, 604, 671, 704.
    Ammian. Marcellinus, I, 229, 333, 511, 779, 786, 789. II, 308, 310, 313, 314, 320, 378, 392, 398, 405, 408, 410, 412, 418, 421, 422, 423, 425, 426, 428, 461, 464, 477, 478, 483, 484, 486, 488, 489, 491, 492, 496, 497, 501, 506, 512, 513, 516, 521, 533, 534, 535, 541, 549, 555, 564, 565, 568, 583, 586.
    Ammonius, I, 916. II, 551.
    Amos propheta, I, 511, 911, 970.
    Anacreon, I, 748. II, 45.
    Anastasius bibliothecarius, I, 978. II, 272, 375.
    Anaxagoras, I, 123, 131, 134, 634.
     Andreas Cesariensis, II, 395.
    Andreas Patricius, I, 212, 901, 903, 947, 951, 955, 992 996, 1000.
    Angeloni , II, 483.
    Ansbertus, I, 1009.
    Anselmus , I, 923, 943, 978.
    Anthologia, II, 511.
    Antimachus, I, 141.
    Antoninus , I, 977, 1010.
    Antoninus martyr, II, 495.
    Antoninus philosophus, I, 405, 407, 725. II, 466, 531.
    Antonius Augustinus, 580, 888, 894, 915, 991. II, 382, 383, 393, 408, 435.
    Aphtonius, I, 208.
    Apollinarius, I, 928.
    Apollodorus, I, 159, 161, 208, 249, 894, 895, 897, 901, 908, 910. II, 142.
    Apollonius, I, 159, 161, 177, 184, 418, 422, 896. II, 465.
    Apollonii scholiastes, I, 181, 184. II, 465.
    Appianus, I, 276, 292, 310, 655, 910, 921. II, 479, 509, 534.
    Apuleius, I, 122, 132, 136, 140, 146, 158, 168, 175, 177, 203, 270, 332, 337, 387, 490, 511, 534, 618, 674, 691, 729, 777, 783, 795. II, 45, 46, 252, 413, 426, 429, 458, 466, 499, 539, 576, 577, 655.
    Aquila, I, 137, 971, 975.
    Arabs interpres, I, 247.
    Aratus, I, 132, 312, 354, 564, 565. II, 73.
    Arboreus , I, 1008.
    Archytas, I, 706.
    Arethas, I, 1012.
    Aristides, I, 224, 547. II, 531, 533, 541.
    Aristobulus, I, 451, 459.
    Aristochius, II, 142.
    Aristenetus, II, 46.
    Aristophanes, I, 162, 412.
    Aristophanis scholiastes, I, 995. II, 498, 541.
    Aristoteles, I, 122, 134, 135, 158, 166, 169, 171, 225, 310, 315, 332, 353, 355, 363, 374, 395, 418, 420, 421, 427, 457, 469, 472, 549, 578, 596, 604, 687, 704, 705, 714, 715, 716, 720, 735, 742, 751, 776, 787, 792, 885, 889, 890, 893, 904, 916, 929, 931, 938, 940, 941, 946, 949, 951, 952, 953, 955, 963, 996, 997, 998, 999, 1001, 1004. II, 14, 16, 26, 30, 39, 42, 45, 47, 48, 52, 53, 54, 55, 56, 58, 60, 61, 63, 68, 92, 94, 95, 101, 113, 118, 129, 278, 397, 400, 402, 414, 517, 672.
    Arnobius, I, 125, 133, 138, 156, 160, 161, 162, 163, 165, 169, 173, 174, 175, 177, 178, 179, 190, 202, 205, 206, 215, 220, 222, 227, 230, 234, 236, 243, 244, 245, 246, 247, 252, 256, 258, 259, 262, 273, 291, 317, 337, 340, 349, 415, 558, 577, 579, 589, 591, 592, 636, 708, 710, 712, 715, 747, 801, 894, 897, 899, 900, 906, 907, 909, 911, 912, 913, 914, 916, 918, 921, 934, 941, 942, 988. II, 45, 98, 211, 215, 231, 308, 314, 403, 406, 422, 424, 449, 473, 474, 493, 494, 496, 497, 499, 501, 540, 572, 586, 604, 621, 737.
    Arrianus, I, 163, 333, 534, 584. II, 475.
    Artemidorus, I, 238, 256, 271, 537. II, 72.
    Asclepiades, I, 461, 748.
    Asclepius, I, 336, 729, 730, 939.
    Asconius Pedian., I, 696, 898, 948. II, 399, 521, 771.
    Asterius Amazenus, I. 156, 177. II, 474, 483.
    Athanasius, I, 152, 156, 193, 231, 232, 281, 615, 638, 762, 928, 938, 973, 994, 1003. II, 210, 743.
    Atheneus, I, 217, 219, 246, 363, 394, 407, 416, 618, 620, 664, 667, 698, 900, 904, 935, 948, 950, 951. II, 482, 511, 697.
    Athenagoras, I, 192, 230, 917. II, 727.
    Auctor anonymus de uita Constantini, II, 528.
     ---Dissertationis historice de uisione Constantini, II, 559.
    ---Epitomes temporum apud Scalig., II, 483.
    ---Etymologici magni, II, 475, 485, 498, 540.
    ---Expositionis Symboli Apostolorum, I, 989.
    ---Expositionis totius mundi, II, 490.
    ---Ignotus de Consulibus, II, 359.
    ---Notarum ad Dictyn Cretensem, II, 739.
    ---De pontificibus, II, 359.
    --- , II, 488.
    ---Thesauri lingue latine, I, 899.
    ---uite S. Artemii, II, 369.
    ---uite S. Damasi, II, 549.
    ---uite S. Procopii, mart., II, 335.
    ---uite Sept. Seueri, II, 398.
    Augustinus , I, 117, 123, 124, 125, 129, 132, 133, 134, 135, 141, 161, 164, 174, 176, 177, 186, 189, 192, 194, 195, 200, 204, 206, 208, 213, 214, 215, 219, 220, 221, 223, 224, 227, 233, 234, 235, 243, 244, 247, 250, 258, 261, 266, 277, 278, 290, 291, 295, 302, 307, 315, 317, 319, 325, 327, 332, 333, 334, 336, 337, 338, 339, 352, 353, 356, 363, 371, 375, 394, 405, 407, 408, 413, 414, 416, 424, 425, 426, 437, 440, 442, 443, 451, 459, 461, 465, 468, 469, 470, 471, 472, 473, 474, 475, 478, 484, 485, 491, 496, 498, 501, 505, 506, 508, 511, 517, 520, 524, 533, 536, 537, 541, 542, 544, 547, 552, 556, 563, 565, 571, 585, 588, 593, 602, 635, 638, 645, 647, 662, 667, 681, 687, 691, 698, 707, 710, 719, 721, 723, 726, 728, 731, 741, 747, 761, 764, 774, 780, 781, 782, 783, 784, 787, 788, 801, 809, 810, 889, 890, 891, 892, 896, 897, 899, 901, 903, 906, 919, 920, 923, 927, 928, 929, 930, 932, 934, 935, 936, 937, 938, 940, 942, 951, 953, 954, 956, 962, 963, 965, 966, 967, 968, 970, 974, 975, 984, 986, 987, 988, 990, 992, 993, 995, 997, 1001, 1005, 1006, 1007, 1008, 1009, 1010, 1012, 1014, 1015, II, 13, 54, 68, 99, 101, 117, 196, 197, 210, 215, 301, 304, 309, 315, 316, 362, 373, 393, 395, 404, 414, 477, 494, 541, 576, 609, 619, 629, 683.
    Augustinus Eugubinus, I, 888, 890, 960, 966.
    Augustinus Steuchus, I, 129, 149, 375, 376, 461.
    Auicenna, I, 928.
    Aul. Gellius. uid. GELLIUS.
    Aurel. uictor, I, 180, 181, 206, 244, 931. II, 201, 207, 223, 234, 236, 271, 272, 299, 306, 309, 312, 313, 320, 330, 331, 333, 336, 338, 340, 343, 344, 348, 349, 351, 352, 355, 357, 360, 361, 366, 367, 375, 376, 378, 396, 397, 412, 417, 441, 442, 452, 456, 458, 460, 462, 477, 480, 481, 483, 485, 486, 487, 489, 490, 491, 492, 506, 507, 509, 510, 512, 513, 514, 515, 522, 525, 526, 528, 535, 537, 543, 544, 552, 554, 562, 563, 565, 568, 581, 638, 639, 640, 641, 653, 654, 656, 659, 660, 662, 667, 668, 703, 710, 711, 712, 717, 719, 760, 770, 775, 809.
    Ausonius, I, 133, 641, 813, 906. II, 277, 395, 400, 617, 639.
    Aymo, I, 427, 937, 953, 1009. II, 490, 491, 531, 539, 540, 550, 554, 562, 568.

B
    Bacon , I, 968.
    Baleus, II, 471.
    Balduinus , II, 336, 413, 585.
    Baluzius, I, 116, 183, 231, 476, 542, 818. II, 190, et passim infra.
    Banierus, I, 173.
    Bannes , I, 938.
    Baronius, I, 542 638, 728, 905, 967, 987, 990, 1009. II, 300, 303, 304, 307, 316, 320, 323, 336, 339, 370, 375, 376, 445, 463, 473, 559, 619, 650, 702.
    Barthius, I, 115, 183, 217, 244, 503, 504, 528, 534, 673, 708. II, 392, 410, 482, 496, 500, 505, 565.
    Baruch propheta, I. 484, 975.
    Basilicorum libri, II, 373.
    Basilius , I, 153, 156, 266, 295, 307, 401, 427, 480, 685, 747, 770, 911, 918, 923, 924, 926, 928, 933, 938, 942, 953, 965, 969, 973, 995, 999, 1001, 1012. II, 12, 16, 83, 93, 118, 210, 491, 617, 695.
    Basnagius , I, 517, 518. II, 196.
    Battelly , II, 659.
    Baudelotius de Dairual, II, 498.
    Bauldri , II, 206 et passim infra.
    Bayle, I, 543.
    Beckius, II, 704.
    Beda, I, 427, 459, 460, 473, 474, 475, 782, 810, 923, 926, 932, 933, 937, 954, 956, 959, 960, 967, 968, 1006, 1007.
    Bellarminus, I, 638, 708, 728, 803. II, 585.
    Bergerus , II, 581.
    Bernardus , I, 330, 520, 615, 894, 935.
     Beroaldus, I, 204, 902; 999.
    Bessarion cardinalis, I, 889, 951.
    Betuleius. I, 141. II, 30, et utrobique passim infra.
    Beza, I, 504. II, 630, 757.
    Bion, I, 120.
    Birgerus rex, II, 417.
    Blanckardus, I, 216.
    Blaucanus , I, 428.
    Blondellus , I, 141, 145, 517.
    Blondus, I, 613.
    Boccatius, I, 801, 899.
    Bocharthus , I, 158, 163, 168, 173, 180, 184, 248, 328, 471. II, 420, 494, 495, 555.
    Beclerus, II, 395, 400.
    Bethius, I, 598, 946. II, 418, 595.
    Bethus, I, 972.
    Boherellus, II, 247, 275, 599, et passim infra.
    Bollandus , II, 320.
    Bonamicus , II, 55.
    Bonauentura , I, 802, 917, 923, 925, 926, 936, 937, 939, 954, 972, 973, 987, 988, 1011.
    Bongarsius , II, 677.
    Borrichius, I, 240, II, 431.
    Bosius, II, 384, 508, 538, 547.
    Bosquetus , II, 322.
    Bossuetius, episc. Meld., II, 694, 700, 723, 725, 730, 764, 781.
    Boxhornius, I, 217.
    Brasichellus, I, 152, 326, 330, 428.
    Brissonius, I, 136, 310, 888, 905, 910, 947, 992. II, 228, 412, 414, 418, 431, 516, 540, 766.
    Brodeus, I, 622, 894, 999.
    Brouwerus , II, 300.
    Buchireus , II, 300, 340, 438, 452, 473, 609.
    Buchnerus, II, 407, 413, 434.
    Bucholserus, I, 459.
    Budeus, I, 115, 143, 276, 299, 354, 359, 360, 455, 675, 897, 899, 909, 927, 929, 947. II, 382, 414.
    Bulengerus , II, 218, 324, 396, 539.
    Bulteau , I, 198.
    Burchardus, I, 133.
    Burnetus, II, 207, 485, 734.

C
    Ceremoniale episcop., II, 696.
    Cesar . uid. IULIUS.
    Cesarius, I, 426, 953.
    Caius iuriscons., I, 999. II, 385, 436.
    Calcagninus , I, 943.
    Calepinus, I, 325.
    Callimachus, I, 161, 166, 179, 898, 950.
    Callimachi scholiastes, I, 622.
    Callixtus , II, 395.
    Callixtus , I, 914. II, 318, 321.
    Calpurnius, I, 244. II, 41.
    Caluisius , II, 344, 359.
    Cambdenus. II, 234, 338, 340.
    Cangius , II, 201, 218, 226, 228, 233, 251, 268, 308, 315, 333, 337, 339, 347, 356, 362, 373, 400, 410, 411, 439, 445, 462, 483, 502, 504, 510, 511, 512, 523, 527, 532, 543, 559, 561, 654, 680, 686, 696, 699, 729, 744.
    Canisius, II, 323.
    Canterus (Guillelmus, I, 893, 895, 899, 900, 948.
    Canterus , I, 950, 1007.
    Canterus , I, 382, 433.
    Capellus , II, 575.
    Carion, I, 956,
    Carrio , I, 908.
    Cartesius , I, 354, 355, 751. II, 39.
    Casaubonus , I. 154, 163, 224, 238, 552, 640, 721, 773. II, 255, 272, 304, 317, 338, 340, 341, 356, 365, 375, 394, 397, 415, 467, 473, 480, 482, 486, 504, 508, 520, 542, 545, 571, 580, 794.
    Cassianus, I, 333, 334, 923, 924, 936, 937, 938, 943, 976.
    Cassiodorus, I, 406, 942, 967, 975. II, 328, 460, 504, 529, 641, 657, 682.
    Cassius iurisc., I, 999.
    Cassius Seuerus, I, 188. II, 518.
    Castalio , II, 304.
    Castellanus, II, 541.
    Catharinus I, 1008
    Cato, I, 176, 618, 706. II, 411.
    Catullus, I, 199, 896, 901. II, 485, 506, 508, 529, 790.
    Cebes, I, 641.
    Cedrenus, II, 259, 365, 377, 460, 482, 512, 724.
    Cellarius, I, 113, 143, 156, 183, 249, 254, 275, 291,  344, 360, 375, 378, 397, 449, 468, 475, 508, 569, 616, 629, 636, 681, 682, 683, 684, 687, 755. II, 25, 35, 41, 53, 241, 265, 266, 417.
    Cellier  I, 147.
    Celsus, I, 527, 645, 694, 774, 902, 995. II, 48, 49, 50, 52, 246, 418, 421, 771.
    Celsus iurisc. I, 894.
    Censorinus, I, 316, 325, 333, 647, 648, 930, 934, 944. II, 53, 54, 55, 56, 383, 428, 750.
    Chalcidius, I, 133.
    Chalucius, II, 410.
    Chartarius, I, 177.
    Cheureus, II, 486, 487, 495.
    Chiffletius , II, 299, 301, 323, 342, 346, 368, 369.
    Chimentelius, II, 480.
    Choulius, II, 560.
    Christmannus, II, 473.
    Christophorsonus, II, 250, 331, 333, 348, 353, 359, 362, 365, 374, 379, 778, 582.
    Chronicon Alexandrinum, alias Paschale, II. 306, 307-317, 325, 326, 332, 336, 349, 357, 360, 438, 439, 440, 442, 443, 445, 459, 466, 467, 481, 578, 580, 620, 641, 619, 687, 786
    Chronologia Monachi Altissiodorensis, II, 536.
    Chrysippus, I, 134, 142. II, 106
    Chrysostomus , I, 220, 295, 326, 328, 336, 410, 418, 426, 427, 474, 477, 517, 519, 520, 627, 635, 644, 685, 729, 770, 923, 926, 932, 935, 937, 939, 943, 953, 966, 968, 969, 971, 974, 975, 993, 1000, 1012. II, 13, 272, 329, 358, 374, 375, 395, 471, 534, 552, 617, 695, 729, 750, 835
    Ciacconius , I, 140, 183, 364, 889, 890, 898, 900, 906, 943, 945. II, 19, 314, 406.
    Cicero, I, 115, 119, 121, 122, 123, 125, 129, 130, 133, 134, 135, 137, 138, 139, 140, 141, 146, 153, 155, 157, 160, 162, 164, 165, 167, 173, 174, 176, 177, 179, 190, 193, 196, 197, 200, 201, 202, 204, 205, 207, 211, 212, 215, 217, 220, 221, 222, 223, 228, 234, 236, 242, 243, 255, 260, 263, 272, 273, 274, 275, 278, 279, 280, 281, 282, 285, 286, 288, 289, 290, 291, 297, 304, 308, 309, 314, 317, 318, 320, 321, 325, 332, 336, 337, 338, 352, 355, 358, 359, 361, 363, 364, 366, 368, 370, 371, 375, 376, 377, 379, 380, 382, 385, 387, 388, 389, 392, 394, 395, 401, 404, 407, 408, 409, 410, 411, 412, 415, 416, 418, 422, 423, 424, 425, 429, 431, 434, 436, 438, 439, 440, 441, 444, 457, 465, 468, 469, 493, 495, 502, 505, 523, 526, 528, 529, 531, 536, 540, 558, 565, 566, 567, 568, 569, 574, 576, 579, 583, 584, 588, 590, 595, 597, 601, 602, 604, 607, 608, 616, 619, 620, 621, 622, 623, 640, 641, 645, 650, 651, 655, 656, 657, 660, 661, 664, 667, 670, 671, 672, 673, 676, 677, 678, 687, 695, 696, 697, 700, 702, 704, 705, 706, 708, 721, 725, 726, 727, 728, 735, 739, 740. 742, 746, 747, 749, 751, 759, 760, 761, 762, 763, 764, 765, 766, 768, 769, 770, 774 779, 780, 781, 785, 786, 792, 803, 807, 822, 885, 888, 889, 893, 894, 895, 896, 897, 898, 899, 900, 901, 902, 903, 904, 905, 909, 915, 919, 920, 921, 930, 931, 935, 938, 940, 941, 942, 943, 944, 945, 946, 948, 949, 950, 951, 952, 955, 956, 988, 992, 993, 994, 995, 996, 997, 998, 999, 1000, 1001, 1003, 1004, 1005, 1006. II, 11, 12, 13, 15, 26, 30, 35, 38, 41, 44, 48, 57, 63, 66, 67, 71, 72, 79, 80, 84, 85, 86, 87, 92, 93, 96, 98, 99, 100, 101, 102, 103, 105, 107, 108, 112, 113, 114, 115, 117, 122, 124, 129, 132, 136, 137, 138, 141, 142, 195, 208, 211, 213, 218, 222, 223, 229, 231, 234, 239, 240, 243, 259, 265, 271, 301, 324, 364, 375, 379, 382, 384, 385, 390, 391, 397, 401, 402, 407, 413, 414, 415, 418, 419, 421, 423, 425, 454, 458, 471, 473, 474, 482, 485, 499, 502, 508, 520, 522, 527, 529, 532, 533, 536, 538, 539, 540, 545, 552, 562, 563, 566, 601, 603, 608, 609, 631, 632, 636, 643, 659, 661, 673, 677, 679, 681, 695, 699, 704, 705, 706, 709, 717, 719, 722, 725, 727, 735, 740, 741, 743, 749, 750, 752, 755, 759, 761, 766, 767, 768, 770, 773, 777, 792, 800, 801, 804, 810, 812, 815, 820, 824, 828, 834, 835.
    Ciriacus, I, 929, 931.
    Claudianus, I, 165, 205, 238, 241, 250-275, 280, 333, 628, 788, 801, 900, 920. II, 262, 277, 279, 280, 281, 282, 283, 398. 402, 414, 429, 450, 505, 573, 602.
    Cleanthes, I, 121, 134, 534.
    Clemens Alexandrinus. I, 119, 129, 134, 138, 153, 157, 161, 174, 222, 230, 235, 247, 256, 273, 315, 326, 333, 451, 592, 599, 618, 621, 622, 787, 789, 888, 895, 896, 906, 937, 954, 959, 965, 967, 975, 1007. II, 305, 497, 498, 499.
    Clemens Romanus, I, 472, 517, 621, 622, 802, 891, 1012
    Clemens Papa u. I, 917.
    Clericus , I, 253.
    Clusius, I, 155.
     Cluuerius , II, 351, 411.
    Coccius, I, 803.
    Codex Iuris Greco-Romani. II, 373.
    Codex Iustiniani, I, 165, 337. II, 216, 326, 327, 328, 335, 370, 441, 445, 470, 827, 828.
    Codex Theodosianus, I, 165. 454, 905, 914. 943. II, 45, 228, 232, 366, 371, 373, 376, 380, 381, 509, 510, 522, 536, 541, 549, 563, 683, 698, 728, 817, 818.
    Celius Rhodiginus, uide RHODIGINUS.
    Cointius , II, 445.
    Collatio Carthaginensis, II, 323, 373.
    Colomesius, II, 601, 604, 606, 659, 686, 694, 707.
    Columbus ., II, 194 et passim infra.
    Columella, I, 178, 222, 374, 439, 389, 929, 970. II, 95, 421, 433, 771.
    Coluthus, I, 161.
    Comestor  I, 933.
    Commodianus, II, 315, 323, 474, 696.
    Concilium Antiochenum, I, 974.
    ---Bituricense, I, 433.
    ---Bracharense, I, 433, 931.
    ---Carthaginense, I, 710, 752, 965, 994.
    ---Chalcedonense, I, 972.
    ---Constantinopolitanum, I, 972.
    ---Constantinopol. Iu., I, 915.
    ---Eliberitanum, al. Illyberit., I, 433. II, 315, 503, 574.
    ---Emeritanum, I, 433.
    ---Ephesinum, I, 994.
    ---Florentinum, I, 1013.
    ---Francofordiense, I. 915.
    ---Gangrense, I, 913.
    ---Hispaniense, I, 972.
    ---Laodicenum, I, 710.
    ---Lateranense, I, 925, 939, 973, 994.
    ---Leuomicense, I, 433.
    ---Mediolanense, I, 433.
    ---Mileuitanum, I, 931. II, 557.
    ---Nannetense, II, 499.
    ---Nicenum I., I, 466. 480, 482.
    ---Nicenum II, I, 914, 915, 938.
    ---Romanum, I, 994.
    ---Toletanum, I, 931, 994. II, 577.
    ---Triburtinum, I, 333.
    ---Tridentinum, I, 915, 994, 1013.
    ---Turonense, I, 710.
    ---uiennense, I, 917.
    Constantinus Harmenopulus, II, 373.
    Constantinus M. Imp., I, 891. II, 95, 228, 306, 307, 319, 331, 374, 512, 525, 710, 722.
    Constantinus Porphyrogeneta, II, 464, 513, 515, 525.
    Copernicus, I, 355, 943.
    Cordemoi, II, 62.
    Cordoua , II, 565.
    Corippus, II, 515.
    Cornarius, I, 237.
    Cornelius Fronto, II. 71.
    Cornelius a Lapide, II, 380.
    Cornelius Nepos, uid. NEPOS.
    Cottelerius , II, 191, 251, 362, 433.
    Couarruuias , I, 1010. II, 281.
    Crassetius , I, 147.
    Crinitus , I, 899, 903.
    Cuiacius , I, 905, 992. II, 19, 382, 384, 435.
    Cuneus, I, 483.
    Cuperus, II, 191, et passim infra.
    Cusa , I, 355, 943.
    Cuspinianus , II, 259, 306, 319, 359, 365.
    Cyprianus , I, 135, 140, 156, 160, 177, 192, 193, 200, 220, 221, 224, 259, 294, 295, 334, 335, 336, 341, 367, 462, 469, 472, 477, 478, 484, 486, 488, 503, 508, 510, 511, 530, 542, 563, 573, 624, 635, 673, 703, 707, 710, 711, 754, 801, 895, 899, 900, 912, 922, 937, 939, 960, 961, 963, 965, 966, 969, 970, 971, 972, 974, 975, 976, 977, 978, 979, 980, 982, 984, 986, 987, 989, 993, 998, 1016. II, 215, 218, 235, 323, 389, 394, 398, 408, 409, 412, 422, 423, 425, 430, 445, 574, 595, 596, 597, 625, 646, 687, 703, 704, 728, 747.
    Cyrillus , I, 130, 131, 243, 313, 410, 452, 459, 466, 474, 482, 781, 889, 893, 937, 956, 959, 960, 966, 967, 968, 969, 971, 974, 975, 986, 993, 1001, 1006. II, 210, 534, 708.

D
    Dalleus , I, 147.
    Damascenus , I, 155, 375, 405, 441, 890, 914, 915, 923, 928, 936, 937, 939, 972, 973, 985, 986, 1009. II, 474, 561.
    Daneus, II, 557.
    Daniel propheta, I, 409, 479, 516, 583, 788, 789, 790, 794, 911, 1008.
     Dauenantius, I, 396.
    Dauid propheta, I, 122, 127, 137, 151, 187, 266, 272, 277, 319, 427, 468, 479, 480, 481, 483, 485, 487, 491, 497, 498, 506, 508, 509, 513, 533, 611, 630, 645, 660, 679, 686, 691, 699, 725, 731, 747, 748, 759, 760, 761, 770, 782, 785, 799, 804, 916, 919, 933, 954, 967, 970, 975, 998, 1000, 1007. II, 397, 428, 596, 801.
    Dausquius, al. Dausqueius, II, 227, 411, 725, 739, 740.
    Decreta pontificum, I, 661, 1013.
    De Dieu , I, 504.
    Demetrius, I, 459.
    Demosthenes, I, 217, 661.
    Dempsterus, I, 135, 141, 203, 207, 217, 221, 226, 228, 234, 237. II, 401.
    Dialogus de claris Oratoribus, II, 369.
    Dickinson, I, 188.
    Dictys Cretensis, I, 431. II, 798.
    Didymus, I, 248, 249, 928.
    Digesta, II, 308, 337, 736.
    Dio Cassius, I, 137, 224, 333, 618, 902, 959. II, 199, 329, 395, 403, 408, 409, 413, 446, 452, 459, 468, 474, 475, 517, 518, 556, 578, 793, 687, 803.
    Dio Chrysostomus, II, 496, 997.
    Diodorus Siculus, I, 157, 159, 160, 161, 163, 171, 180, 187, 206, 213, 214, 233, 235, 237, 243, 248, 270, 314, 329, 387, 426, 472, 621, 622, 786, 787, 894, 895, 899, 900, 903, 907, 908, 920, 930, 935. II, 482, 556, 697.
    Diodorus Tharsensis, I, 934, 943.
    Diogenes, I, 669. II, 64.
    Diomedes, II, 62, 404, 421, 491.
    Dionysius Alexandrinus, I, 890, 914, 926, 939, 942, 973, 1013. II, 482, 533.
    Dionysius Halicarnasseus, I, 143, 145, 181, 195, 200, 201, 228, 230, 236, 241, 243, 246, 286, 288, 290, 291, 569, 613, 662, 663, 891, 892, 899, 901, 904, 907, 920, 921, 941, 996. II, 54, 253, 498, 501, 502, 796.
    Discorides, I, 727, 1000.
    Dodwellus, II, 219, 250, 305, 318, 321, 322, 376, 440, 449, 452, 476, 577, 585, 626, 643, 645, 647, 651, 658, 674, 675, 676, 681, 700, 704, 707, 710, 722, 723, 730, 732, 742, 745, 746, 775, 786, 787, 788, 792, 793. et passim infra.
    Donatus, I, 712, 727. II, 525, 585, 661.
    Donius , II, 546.
    Dorotheus, I, 459.
    Douza , I, 454, 579.
    Drusius, I, 137, 326, 471, 472, 501.
    Duarenus, I, 204, 902.
    Du Cange, uid. Cangius.
    Duns , uid. Scot.
    Dupin , I, 147.
    Durandus, I, 936, 937, 954, 973.
    Durantius , I, 989.

E
    Egesippus, uid. Hegesippus.
    Elias Cretensis, I, 233, 426, 427, 943, 953.
    Elias propheta, I.
    Elmenhorsthius , I, 119, 121, 132, 134, 135, 155, 157, 159, 160, 162, 165, 206, 244, 256, 492, 496, 547, 573, 708, 801. II, 89, 314, 409.
    Empedocles, I, 320, 929. II, 69.
    Ennius, I, 174, 178, 182, 189, 190, 201, 211, 232, 548, 580. II, 35, 111, 401, 668, 756.
    Ephrem , I.
    Epictetus, I, 120, 132, 222, 419, 654, 726.
    Epicurus, I, 120, 316, 398, 403, 434, 736, 778, 945, 949. II, 64, 86, 123, 126.
    Epiphanius , I, 119, 131, 157, 165, 169, 171, 176, 178; 247, 273, 282, 320, 327, 334, 336, 356, 359, 363, 381, 405, 418, 421, 459, 477, 480, 484, 517, 524, 542, 555, 638, 741, 748, 784, 800, 896, 899, 917, 923, 928, 939, 968, 975, 990, 994, 1001. II, 98, 99, 113, 541, 611, 613.
    Epiphanius scholasticus, II, 333, 348.
    Erasmus , I, 272, 299, 360, 379, 416, 432, 434, 524, 688, 903, 989. II, 9, 10, 11, 27, 43, 52, 392.
    Eratosthenes, I, 142, 355, 425. II, 505.
    Erizzus, II, 410, 473, 565.
    Esaias propheta, I, 127, 427, 452, 477, 479, 480, 481, 483, 484, 485, 492, 498, 500, 506, 507, 516, 539, 611, 612, 667, 680, 686, 784, 809, 810, 814, 911, 954, 970, 987, 1014.
    Esdras, I, 470, 476, 507, 785. II, 640.
    Essarts , I, 822.
    Esthere Liber, I.
    Estius, I, 295, 331.
    Euagrius, I, 622, 914. II, 685.
    Eucherius, II, 354, 750.
    Eugippius, I, 809.
     Euhemerus, I, 174, 184, 208, 249. II, 111.
    Eumenius, II, 308, 340, 341, 351, 353, 354, 361, 464, 465, 485, 488, 511, 523, 524, 533, 552, 563, 662, 746.
    Eunapius, I, 558, 885.
    Euodius Upsalensis, II, 364.
    Eupolemus, I, 459.
    Euripides, I, 142, 159, 161, 177, 208, 310, 358, 381, 411, 423, 534, 598, 618, 668, 726, 901, 944, 950. II, 398, 468, 485.
    Eusebius, I, 116, 130, 133, 139, 143, 156, 170, 171, 174, 188, 192, 216, 217, 230, 233, 235, 243, 250, 258, 271, 283, 284, 324, 331, 373, 416, 418, 421, 451, 459, 460, 468, 473, 474, 477, 480, 485, 486, 489, 491, 511, 534, 541, 555, 586, 621, 638, 668, 736, 760, 784, 786, 808, 810, 818, 887, 889, 892, 898, 899, 904, 906, 908, 911, 912, 914, 918, 927, 937, 938, 955, 956, 959, 960, 965, 967, 975, 976, 990, 992, 994, 999, 1007, 1013, 1015. II, 98, 99, 198, 199, 200, 201, 203, 211, 213, 214, 215, 216, 217, 220, 229, 234, 241, 243, 245, 248, 249, 252, 262, 266, 267, 268, 269, 270, 272, 299, 303, 305, 306, 307, 309, 310, 313, 315, 316, 317, 318, 319, 321, 322, 323, 324, 325, 331, 332, 335, 336, 338, 339, 340, 343, 348, 353, 355, 356, 358, 359, 362, 366, 369, 372, 373, 374, 375, 377, 379, 380, 396, 419, 420, 421, 422, 426, 428, 430, 431, 434, 440, 447, 453, 456, 457, 461, 466, 475, 477, 480, 481, 482, 487, 526, 530, 532, 533, 536, 539, 540, 544, 548, 550, 552, 553, 554, 559, 562, 564, 577, 578, 579, 582, 583, 584, 586, 605, 619, 621, 623, 628, 630, 633, 639, 642, 643, 644, 646, 647, 651, 652, 675, 676, 682, 683, 687, 688, 689, 694, 696, 700, 701, 702, 703, 714, 717, 722, 723, 746, 766, 769, 775, 776, 777, 781, 782, 783, 784, 785, 790, 791, 794, 795, 810, 817, 825, 828, 829, 830, 831, 835.
    Eusebius Cesariensis, I, 474, 968.
    Eusebius Emissenus, I, 600, 943, 974.
    Eustachius, II, 47, 50.
    Eustathius, I, 203, 242, 944. II, 432, 479, 498, 519, 551.
    Euthymius, I, 427, 953, 966, 986, 1012.
    Eutropius, I, 276, 459, 663, 691, 900, 956. II, 203, 204, 207, 212, 217, 223, 235, 237, 260, 307, 308, 310, 312, 313, 322, 324, 333, 335, 336, 338, 344, 347, 352, 354, 360, 361, 367, 375, 396, 397, 399, 465, 477, 483, 486, 487, 488, 489, 491, 504, 507, 513, 524, 526, 528, 530, 534, 641, 647, 657, 660, 662, 663, 667, 683, 702, 711, 752, 755, 761, 763, 811, 819.
    Eutychius, I, 518. II, 272, 359, 364, 375, 377.
    Eutymius, Zygabenus, II, 495
    Extrauagantes, I, 1013. II, 308.
    Ezechiel propheta, I, 164, 341, 477, 583, 667, 684, 699, 813, 1015. II, 801.

F
    Faber , I, 333, 526, 529, 724, 942, 952. II, 499.
    Fabius uictorinus, I. 526.
    Fabricius, I, 325, 518. II, 71, 385.
    Fasti Alexandrini, II, 746.
    Fasti Idaciani, II, 234, 299, 309, 324, 326, 331, 332, 334, 335, 340, 342, 349, 355, 357, 359, 361, 366, 368, 438, 470, 510, 662, 720, 721, 722, 764, 786.
    Faure , II, 314.
    Fenestella, I, 146, 613, 921. II, 142.
    Fenellonius, II, 13.
    Fernel, I, 939.
    Ferrariensis, I, 923.
    Ferrarius, II, 483, 505.
    Ferretius, II, 401.
    Festus , I, 166, 170, 174, 184, 216, 222, 241, 243, 388, 727, 904, 906, 929, 940, 999. II, 49, 50, 400, 404, 489, 499, 500, 521, 531, 538, 546, 547, 672, 673, 682, 707, 769, 790.
    Festus Rufus, uid. Rufus.
    Ficinus , I, 890, 973.
    Firmicus , I, 206, 235, 279, 281. II, 464, 515, 533, 600.
    Flaccus Siculus, II. 405.
    Flaminius de Nobilibus, I, 957.
    Florus, I, 201, 228, 276, 284, 292, 358, 663, 788, 921. II, 271, 402, 416, 522, 536, 567, 638, 654, 661, 765, 806.
    Fornerius , I, 999.
    Fornerius , II, 475, 513, 516.
    Fourmont , I, 139, 177.
    Fragmentum S. Ambrosii, II, 583.
    Fragmentum de Constantio Chloro, II, 234, 237, 245, 272, 308, 330, 331, 336, 339, 343, 345, 346, 348, 350, 356, 357, 358, 360, 361, 368, 371, 372, 377, 464, 465, 731, 741.
    Franciscus Floridus, I, 991.
    Francius , I, 115, et utrobique passim infra.
    Francolinus , I, 474, 475, 967. II, 302, 382.
    Freculphus, II, 388.
     Freherus, II, 468.
    Freinshemius, I, 250. II, 411, 505.
    Frontinus , I, 906.
    Fulgentius, I, 159, 162, 168, 169, 173, 186, 209, 312, 387, 635, 900, 994. II, 492, 673.
    Fullerus, II, 404.
    Fuluius Ursinus, I, 195. II, 398.

G
    Gabriel, I, 973.
    Gesius, II, 415.
    Gale , II, 598, et passim infra.
    Galenus, I, 134, 213, 302, 316, 353, 354, 359, 380, 394, 401, 424, 425, 436, 441, 776, 911, 917, 929, 999. II, 16, 26, 41, 42, 47, 49, 55, 56, 61, 63, 119.
    Galleus , I, 115, et utrobique passim infra.
    Gallonis Constitutiones, I, 433.
    Gallonius, II, 219, 409, 503, 505, 522.
    Gassendus, I, 363. II, 559.
    Gatakerus, I, 405, 413, 726, 741. II, 35, 38, 68.
    Gaudefridus, II, 46, 50.
    Gaza , II, 118.
    Galasius Papa I, I, 433, 708, 972, 998. II, 337.
    Gellius , I, 115, 143, 175, 176, 246, 261, 322, 360, 365, 377, 394, 403, 409, 417, 429, 430, 457, 548, 595, 647, 663, 674, 705, 713, 782, 891, 904, 915, 929, 931, 944, 950, 954, 988, 993. II, 45, 62, 88, 132, 285, 391, 393, 499, 505, 519, 521, 547, 739.
    Genebrardus, I, 152, 214, 957.
    Gennadius, I, 922, 931.
    Gentilis , I, 903.
    Georgius, al. Gregorius, uel Theodorus Metochita, II, 621.
    Georgius Trapezuntius, I, 889.
    Germanicus Cesar, I, 165, 169, 183, 236, 240, 565, 566. II, 572.
    Germanici Scholiastes, II, 505.
    Germanus Constantinopolitanus, I, 781, 1006.
    Gesta pontificalia, II, 321.
    Gesta Purgationis Ceciliani et Felicis, II, 317.
    Girona , II, 277.
    Glareanus, I, 468, 891, 910, 965, 1007. II, 393.
    Glosse ueteres, I, 169, 216, 552, 622, 936. II, 347, 393, 400, 401, 402, 414, 416, 418, 422, 430, 431, 449, 501, 654, 671, 695, 708, 724, 802.
    Glossaria Labbei. uide Labbeus.
    Goltzius, II, 250, 272, 396, 560, 581, 786.
    Gonzalez, II, 504.
    Gothofredus , I, 1 16. II, 129, 222, 232, 299, 330, 337, 338, 347, 371, 382, 490, 500, 522, 537, 541, 545, 549, 558, 737, 818.
    Greuius, II, 220, 228, 246, 247, 253, 268, 269, 271, 276, 471, et passim iufra.
    Granatensis, II, 13.
    Gratianus, I, 674, 707, 998.
    Gregorius de Arimin. I, 916, 944.
    Gregorius Magnus, I, 295, 635, 674, 684, 707, 726, 914, 915, 923, 926, 927, 937, 939, 993, 995, 1009, 1012. II, 395.
    Gregorius Nazianzenus, I, 156, 157, 247, 406, 426, 427, 635, 906, 923, 928, 939, 953, 954, 965, 974, 993. II, 13, 210, 391, 397, 403, 406, 420, 425, 428, 477.
    Gregorius Nyssenus, I, 259, 306, 912, 916, 927. II, 9, 14, 16.
    Gregorius papa, XI, II, 364.
    Gregorius Turonensis, II, 458.
    Gronouius, I, 126, 143, 210, 211, 312, 673. II, 228, 246, 279, 391, 399, 400, 401, 408, 410, 412, 414, 415, 421, 425, 429, 542, 574, 589, 591, 604, 676, 686, 687, 708, 759, 819.
    Grotius, I, 313, 323, 510, 547, II, 392, 398, 537.
    Gruterus, I, 195, 221, 222, 226, 237, 675, 718, 903. II, 224, 264, 315, 333, 335, 347, 400, 403, 404, 405, 411, 413, 454, 455, 457, 473, 475, 478, 479, 484, 493, 501, 535, 537, 564, 572, 576, 800.
    Guillelmus Parisiensis, I, 924.
    Gutherius , II, 497, 498, 508, 538, 564.
    Gyraldus , I, 142, 177, 194, 195, 249, 325, 890, 898, 901, 905, 907, 934.

H
    Hadrianus. uide Adrianus.
    Haloander, II, 393.
    Harduinus , II, 437, 460, 537, 572, 577, 578, 750.
    Harueus, , II, 56.
    Haymo. uide Aymo.
    Hecquetius, II, 46, 48, 50, 55, 72
     Hegesippus, II, 393, 401, 407, 411, 421, 432, 433, 472, 575, 607.
    Heinsius , II, 203, 218, 257, 276, 278, 279, 282, 283, 284, 389, 392, 405, 415, 424, 430, 573, 602, 659, 703, 731, 732, 738, 740, 744, 757, 758, 766, 775, 777, 778, 779 et passim infra.
    Heliodorus, I, 584.
    Helladius, II, 420.
    Henschenius, II, 318, 321, 438.
    Heraclides Ponticus, I, 144, 186, 689.
    Heraldus , I, 167, 235, 249, 256, 272, 478, 477, 537. II, 317, 422.
    Hermannus , I, 910, 956, 967.
    Hermes, I, 140, 306, 314, 331, 335, 461, 463, 466, 746, 766, 777. II, 112.
    Hermias, I, 133.
    Hermippus, I, 451.
    Hermolaus Barbarus, I, 892, 899. II, 464.
    Herodianus, I, 165, 193, 206, 290. II, 202, 395, 402, 404, 457, 497, 512, 517, 521, 545, 747, 810.
    Herodotus, I, 171, 199, 235, 250, 270, 278, 282, 405, 484, 620, 622, 743, 773, 785, 895, 908, 970. II, 316, 403, 420, 494, 551.
    Herwartus , II, 328, 340, 342.
    Hesiodus, I, 131, 132, 164, 167, 179, 187, 236, 243, 297, 331, 333, 454, 564, 641, 723. II, 718
    Hesychius, II, 408, 490, 494, 495, 498, 519, 531, 602.
    Heumannus, II, utrobique passim.
    Hierocles, I, 122.
    Hieronymus , I, 116, 118, 127, 132, 136, 137, 157, 201, 206, 208, 216, 224, 271, 294, 295, 302, 326, 327, 330, 333, 341, 399, 403, 409, 415, 422, 427, 451, 459, 465, 472, 473, 474, 477, 479, 483, 487, 508, 510, 511, 513, 517, 530, 536, 541, 551, 552, 553, 558, 572, 621, 635, 638, 641, 644, 666, 707, 713, 719, 724, 726, 748, 781, 783, 784, 790, 797, 808, 885, 890, 905, 910, 922, 923, 926, 934, 937, 954, 959, 963, 967, 970, 971, 974, 975, 976, 987, 988, 990, 994, 1001, 1006, 1008, 1009, 1012, 1013, 1014. II, 9, 64, 79, 89, 272, 299, 301, 370, 375, 377, 378, 388, 389, 395, 398, 408, 414, 420, 427, 477, 479, 487, 507, 513, 549, 574, 687, 697, 723, 763, 771.
    Hilarius , I, 451, 469, 477, 520, 781, 923, 960, 961, 963, 966, 975, 1006, 1008. II, 407.
    Hincmarus, II, 401.
    Hippocrates, I, 158. II, 42, 48, 51, 53, 54, 55, 56.
    Hirtius, II, 446, 758.
    Historia miscella, II, 341.
    Historia tripartita. II, 341, 501.
    Hofmannus , II, 432, 544, 552.
    Holstenius , I, 553. II, 447, 497, 517, 522.
    Homerus, I, 125, 151, 161, 162, 163, 165, 167, 173, 195, 207, 208, 211, 213, 240, 243, 271, 431, 456, 465, 470, 534, 557, 562, 761, 800, 801, 895, 896, 930, 954, 961, 970, 988. II, 72, 394, 398, 519, 602.
    Homeri Apotheosis, II, 493, 499, 501.
    Homeri Scholiastes, I, 162, 894.
    Honorius Augustodunensis, I, 748. II, 389.
    Horatius, I, 130, 163, 165, 166, 169, 171, 194, 209, 236, 243, 272, 312, 334, 367, 420, 421, 465, 529, 549, 553, 594, 606, 649, 652, 686, 726, 738, 747, 798, 804, 938, 950. II, 44, 48, 94, 253, 280, 395, 413, 416, 489, 508, 509, 547, 588, 596, 602, 668, 720, 735, 739, 773, 796, 812, 814, 824.
    Hornius, I, 361.
    Hoseas Propheta, I, 137.
    Hospinianus, I, 261. II, 685,
    Hotomannus, II, 520.
    Huetius, I, 174, 302, 376. II, 505.
    Hugo Carensis, I, 998.
    Hugo Ferrariensis, I. 923.
    Hugo Floriacensis, II, 202, 478, 479, 483, 488, 524, 616.
    Hugo a S. uictore, I, 327, 926, 928, 935, 939.
    Hugolinus Martellus, I, 968.
    Humfridus , II, 638.
    Hyginus, I, 157, 159, 160, 161, 162, 169, 178, 207, 208, 216, 236, 238, 386, 709, 904, II, 405, 505.
    Hippolytus Martyr, I, 1008, 1009.

I
    Iacobus apostolus, I, 432, 679, 723. II, 801, 893.
    Iamblichus, I, 134, 375, 952.
    Iansenius, I, 504.
    Ianus Guillelmius, I, 227, 367, 704, 892, 902, 920, 943, 945, 946, 990, 998. II, 35, 83, 139.
    Ianus Parrhasius, uide Parrhasius.
    Ieremias propheta, I, 466, 472, 475, 477, 483, 484, 500, 508, 511, 515, 684, 686, 959, 1014. II, 531, 533, 630, 631, 637.
     Ignatius martyr, II, 510, 635, 939, 971, 993, II, 210.
    Indiculus Depositionis martyrum, II, 438.
    Inscriptiones ueteres, I, 261, 333, 335, 347, 368, 403, 404, 405, 408, 432, 442, 454, 455, 476, 478, 479, 489, 490, 491, 492, 493, 501, 507, 516, 519, 521, 529, 530, 531, 536, 537, 538, 546, 548, 549, 563, 564, 565, 566, 572, 575, 576, 577, 580, 581, 582, 627, 816.
    Ioannes Abbas Riclarensis, II, 324.
    Ioannes , I, 917.
    Ioannes Antiochenus, II, 406.
    Ioannes apostolus, I, 150, 295, 321, 336, 357, 411, 491, 492, 493, 499, 502, 503, 509, 512, 514, 527, 529, 535, 539, 572, 627, 630, 645, 686, 699, 731, 757, 760, 769, 789, 790, 792, 794, 797, 798, 799, 801, 804, 808, 809, 813, 814, 911, 922, 925, 936, 960, 962, 963, 1008, 1009, 1010, 1014, 1015. II, 82, 212, 468, 587, 597, 599, 603, 614, 615, 621, 629, 636, 637, 650, 669, 679, 729, 770, 825.
    Ioannes Cauci, I, 339, 557, 567, 661, 669, 677. II, 47, 50, 138.
    Ioannes Damascenus, uide DAMASCENUS.
    Ioannes Gerardi, I, 520, 627.
    Ioannes grammaticus, I, 927.
    Ioannes Lucidus, I, 956, 967, 968.
    Ioannes de Monte Regio, I, 968.
    Ioannes de Muris, I, 968.
    Ioannes presbyter Nicomediensis, II, 373.
    Ioannes Sarisberiensis I, 387.
    Ioannes Thessalonicensis, II, 938.
    Iobertus , I, 188.
    Iobus, I, 137, 427, 679, 916, 926, 954. II, 531.
    Iel propheta, I, 509, 792, II, 72.
    Ionas Aurelianensis, I, 698.
    Ionas propheta, II, 801.
    Ionsius, II, 408
    Iornandes, II, 396, 441, 445, 485, 490, 507, 553, 639, 641, 642..
    Iosephus , I, 119, 174, 247, 326, 327, 335, 405, 408, 451, 460, 471, 472, 473, 477, 911, 918, 932, 934, 936, 939, 957, 958, 959, 960, 967, 971, 976, 1006. II, 420, 429, 438, 444, 457, 460, 570, 571, 635, 822.
    Ireneus , I. 294, 443, 463, 479, 515, 517, 524, 542, 635, 754, 781, 790, 801, 802, 914, 993, 999, 1006, 1008, 1012. II, 98.
    Iseus, I, 114. II, utrobique passim infra.
    Isidorus Hispalensis, I, 313, 354, 365, 388, 552, 648, 890, 902, 906, 928, 929, 936, 943, 959, 967, 970, 974, 987, 988, 994, 1009, 1010. II, 26, 33, 43, 50, 55, 428, 432, 433, 449, 503, 796, 819, 823,
    Isidorus Pelusiota, I, 121, 349, 714.
    Isocrates, I, 195, 215, 414, 951.
    Itinerarium Antonini, II, 327, 372, 376, 449, 450, 456, 564.
    Itinerarium Burdigalense, II, 374.
    Iulianus Imp., al. Parabates, I, 199. II, 307, 311, 322, 340, 344, 398, 507, 512, 525, 578, 659.
    Iulius Africanus, I, 188, 328, 960, 967. II, 393, 622.
    Iulius Cesar, I, 115, 124, 224, 230, 405, 645, 695, 907, 995. II. 41, 402, 508, 647, 686, 709, 761, 771, 774.
    Iulius Capitolinus, I, 163, 193, 529, 906. II, 202, 256, 308, 393, 394, 405, 413-415, 419, 426, 428, 458, 459, 460, 469, 473, 545, 653, 677, 803, 811.
    Iulius obsequens, II, 501, 509, 519.
    Iulius Paulus, II, 766.
    Iulius Pollux, I, 225, 906. II, 42, 47, 58, 59, 475.
    Iunilius, I, 426, 943, 953.
    Iunius, I, 500, 921.
    Iunius , II, 45.
    Iunius , I, 236, 787.
    Iunius Philargyrus, II, 576.
    Iuo Carnotensis, II, 499, 767,
    Iuretus , I, 216, 322, 707. II, 336.
    Iustinianus Imp., I, 476, 680, 902. II, 369, 415.
    Iustinus historicus, I, 148, 153, 157, 177, 216, 225, 231, 232, 313, 414, 467, 894, 904, 906, 939, 1007. II, 205, 213, 477, 485, 515, 522, 531, 550, 563, 654, 655, 659, 677, 679, 687, 709, 735, 780, 784, 805, 806, 807, 812, 819, 820, 824, 825, 826
    Iustinus martyr, I, 122, 129, 133, 134, 145, 259, 285, 333, 334, 335, 427, 443, 460, 477, 484, 488, 507, 599, 618, 638, 781, 783, 789, 801, 802, 891, 919, 938, 943, 953, 955, 960, 961, 974, 1006, 1007, 1012. II, 643.
    Iustus Galileus, I,
    Iustus Lipsius, uide LIPSIUS.
    Iuuenalis, I 136, 159, 177, 203, 216, 220, 245, 270, 382, 388, 415, 444, 455, 493, 529, 559, 622, 637, 786, 787, 946. II, 46, 48, 198, 508, 521, 567, 585, 719.
    Iuuenalis Scholiastes, I, 216, 237. II, 412, 483, 510, 567.
    Iuuencus, I, 132.

K

    Kalendarium Romanum uetus, II, 316, 340, 342, 343, 350, 367, 368, 452, 749, 777.
    Kempius , I, 137.
    Keplerus, II, 611.
    Kirchmannus , I, 187, 192, 193, 270, 560. II, 545.

L
    Labbeus , II, 331, 343, 724, 733, 734, 799.
    Lertius, I, 119, 131, 134, 264, 274, 302, 309, 320, 332, 352, 353, 355, 361, 363, 364, 368, 371, 380, 387, 394, 403, 406, 407, 409, 413, 422, 423, 430, 431, 434, 450, 469, 638, 742, 760, 764, 776, 889, 942, 944, 945, 947, 948, 949, 950, 952. II, 98, 99, 100, 102, 137, 142.
    Lambecius , II, 342, 368, 452.
    Lambinus, I, 143, 199, 387, 402, 579, 819, 903, 948, 949, 1016. II, 129 et ibid.
    Lampridius , I, 206, 234, 259, 912. II, 195, 205, 218, 324, 326, 394, 495, 513, 744, 782.
    Langius , II, 460, 473.
    Langleus, II, 516.
    Latinus Latinius, I, 661, 750, 898, 906. II, 314, 381
    Laurembergius, II, 478.
    Lazius, II, 478.
    Leo Africanus, II, 556, 557, 558.
    Leo Imp., II, 479.
    Leo Magnus, papa, I, 319, 520, 635, 938, 972, 994. II, 370, 617, 650, 750.
    Leonardus Augustinus, II, 516.
    Lestocq , I, 117.
    Leuinus Lemnius, I, 939. II, 55.
    Libanius. II, 504.
    Libellus Precum Theodosio et Arcadio oblatus, II, 488, 491, 516, 519, 566, 701, 784.
    Lindenbrogius, I, 333. II, 55, 56.
    Lipomanus, I, 214, 928.
    Lipsius , I, 115, 136, 173, 552, 675, 987, 989, 1009. II, 392, 399, 409, 415, 466, 475, 479, 500, 522, 538, 545, 629, 729, 739.
    Liuineius , II, 354, 466, 474, 485, 487, 771, 792.
    Liuius , I, 145, 182, 195, 200, 201, 217-220, 221, 222, 228, 230, 236, 241, 243, 247, 271, 275, 286, 288, 290, 291, 312, 337, 340, 376, 382, 388, 417, 420, 528, 536, 558, 595, 613, 614, 663, 695, 711, 714, 770, 798, 904, 906, 909, 920, 921, 931, 940, 941, 946, 952, 988. II, 145, 195, 203, 211, 216, 218, 251, 308, 394, 400, 406, 407, 409, 410, 411, 415, 416, 419, 429, 458, 374, 477, 478, 499, 505, 509, 539, 556, 561, 564, 567, 631, 647, 649, 677, 679, 684, 709, 712, 722, 727, 753, 756, 780, 792, 815, 826.
    Lensem , II, 500.
    Longinus , II, 407.
    Longuerue , II, 272, 462.
    Lorinus, II, 380.
    Loydius , II, 452, 552,
    Lucanus, I, 122, 130, 161, 166, 229, 230, 234, 235, 249, 282, 328, 389, 510, 559, 778, 779, 906, 907, 910. II, 398, 485, 802, 806.
    Lucas apostolus, I, 359, 474, 477, 485, 491, 492, 493, 494, 499, 502, 504, 509, 510, 526, 527, 531, 577, 599, 627, 628, 645, 666, 683, 684, 699, 722, 731, 761, 769, 782, 784, 785, 790, 792, 799, 802, 893, 939, 957, 970, 974, 997, 998, 1006, 1013. II, 64, 194, 392, 393, 404, 436, 437, 438, 473, 588, 600, 602, 603, 613, 614, 615, 616, 617, 618, 620, 621, 628, 629, 669, 678, 685, 698, 702, 739, 757, 802.
    Lucianus, I, 157, 159, 161, 162, 165, 166, 168, 171, 206, 208, 241, 243, 370, 283, 313, 316, 335, 354, 394, 406, 407, 409, 424, 431, 457, 620, 761, 786, 787, 801, 896, 897, 908, 911, 955. II, 403, 474, 485, 493, 494, 550, 597.
    Lucilius, I, 153, 246, 454, 579, 649, 698, 909.
    Lucretius, I, 201, 233, 242, 256, 309, 315, 317, 353, 361, 386, 387, 397, 400, 401, 402, 403, 404, 407, 425, 435, 450, 491, 537, 547, 550, 579, 601, 639, 743, 761, 771, 772, 773, 774, 776, 801, 819, 902, 907, 908, 917, 930, 942, 944, 949, 955, 988, 999, 1001, 1004, 1005, 1006. II, 16, 17, 19, 26, 28, 38, 39, 70, 73, 85, 93, 96, 102, 103, 601, 713.
    Luitprandus. II, 504.
    Lycophron, I, 184, 474, 495.
    Lydiat , II, 473,
    Lyra , I, 425, 933, 953.
    Lyranus, I, 324, 932, 958, 959.

M
    Mabillon , II, 216, 476, 510, 534, 541. 
    Macchabeorum Libri, II, 390, 391, 414, 420, 596, 601, 635, 686, 769, 780.
    Macer, I, 359.
    Macrobius I, 130, 131, 134, 161, 166, 177, 184, 186, 188, 217, 231, 232, 245, 246, 247, 250, 281, 308, 325, 331, 337, 353, 354, 415, 425, 430, 455, 535, 595, 621, 638, 668, 741, 742, 761, 762, 781, 782, 804, 899, 900, 904, 905, 906, 907, 909, 921, 928, 934, 937, 942, 943, 953, 954, 992, 1003, 1006. II, 50, 72, 98, 199, 391, 477, 498, 502, 545, 671, 673.
    Magister Sententiarum, I, 917, 923, 926, 931, 932, 935, 936, 937, 957, 967, 969, 988.
    Magius, I, 718, 997, 999. II, 478, 479, 505.
    Maior, I, 939.
    Malachias propheta, I, 456, 476, 514, 1008.
    Maluenda . I, 793, 797, 808, 812.
    Mamertinus, II, 308, 310, 312, 401, 422, 484, 485, 486, 487, 489, 502, 543, 580, 656, 734, 744, 807.
    Mamertinus episcop. uiennensis, I, 771.
    Mamora , II, 561.
    Manilius, I, 129, 177, 193, 282, 953. II, 402, 471, 485.
    Manutius  II, 406, 429, 435, 769.
    Marbodeus, II
    Marca , II, 507, 515.
    Marcellinus, uide AMMIANUS.
    Marcellus Empyricus, I, 504.
    Marcus euangelista, I, 485, 491, 492, 493, 494, 499, 502, 503, 504, 509, 510, 512, 513, 516, 526, 531, 720, 785, 790, 792, 911. II, 393, 436, 588, 613, 614, 615, 617, 618, 825.
    Marianus uictorius, II, 378.
    Marius Mercator, II, 383.
    Marmora Arundeliana, al. Oxoniensia, II, 404, 406, 575.
    Martyrologium Germanicum, II, 475, 594.
    Martyrologium Romanum, II, 323.
    Marsilius , I, 397, 939, 1013.
    Martialis, I, 179, 203, 270, 365, 787, 902. II, 36, 48, 282, 283, 485, 608, 626, 708, 792.
    Martianus Capella, I. 144, 183, 214, 333, 354, 355, 889, 890, 891, 899, 937, 947, 953, 954, 970.
    Martianus iuriscons., I, 999. II, 550.
    Martinus , II, 729.
    Massonus, uide PAPIRIUS.
    Massurus Sabinus, I, 903, 988. II, 500.
    Mathoud , II, 586.
    Mattheus euangelista, I, 321, 324, 336, 411, 443, 454, 485, 491, 492, 493, 494, 499, 502, 504, 509, 512, 513, 516, 526, 531, 611, 618, 666, 667, 674, 677, 679, 683, 699, 704, 720, 760, 769, 782, 785, 790, 792, 793, 797, 933, 935, 937, 940, 994, 1006, 1014. II, 64, 123, 195, 436, 455, 588, 602, 603, 613, 614, 615, 616, 617, 618, 696, 702, 725, 744, 826.
    Maucroix, II, 206, 266, 601, et passim infra.
    Mauritius Imp., II, 479.
    Maurolicus , I, 968.
    Maximus Tyrius, I, 332. II, 404, 494, 497.
    Mazzonius, I, 944.
    Mediobarbus, II, 447, 458, 461, 462, 483, 580, 582.
    Meibomius, II, 498.
    Mela , I, 148, 178, 229, 275, 329, 359, 621, 899, 935. II, 464, 484, 556.
    Melchior Cano, I, 957.
    Melito Asianus, I, 459.
    Menagius , I, 430.
    Menander, I, 333.
    Mendoza, II, 504.
    Menochius, I, 500, 530.
    Menologium Crecorum, I, 914. II, 203, 292, 298, 339, 365, 401, 402.
    Mercerus , II, 340.
    Merula, I, 133.
    Metaphrastes , I, 914. II, 618, 756.
    Methodius, I, 763, 937, 938, 1001. II, 588.
    Meursius, I, 120, 209, 227, 237, 246, 250, 313, 558, 909, 910, 952. II, 474, 523, 531, 533, 724.
    Micheas propheta. I, 499.
    Minutius Felix, I, 119, 121, 129, 133, 135, 140, 174, 192. 220, 222, 228, 230, 232, 234, 238, 334, 335, 416, 442, 448, 491, 548, 592, 600, 666, 707, 709, 710, 711, 715, 725, 729, 890, 895, 899, 900, 904, 906, 907, 911, 921, 938, 939, 1011. II, 80, 98, 111, 142, 398, 402, 409, 424, 500, 545, 583, 602, 671, 733.
    Modestinus, I, 388, 719. II, 550.
    Molanus , I, 915.
    Montoza , II, 677.
    Morellius, II, 466, 532.
    Moreri , II, 390, 544, 552.
    Morinus , II, 338, 352, 361, 371.
     Morneus , II, 392.
    Moses, I, 127, 180, 184, 213, 214, 247, 250, 260, 270, 305, 311, 319, 322, 324, 326, 327, 328, 330, 470, 471, 472, 473, 483, 484, 486, 499, 501, 504, 508, 509, 510, 514, 529, 530, 583, 630, 662, 679, 680, 699, 723, 729, 759, 760, 772, 782, 784, 785, 911, 913, 916, 919, 933, 973, 987, 994, 995, 1007. II, 68, 262, 380, 397, 400, 404, 423, 431, 434, 494, 529, 531, 630, 716, 800.
    Moyne , II, 499.
    Munckerus , I, 236. II, 393.
    Muretus, I, 199, 299, 901. II, 508.
    Museus, I, 240.
    Musculus, II, 333, 353, 374.
    Musonius, I, 158, 650.
    Musurus, I, 506, 1005, 1009.

N
    Neuius, I, 142, 181.
    Nannius , I, 647.
    Natalis Comes, I, 177, 477.
    Nazarius, I, 146. II, 330, 367, 368, 370, 376, 485, 558, 811, 817, 827.
    Nehemias propheta, I, 475, 969.
    Nemesius, II, 66, 68.
    Nepos , I, 188, 392. II, 669.
    Nicander, I, 240, 748, 776.
    Nicanor, I, 142, 236.
    Nicephorus, I, 914, 1013. II, 268, 349, 420, 428, 430, 461.
    Nicetas Choniates, I, 968. II, 534.
    Nigidius Figul., I, 988.
    Noldius , II, 460.
    Nonius Marcellus, I, 232, 284, 305, 401, 702, 705, 721, 909, 929. II, 218, 224, 362, 409, 421, 455.
    Nonnus, I, 149, 225, 313.
    Norisius , II, 310, 356, 368, 374, 375, 376, 435, 436, 468, 506, 528, 572, 580, 720, 780, 786.
    Notitia Africe, II, 323.
    Notitia Imperii, II, 327, 400, 462, 491, 513, 519, 529, 555, 566.
    Nourry , I, 147, 407, 710, 725. II, 192, 193.
    Numenius, I, 955.
    Nummi, et Numismata, II, 341, 343, 369, 396, 404, 410, 434, 438, 446, 447, 458, 459, 461, 466, 471, 472, 473, 477, 485, 489, 497, 502, 505, 506, 511, 512, 523, 524, 525, 527, 528, 529, 532, 533, 539, 545, 549, 559, 560, 561, 572, 580, 581, 582, 586, 769, 786.

O
    Obrechtus, II, 496, 545.
    Obsequens, uide IULIUS.
    Occo , II, 341, 342, 368, 409, 411, 447, 461.
    Ocham, I, 1012, 1013.
    Oenomaus Cyricus, I, 148.
    Oiselius , I, 223. II, 370, 398, 528.
    Onuphrius Panuinius, I, 193, 890, 892, 967, 968. II, 316, 333, 348, 360, 445, 473, 708.
    Opsopeius, I, 325, 462, 493, 798. II, 144.
    Optatus Mileuitanus, I, 187, 788, 1007. II, 315, 322, 362, 397, 418, 504.
    Oracula Sibyllina, I, 141, 142, 147, 148, 179, 191, 196, 312, 319, 324, 325, 337, 461, 462, 486, 492, 493, 494, 495, 498, 499, 506, 507, 511, 513, 516, 778, 788, 789, 792, 796, 797, 798, 799, 807, 808, 809, 811, 813, 892, 893, 899. II, 143, 144, 145, 198, 304.
    Origenes, I, 147, 208, 258, 328, 330, 409, 443, 452, 477, 508, 802, 917, 927, 935, 937, 943, 970, 1012. II, 86, 92, 210, 619.
    Orosius , I, 116, 163, 276, 460, 471, 663, 895, 967. II, 245, 248, 340, 355, 358, 359, 360, 393, 483, 515, 558, 610, 622, 624, 628, 630, 633, 651, 687, 725, 746, 770.
    Orpheus, I, 130, 131, 150, 155, 161, 181, 189, 314, 466, 704, 781, 937.
    Ortelius, II, 534.
    Oseas propheta, I, 137, 513.
    Ouidius, I, 125, 129, 131, 132, 157, 159, 160, 161, 164, 165, 168, 169, 170, 171, 179, 181, 185, 188, 194, 204, 205, 207, 213, 214, 216, 218, 219, 220, 221, 222, 224, 225, 226, 228, 232, 235, 236, 237, 238, 239, 240, 241, 242, 243, 257, 269, 270, 277, 280, 288, 289, 290, 297, 305, 309, 312, 316, 329, 358, 365, 372, 388, 393, 399, 409, 565, 566, 667, 669, 689, 720, 727, 742, 743, 751, 770, 801, 810, 894, 895, 896, 897, 902, 904, 905, 906, 907, 908, 921, 944. II, 13, 30, 46,  48, 72, 137, 144, 230, 240, 277, 278, 279, 281, 327, 401, 402, 405, 407, 413, 416, 421, 424, 432, 493, 500, 501, 504, 515, 527, 530, 531, 548, 568, 708, 710, 743, 777, 780.

P
    Pacatus, II, 426, 473, 485, 519, 520.
    Pacianus, I, 544, 990, 1011, II 421, 423.
    Pacuuius, I, 314.
    Peanius, II, 397, 399.
    Pagius, II, 250, 259, 267, 272, 310, 325, 357, 390, 397, 406, 410, 411, 417, 418, 419, 423, 427, 438, 439, 440, 442, 447, 452, 457, 462, 468, 479, 483, 528, 578, 579, 580, 581, 582, 609, et passim infra.
    Palingenius, I, 642.
    Palladius, I, 374, II. 95.
    Palmerius , II, 672, 482.
    Pamelius, I, 333, 922, 969, 971, 975, 989. II, 395.
    Pancirollus, I, 598. II, 204, 412, 424 426.
    Pandecte Florentine, I, 115, 931, 947, 995. II, 435.
    Panegyricas Constantino dictus, II, 330, 347, 367, 526, 543, 554, 562, 811.
    Panegyricus Maximiano et Constantino dictus II 324, 332, 342, 343, 344, 345, 346, 353, 456, 464, 465, 489, 510, 516, 524, 572.
    Papebrochius , II, 620 621.
    Papias, I, 324. II, 333.
    Papinianus, I, 888, 920. II, 542.
    Papinius Statius, uide STATIUS.
    Pareus, I, 124, 289, 306, 322, 324, 389, II, 411.
    Pardieus, , I, 374.
    Parmenides, II, 64.
    Parrhasius , I, 647.
    Passio SS. Cecilie, ualeriani et Tiburtii, II, 520.
    ---S. Cypriani, II, 533.
    ---S. Felicis, II, 506.
    ---S. Luciani mart. II, 363.
    ---SS. Perpetue et Felicitatis, II, 471, 504, 517, 518, 567, 687, 771.
    Passio S. Pionii, II, 443, 444, 445.
    ---S. Saturnini, II, 511.
    ---S. Susanne, uide ACTA.
    ---S. uictoris Massiliensis, II, 533.
    Patinus, II, 497, 565.
    Patricius , uide ANDREAS.
    Patricius , II, 482.
    Paulinus  Nolanus, I, 589, 638, 646, 667, 728, 730, 802, 914, 994. II, 210, 232, 408.
    Paulus Apostolus, I, 121, 150, 177, 223, 267, 282, 296, 312, 314, 321, 323, 324, 336, 342, 344, 351, 356, 378, 379, 396, 433, 444, 449, 451, 463, 464, 477, 478, 479, 482, 487, 490, 504, 513, 514, 515, 521, 523, 524, 540, 548, 563, 572, 598, 599, 627, 630, 650, 661, 667, 686, 699, 715, 717, 720, 746, 757, 760, 761, 769, 782, 788, 794, 801, 808, 911, 916, 922, 929, 966, 1000, 1004, 1007, 1011, 1013, 1014. II, 58, 64, 80, 92, 119, 140, 265, 390, 397, 404, 468, 471, 502, 533, 584, 602, 616, 633, 635, 636, 637, 638, 644, 678, 699, 703, 705, 741, 753, 799, 800, 823.
    Paulus Burgensis, I, 968.
    Paulus Diaconus, II, 483, 488, 490, 507, 513, 514, 522, 524, 525, 526, 543, 552, 553, 554, 562, 564, 568, 581, 802.
    Paulus iurisc., I, 310, 708, 888. II, 302, 338, 382, 383, 384, 435, 542, 736.
    Paulus Middelburgensis, al. de Middelburgo, I 474, 967, 968. II., 302, 382.
    Pausanias, I, 139, 156, 157, 160, 161, 162, 194, 195, 208, 217, 225, 236, 237, 238, 394, 889, 892, 895, 904, 906, 946. II, 316, 445, 496, 497, 498, 511, 551, 573.
    Pearsonius , I, 517. II. 196, 702
    Pererius , I, 251, 910, 932, 933, 960, 967, 974.
    Persius, I, 159, 262, 271, 272, 334, 553, 640, 919.
    Petauius , II, 309, 316, 325, 332, 344, 356, 375, 382, 470, 473, 611, 640, 650, 652.
    Petitus , I, 719. II, 557.
    Petitus , II, 392, 499.
    Petrarcha , I, 288, 890, 901, 927, 951, 955.
    Petronius, I, 783. II, 485, 503, 532.
    Petrus apostolus, I, 367, 443, 487, 540, 677, 686, 782. II, 83, 626.
    Petrus Blesensis, II, 617.
    Petrus Ciacconius, uide CIACCONIUS.
    Petrus Diaconus, I, 973.
    Petrus de Legationibus, II, 462.
     Petrus Messias, II. 55.
    Peutingerus, II, 327, 528.
    Pezeronius, I, 173, 460.
    Phedrus, I, 136, 389, 636, 670. II, 253, 426, 516, 529, 672, 709.
    Phauorinus, II, 44.
    Philastrius, I, 266, 426, 919, 937, 953, 967.
    Philelphus , I, 354.
    Philo iudeus, I, 121, 149, 257, 272, 277, 306, 312, 326, 329, 456, 736, 742, 911, 913, 927, 931, 934, 935, 938, 943, 952, 995, 1006. II, 102, 110.
    Philocalus, II, 343.
    Philostorgius, I, 116, 928. II, 415, 523.
    Philostratus, I, 160, 215, 238, 283, 382, 409, 557, 558, 584, 620, 641, 950, 952, 990. II, 48, 403, 511, 534.
    Phlegon, I, 509, 511. II, 610.
    Photius, I, 451. II, 495, 496, 507, 523.
    Phrigio, II, 459.
    Phurnutus, I, 237.
    Piccartus, II, 400.
    Picus , I, 336, 375, 519, 940, 942.
    Pierius ualerianus, I, 901, 930, 988, 991.
    Pighius, I, 940.
    Pimander, I, 140, 153, 182, 314, 336, 373, 469, 535, 597, 729, 889, 1004.
    Pin , II, 557.
    Pincianus, I, 903
    Pindarus, I, 160, 161, 213, 240, 895. II, 485.
    Pitheus , II, 323, 326, 330, 489.
    Pius , I, 897, 990.
    Plato, I, 120, 124, 125, 135, 140, 153, 165, 169, 171, 185, 204, 213, 214, 215, 233, 243, 255, 257, 264, 278, 283, 306, 308, 311, 312, 315, 321, 331, 332, 333, 349, 354, 355, 361, 387, 405, 407, 412, 416, 418, 428, 439, 442, 457, 549, 566, 597, 604, 619, 636, 640, 641, 650, 706, 709, 728, 735, 741, 760, 762, 768, 771, 780, 792, 805, 889, 896, 964, 911, 916, 917, 918, 928, 930, 931, 937, 938, 942, 943, 950, 951, 954, 993, 995, 997, 1000, 1001, 1006. II, 20, 34, 41, 48, 53, 60, 61, 62, 80, 81, 86, 98, 112, 113, 132, 457, 511.
    Plautus, I, 129, 136, 153, 178, 208, 214, 236, 265, 316, 388, 495, 505, 567, 577, 580, 583, 589, 602, 672, 695, 902, 909. II, 27, 211, 226, 229, 233, 242, 379, 391, 400, 402, 405, 416, 418, 421, 531, 563, 605, 607, 649, 655, 658, 669, 673, 695, 696, 741, 743, 744, 769, 792.
    Plinius, I, 122, 136, 145, 148, 155, 158, 167, 174, 178, 184, 188, 204, 207, 213, 217, 219, 221, 222, 226, 227, 230, 244, 246, 249, 250, 256, 272, 280, 299, 308, 315, 325, 329, 333, 354, 355, 357, 374, 400, 411, 412, 414, 421, 425, 434, 472, 478, 502, 527, 559, 561, 582, 584, 596, 621, 638, 647, 662, 668, 689, 696, 706, 712, 716, 720, 727, 728, 741, 742, 743, 748, 776, 777, 786, 792, 891, 894, 899, 903, 904, 905, 906, 910, 915, 918, 921, 928, 934, 935, 942, 944, 953, 954, 970, 974, 995, 999, 1000, 1001. II, 14, 16, 32, 35, 42, 44, 48, 50, 52, 54, 55, 56, 60, 61, 94, 95, 104, 118, 119, 252, 279, 280, 281, 317, 323, 327, 364, 369, 396, 413, 420, 424, 432, 433, 455, 460, 464, 465, 496, 497, 504, 518, 532, 539, 551, 552, 555, 563, 571, 653, 655, 658, 733, 738, 750, 774, 815.
    Plinius secundus, I, 270, 656, 663, 921, 948, 951, 992. II, 32, 41, 329, 387, 452, 453, 523, 562, 584, 711, 769, 771, 806, 819, 833.
    Plutarchus, I, 114, 119, 121, 123, 133, 134, 135, 148, 149, 161, 166, 174, 176, 188, 192, 195, 200, 204, 220, 221, 226, 228, 232, 233, 236, 241, 242, 243, 246, 249, 265, 266, 271, 276, 277, 280, 281, 282, 286, 289, 290, 291, 292, 301, 302, 309, 316, 320, 325, 329, 332, 335, 354, 382, 388, 399, 400, 401, 403, 408, 409, 412, 414, 425, 431, 440, 472, 596, 597, 621, 622, 638, 648, 650, 655, 663, 668, 671, 688, 702, 709, 711, 736, 742, 746, 751, 761, 766, 786, 787, 800, 889, 896, 897, 898, 899, 902, 904, 905, 906, 907, 908, 909, 910, 917, 919, 920, 921, 931, 934, 935, 941, 943, 946, 949, 988, 996, 997, 1004, 1006. II, 16, 53, 54, 55, 56, 64, 68, 93, 101, 102, 132, 365, 385, 392, 420, 478, 480, 485, 505, 511, 525, 539, 545, 685.
    Politia SS. Metrophanis et Alexandri, II, 339, 340, 415, 507, 523, 524; 527, 540, 544, 554, 558, 562.
    Politianus , I, 181, 455, 598, 899, 955.
    Polienus, I, 163.
    Polybius, I, 271, 425, 559, 953. II, 415, 432, 484, 499, 550, 556, 698.
    Polydorus uirgilius, I, 213, 903.
    Polydorus Urbinas, I, 668.
    Pomponius Letus, I 141, 613, 663, 711, 929. II, 463, 656
    Pomponius Mela, uide MELA.
    Pontacus , I, 968. II, 324, 332, 336, 352.
    Pontanus , I, 231.
    Pontanus , I, 788.
     Pontius Diaconus, II, 315.
    Porphyrius, I, 140, 148, 224, 459, 906. II, 252, 495, 539, 541.
    Prateius, I, 902, 905, 947.
    Praxagoras, II, 339.
    Priceus, I, 177, 193, 674, 721, 819. II, 16, 33, 434.
    Primasius, I, 427, 953.
    Priscianus, II, 62, 224, 455, 495, 497, 769.
    Probus Grammaticus, I, 236. II, 415.
    Proclus, I, 122, 125.
    Procopius, I, 168, 426, 427, 927, 928, 937, 943, 953. II, 535, 555, 564.
    Propertius, I, 136, 216, 221, 271, 286, 312, 415, 711., 778, 804, 901, 908. II, 429, 432, 710.
    Prosper Aquitanus, I, 1008, 1009. II, 609, 675, 786.
    Protagoras, I, 119, 668.
    Prudentius, I, 121, 138, 162, 202, 216, 221, 222, 229, 233, 255, 333, 334, 534, 552, 623, 778, 787, 807, 939, 1012. II, 368, 402, 403, 407, 408, 418, 471, 473, 476, 485, 489, 497, 500, 505, 515, 521, 538, 359, 560, 562, 567, 568, 570, 573.
    Psellus, I, 937, 939.
    Ptolomeus, al. Ptolemeus, I, 355, 427, 638, 920, 943, 953. II, 450, 477, 535, 819.
    Publius Syrus, I, 204, 413, 519.
    Pyrrho , II, 430.

Q
    Queroli Comedia, II, 206, 308.
    Quintilianus, I, 140, 187, 196, 272, 317, 349, 385, 457, 490, 571, 596, 694, 702, 719, 885, 901, 906, 920, 930, 955, 991, 993. II, 36, 62, 490, 772.
    Quintus Curtius, I, 205, 232, 523, 743. II, 231, 416, 465, 505, 567, 661, 712, 737.

R
    Rabanus, I, 542, 937.
    Rabbi Salomon, I, 935, 959.
    Raderus , II, 349.
    Ranconetus, I, 148, II, 382.
    Rappoltus, II, 425.
    Reinesius, II, 479, 492, 495, 496, 538, 566, 575.
    Remigius , I, 594.
    Reynaldus , II, 320.
    Rhodiginus , I, 181, 774, 898, 899, 930.
    Rhodius , I, 203.
    Ribera , I, 1008, 1010.
    Ricautius, II, 534.
    Ricciolus, II, 435.
    Richardus uictoriuus, I, 426, 893, 953, 973, 1009.
    Rigaltius , II, 303, 333, 383, 415, 493, 572.
    Riolanus , II, 55.
    Rittershusius, I, 549, II, 474.
    Riuallus, I, 902.
    Riuetus, I, 256, 328, 373, 483, 529, 550, 628, 771, 774, 790, 791. II, 83.
    Robertellus, I, 199, 902.
    Robertus Stephanus, I, 991.
    Robertus Titius, uide TITIUS.
    Romulus Amaseus, I, 156.
    Rosinus, I, 220.
    Rubeus , II, 345.
    Rubenius, II, 495, 537.
    Ruffinus, I, 235, 908. II, 245, 248, 249, 250, 254, 318, 319, 322, 329, 331, 332, 353, 356, 358, 359, 360, 362, 364, 365, 571, 798.
    Rufus Festus, al. Festus, uel Sextus Rufus, II, 313, 325, 335, 489, 490, 535.
    Ruinartus , II, 440, 443, 444, 730, 732.
    Rupertus, I, 923, 926, 932, 933, 934, 937, 1009. II, 392, 560.

S
    Sabellicus, I, 204, 902.
    Sabinus Iurisc. I, 999.
    Sagittarius, II, 503.
    Sallustius, I, 240, 241, 322, 442, 574, 636, 942, 948. II, 34, 556, 609, 652, 656, 742, 811.
    Salmasius, I, 136, 137, 143, 167, 175, 216, 227, 552, 556, 577, 599, 600, 606, 788. II, 235, 306, 337, 341, 362, 399, 400, 404, 412, 415, 416, 417, 429, 473, 478, 479, 490, 491, 495, 506, 512, 522, 537, 539, 541, 545, 561, 576, 621, 827.
     Salomon, I, 127, 156, 248, 259, 295, 376, 427, 468, 479, 487, 504, 509, 611, 627, 630, 645, 679, 686, 699, 723, 747, 759, 760, 926, 954, 960, 961, 965, 1007, 1009. II, 94, 417, 596, 709, 801.
    Salomon Iarchi, I, 247.
    Saluianus, I, 132, 134, 303, 547, 707, 721. II, 38, 59, 229, 254, 307, 337, 364, 412, 431, 655, 798.
    Samuel Bochartus, uide BOCHARTUS.
    Sanchoniathon, I, 139.
    Sanctius, II, 499.
    Santamantius, uide TRISTANUS.
    Saracenica, II, 716.
    Sauaro , II, 347.
    Sceuola Iurisc., I, 898, 947.
    Scaliger , I, 135, 194, 215, 250, 328, 889, 901, 989. II, 306, 316, 324, 327, 328, 334, 340, 343, 345, 351, 352, 356, 384, 393, 406, 414, 446, 453, 473, 479, 498, 499, 500, 513, 528, 560, 627, 823.
    Schedius, I, 224, 225, 235, 248, 278.
    Schefferus, I, 237. II, 414, 505, 519.
    Schottus , II, 344, 378, 401, 412, 417, 420.
    Scioppius, II, 393, 485.
    Scot, I, 926, 936, 998.
    Scriptor Anonymus post Ammian. Marcell. editus, II, 332, 507, 523, 524, 525, 527, 562, 660, 788.
    Scultetus, I, 503.
    Scylax Caryandensis, II, 464.
    Seguinus, II, 475.
    Seldenus, I, 170, 232, 248, 451, 454, 621. II, 424, 495, 498.
    Seneca Philosophus, I, 122, 124, 133, 136, 150, 159, 177, 192, 202, 211, 212, 222, 282, 299, 333, 345, 363, 380, 382, 388, 390, 397, 399, 415, 417, 422, 423, 425, 429, 457, 505, 510, 529, 547, 579, 594, 627, 636, 671, 672, 676, 682, 686, 697, 712, 724, 726, 728, 741, 763, 788, 885, 897, 902, 903, 905, 909, 911, 919, 927, 942, 943, 945, 946, 950, 952, 954, 955, 992, 994, 996, 997, 999, 1000, 1001, 1005, II, 16, 89, 104, 129, 133, 195, 337, 384, 392, 398, 402, 407, 409, 412, 467, 471, 490, 519, 529, 542, 563, 595, 779.
    Seneca peta, I, 130, 168, 228, 237, 618, 709, 894. II, 398, 466.
    Seruius, I, 133, 134, 141, 143, 157, 159, 166, 181, 192, 207, 208, 220, 222, 224, 236, 248, 281, 312, 333, 382, 415, 442, 538, 547, 642, 647, 648, 712, 890, 891, 894, 906, 988. II, 35, 39, 68, 95, 391, 500, 501, 522, 572, 649, 742, 750, 757, 766, 774, 796.
    Seruius Sulpitius, I, 988.
    Seuerianus, I, 426, 427.
    Sextus Claudius, I, 245.
    Sextus Empyricus, I, 133, 455, 547, 898, 920. II, 392.
    Sextus Philosophus, II, 118.
    Sextus Rufus, uide RUFUS.
    Sibylla Cumea, II, 143.
    Sibylla Erythrea, I, 145, 149, 154, 191, 321, 337, 462, 495, 594. II, 143.
    Sibyllina Oracula, uide ORACULA.
    Siculus Flaccus, uide FLACCUS.
    Sidonius Apollinaris, I, 161, 250, 512. II, 45, 46, 195, 347, 394, 483, 712.
    Sigonius , I, 647, 901, 905, 927, 947, 951, 992, 996. II, 332, 333, 338, 345, 360, 535.
    Silius Italicus, I, 229, 269, 275, 341, 559, 761, 801, 890, 897, 901, 920, 970. II, 252, 266, 402, 539, 565, 796.
    Simplicius, I, 454.
    Siricius, II, 617.
    Sirmundus , II, 301, 315, 323, 324, 347, 506.
    Sisinnius Capito, I, 340.
    Sixtus Senensis, I, 707, 802, 923, 998, 1014.
    Smyrneus, I, 161.
    Smyrnensis Ecclesie Epistola, II, 443.
    Socrates Historicus, II, 333, 334, 340, 348, 355, 361, 420, 428, 431, 515, 524, 527, 529, 617, 721.
    Solinus, I, 143, 148, 178, 182, 204, 279, 283, 325, 621, 890, 891, 892, 899, 910, 934. II, 54, 464.
    Sopater, I, 454.
    Sophocles, I, 709, 726.
    Sophonias, propheta, I, 583.
    Soto , I, 923, 998, 1012.
    Sozomenus, I, 384, 887. II, 358, 501, 729.
    Spanhemius , II, 312, 397, 399, 401, 417, 425, 476, 482, 485, 492, 497, 505, 511, 532, 536, 538, 539, 558, 584.
    Sparkius, II, utrobique passim.
    Spartianus , uide Aelius.
    Sponius, II, 466, 478, 510, 513, 553, 563.
    Stafilus , I, 1014.
     Stanleius, I, 363, 795.
    Statius , I, 159, 203, 237, 381, 708, 709, 992, 946. II, 192, 195, 402, 404, 467, 490, 494, 501, 508, 522, 545, 565, 686.
    Stenwechius, I, 905, 1009. II, 477.
    Stephanus Bysantinus, al. de Urbibus, I, 144, 184, 249, 777, 889, 892, 910, 944. II, 404, 464, 485, 494, 497, 498, 555.
    Stillingfleet, II, 463.
    Stobeus, I, 135, 278, 306, 320, 333, 399, 403, 412, 420, 650, 950.
    Strabo, I, 134, 148, 164, 174, 178, 216, 225, 229, 237 248, 269, 275, 286, 364, 406, 425, 426, 484, 554, 561, 621, 668, 777, 786, 787, 896, 897, 898, 904, 906, 908, 910, 920, 945, 950, 953, 954, 947. II, 54, 118, 404, 406, 433, 445, 447, 494, 557, 576, 577, 653.
    Strada , II, 365, 528.
    Suetonius, I, 184, 199, 203, 230, 272, 292, 322, 340, 388, 409, 464, 551, 705, 712, 717, 902, 921, 931, 948, 999, II, 36, 197, 199, 304, 306, 364, 384, 396, 399, 409, 439. 467, 473, 475, 478, 488, 508, 511, 512, 516, 519, 520, 522, 529, 536, 542, 547, 550, 563, 568, 578, 602, 623, 624, 629, 632, 637, 640, 641, 647, 659, 669, 679, 709, 710, 712, 771, 779 784, 792, 820.
    Suicerus, I. 524. II. 679, 724.
    Suidas, I, 119, 155, 157, 162, 249, 288, 364, 553, 648, 747, 760, 885, 890, 891, 892, 899, 905, 906, 907, 908, 910, 924, 937, 945, 946, 952, 967, 976, 990, 992, 995, 1001. II, 99, 141, 316, 344, 355, 363, 365, 473, 479, 487, 491, 494, 495, 520, 521, 529, 531, 539, 551, 552, 555, 567.
    Sulpicius Seuerus, I, 324, 330, 783, 956, 959, 960, 967, 1008. II, 196, 197, 303, 304, 312, 390, 391, 393, 402, 408, 422, 423, 426, 473, 503, 597, 609, 621, 622, 623, 629, 630, 642, 643, 644, 651, 673, 676, 760, 762, 765, 784.
    Sylburgius, II, 395, 539, 769.
    Symmachus, I, 137, 145, 221, 333, 484, 514, 907, 971, 975. II, 308, 395, 408, 409, 410, 424.
    Syncellus, II, 441, 610, 628.
    Synesius, I, 725.
    Syrus Interpres. I, II, 395, 504.

T
    Tabule XII, I, 779. II, 428.
    Tacitus, I, 114, 136, 143, 164, 193, 250, 365, 373, 400, 464, 472, 503, 547, 559, 560, 568, 772, 892, 896, 902, 908. II, 13, 43, 193, 257, 301, 329, 330, 335, 337, 355, 364, 384, 394, 401, 411, 417, 424, 427, 439, 440, 458, 468, 485, 490, 497, 508, 519, 529, 532, 542, 566, 622, 624, 627, 631, 653, 683, 732, 759.
    Tarquitius, I, 160, 895.
    Tatianus, I, 120, 130, 156, 161, 219, 233, 272, 406, 409, 895, 897. II, 730.
    Taubmannus, II, 607, 696.
    Terentius, I, 146, 169, 203, 248, 299, 31,2 334, 345, 357, 385, 409, 432, 439, 576, 578, 583, 623, 739, 819, 896, 910, 927. II, 25. 27, 208, 241, 391, 414, 509, 529, 542, 563, 647, 669, 684, 718, 739, 741, 765, 771, 782, 797, 801, 810, 834.
    Tertullianus, I, 122, 124, 133, 134, 160, 161, 166, 181, 188, 194, 204, 208, 213, 216, 217, 220, 226, 230, 232, 233, 234, 243, 245, 250, 256, 259, 262, 270, 279, 285, 292, 294, 324, 327, 333, 334, 336, 340, 406, 410, 416, 417, 422, 443, 456, 462, 464, 467, 472, 474, 477, 486, 488, 501, 503, 508, 510, 511, 513, 517, 528, 532, 533, 542, 568, 573, 577, 578, 579, 582, 590, 594, 599, 600, 602, 605, 618, 635, 675, 683, 684, 696, 703, 707, 708, 710, 712, 715, 716, 723, 728, 752, 777, 778, 784, 787, 788, 801, 802, 815, 887, 895, 899, 900, 904, 906, 909, 910, 912, 913, 914, 921, 922, 924, 926, 933, 936, 937, 938, 939, 940, 942, 951, 960, 961, 963, 965, 967, 968, 969, 970, 971, 972, 974, 975, 986, 987, 988, 989, 992, 993, 998, 1007, 1009, 1011, 1012, 1014. II, 10, 16, 34, 76, 83, 86, 196, 198, 210, 235, 304, 305, 389, 393, 395, 396, 401, 405, 408, 420, 422, 425, 431, 459, 475, 476, 484, 494, 499, 500, 505, 533, 547, 548, 565, 595, 597, 601, 602, 603, 609, 613, 617, 619, 629, 631, 635, 636, 667, 670, 680, 703, 706, 735, 747, 798. 806.
    Thallus, I, 509. II, 610.
    Thalmud Hierosolymitanus, I, 1006. II, 455.
    Themistius, II, 475, 477.
    Theocritus. I, 162, 438. II, 551.
    Theocriti Scholiastes, I, 333. II, 550, 551.
    Theodoretus. I, 119, 120 148, 156, 174, 177, 192, 208, 213, 215, 247, 307, 328, 370, 394, 427, 466, 472, 517, 524, 638, 784, 790, 894, 906, 914, 923, 928, 931, 932, 937, 953, 955, 959, 960, 987, 995, 1008, 1012. II. 9, 33, 46, 49, 62, 64, 95, 115, 210, 358, 403, 618, 670, 671.
    Theodorus Cantarus, I, 459.
     Theodorus Metochita, II, 613, 624, 630, 710, 726.
    Theodotion, I, 137, 971.
    Theon Alexandrinus, I, 238, 354, 494, 638, 1001.
    Theophanes Chronographus, I, 914. II, 272, 375, 721.
    Theophilactus, I, 427, 729, 953, 966, 1000, 1012.
    Theophilus Antiochenus. I, 119, 147, 152, 154, 174, 178, 193, 235, 250, 460, 461, 594, 898, 899, 910, 933, 960, 966, 1006. II, 111, 533.
    Theophilus Cesariensis, I, 474, 968.
    Theophilus Iurisc. I, 663, 951.
    Theophilus Paraphrastes, I, 455, 910.
    Theophrastus, I, 124.
    Thomas Aquinas, I, 294, 319, 324, 330, 338, 342, 470, 674, 707, 729, 788, 802, 885 890, 893, 894, 913, 915, 916, 917, 918, 919, 921, 922, 923, 924, 926, 931, 932, 933, 935, 936, 937, 938, 939, 940, 941, 944, 946, 952, 961, 962, 963, 966, 968, 970, 972, 973, 986, 987, 988, 989, 998, 1000, 1003, 1006, 1007, 1011, 1012, 1013.
    Thomas de Argentin, I, 939.
    Thomasius , I, 148, et utrobique passim infra. II, 39.
    Thucydides, I, 217, 414, 904.
    Thysius, I, 142, 249, 313, 360, 566, 645. II, 50.
    Tibullus, I, 143, 161, 181, 245, 328, 562, 621, 778, 801, 891, 892. II, 500.
    Tillemontius, I, 116, 543, 748.
    Tiraquellus, I, 902.
    Titius , I, 397, 948.
    Tobias, I, 679.
    Toinardus, II, 194, et passim infra.
    Tollius, II, 208, 212, 214, 232, 239, 254, 255, 261, 266, 269, 273, 592, et passim infra.
    Torres, I, 989.
    Torrentius, II, 395, 508.
    Tostatus , I, 472, 932, 933, 934.
    Trebellius Pollio, I, 163, 241. II, 201, 202, 306, 309, 329, 362, 365, 387, 441, 481, 482, 491, 550, 567, 645, 647, 649, 654, 712, 836.
    Tristanus Santamantius, II, 341, 344, 471, 473, 474, 476, 480, 481, 483, 485, 488, 489, 495, 497, 499, 507, 510, 512, 522, 527, 528, 533, 542, 544, 552, 555, 560, 564, 565, 568, 572, 581.
    Trithemius , I, 1014. II, 389.
    Trogus, I, 179.
    Turnebus, I, 199, 244, 639, 673, 686, 801, 901, 930. II, 94, 395, 499.
    Turrianus, I, 968.
    Tyronis Note, II, 480.
    Tzetzes, I, 130, 156, 157, 213, 313, 382, 413, 425, 953. II, 57, 278.

u
    uadianus , I, 742.
    uaillant , II, 312, 437, 482, 565.
    ualerius Flaccus, I, 159, 161, 206, 247, 309. II, 403, 540, 548, 572.
    ualerius Maximus, I, 112, 142, 187, 201, 217, 220, 221, 243, 244, 250, 264, 271, 273, 275, 288, 289, 290, 291, 292, 340, 382, 388, 422, 423, 451, 547, 558, 595, 607, 663, 904, 905, 919, 920, 921, 940, 946, 952, 992, 994. II, 72, 118, 132, 392, 405, 490.
    ualerius Soranus, I, 129.
    ualesius, II, 94, 211, 228, 234, 243, 249, 252, 307, 308, 315, 316, 317, 321, 323, 324, 325, 327, 331, 332, 333, 337, 338, 341, 344, 345, 346, 347, 348, 351, 352, 354, 355, 356, 359 360, 361, 362, 365, 366, 368, 372, 373, 374, 379, 400, 406, 408, 411, 426, 429, 448, 464, 477, 481, 482, 484, 487, 489, 492, 504, 507, 510, 512, 513, 516, 522, 526, 530, 535, 540, 543, 552, 565, 567, 572, 578, 582, 620, 702, 724, 769, 787, 795, 809, 811, 819, 822.
    ualla , I, 327, 354, 723, 888, 991. II, 382.
    uallinus, I, 158.
    uander-Linden, I, 210.
    uarro, I, 140, 143, 173, 175, 188, 206, 218, 222, 231, 236, 245, 249, 309, 325, 478, 495, 502, 503, 613, 619, 706, 711, 727, 747, 900, 901, 904, 905, 906, 907, 908, 909, 934, 970, 988. II, 19, 25, 35, 44, 45, 54, 57, 62 69, 95, 142, 230, 403, 404, 413, 423, 428, 471, 480, 502, 505, 531, 546, 547, 672, 682, 769, 791.
    uatable, I, 959.
    uegetius, I, 224, 556, 616, 888, 906. II, 393, 407, 429, 477, 564, 807.
    uelleius Paterculus, I, 196, 276, 292, 409, 499, 602, 898, 921. II, 223, 411, 465, 485, 507, 509, 533, 539, 599, 641.
    uelsetus, II, 501, 511.
    uelutellius, I, 988, 991.
     uenuleius Saturninus, II, 550.
    uesalius, II, 42, 45, 53, 54, 59, 60, 64.
    uibius Sequester, I, 160.
    uictor . uide Aurelius.
    uictor , I, 363.
    uictor Episc. Tunnunensis, II, 554.
    uictorinus Lemouicensis, I, 968, 1013.
    uictorinus Pictauiensis, I, 784.
    uictorinus Aquitanus, II, 609, 786.
    uictorius . uide Marianus.
    uictorius , I, 894, 945.
    uigilius, I, 242.
    uincentius Lirinensis, I, 116.
    uirgilius Maro, I, 132, 134, 144, 153, 155, 160, 161, 162, 164, 165, 166, 168, 169, 170, 171, 179, 180, 189, 190, 191, 194, 195, 196, 200, 206, 208, 209, 215, 216, 228, 236, 241, 247, 260, 265, 269, 270, 290, 293, 314, 341, 342, 346, 357, 359, 366, 367, 369, 374, 414, 417, 431, 438, 442, 450, 467, 471, 478, 491, 494, 510, 531, 534, 538, 547, 550, 560, 564, 565, 566, 567, 576, 578, 580, 581, 582, 584, 615, 618, 619, 639, 642, 644, 704, 723, 727, 742, 761, 768, 777, 788, 800, 801, 803, 804, 805, 806, 810, 890, 891, 892, 896, 897, 900, 902, 904, 908, 909, 917, 918, 921, 941, 942, 944, 970, 997, 1000, 1008. II, 11, 35, 36, 39, 40, 45, 49, 71, 72, 94, 95, 102, 111, 118, 192, 208, 213, 217, 229, 233, 238, 241, 242, 246, 247, 260, 266, 278, 280, 324, 394, 395, 398, 406, 414, 421, 427, 430, 467, 475, 477, 478, 485, 492, 502, 506, 527, 563, 572, 605, 649, 701, 702, 703, 707, 710, 741, 742, 751, 753, 756, 766, 769, 771, 774, 779, 785, 820, 825.
    uita S. Basilei Episcopi Amasee, II, 373.
    uitruuius, I, 133. II, 586, 685.
    uiues , I, 682, 690, 710, 890, 906, 956, 964.
    Ulpianus, I, 203, 365, 455, 661, 717, 719, 720, 898, 902, 908, 920, 929, 996, 999, 1000. II, 231, 327, 431, 468, 522, 566, 735, 737, 739, 821.
    uolaterranus, I, 941.
    uolcatius, al. uulcatius Gallicanus. II, 411, 834.
    uopiscus , I, 912. II, 307, 311, 313, 322, 324, 326, 335, 337, 338, 341, 397, 416, 465, 467, 470, 472, 477, 483, 486, 488, 490, 491, 504, 506, 561, 563, 650, 651, 652, 658, 667, 669, 681, 710, 712, 717, 812.
    uorstius , II, 390, 408, 423, 760.
    uossius, I, 119, 120, 123, 130, 141, 147, 155, 168, 171,  173, 189, 193, 194, 200, 206, 207, 213, 214, 215, 218, 233, 234, 235, 240, 250, 278, 281, 334, 414, 454, 460, 787, 788, 803. II, 69, 94, 108, 204, 247, 263, 390, 401, 406, 408, 431, 479, 494, 495, 499, 602, 604, 656, 660, 714, 722, 779, 790, 796, 798, 808, 830.
    Usserius, II, 443, 460.
    Usuardus, II, 417.
    Walchius, I, 113, 116, 143, 156, 167, 190, 201, 202, 243, 253, 255, 287, 351, 353, 363, 371, 397, 452, 606, 645, 674, 675, 677, 681, 683, 696, 701, 755, 815. II, 33, 47, 89, 93, 95.
    Walfridus, I, 912.
    Weitsius , 222, 598.
    Wheler , II, 513.
    uuilichius, II, 51.
    Wilthemius, II, 506, 516.
    Wisembachius, II, 393.
    Witichindus, II, 519,
    uulcanius, II, 480.
    Wouwer , I, 121, 152, 181, 600.

X
    Xenocrates, II, 66.
    Xenophon, I, 264, 325, 332, 361, 369, 414, 896, 934, 941, 947, 951, 995. II, 112, 406, 478, 480, 519.
    Xiphilinus, II, 305, 329, 338, 409, 641.
    Xistus, I, 140, 326, 330.

Z
    Zacarias Propheta, I, 488.
    Zarlinus, I, 968.
    Zeno Imperator, II, 645.
    Zeno Philosophus, I, 124, 135, 368, 469. II, 68, 113.
    Zeno ueronensis, I, 970.
    Zephirus , II, 305.
    Zieglerus (Gaspardus, II, 503.
    Zozimus, II, 234, 236, 237, 260, 262, 263, 265, 267, 299, 306, 326, 328, 331, 338, 340, 345, 346, 347, 348, 350, 351, 354, 361, 366, 367, 368, 370, 371, 372, 397, 426, 445, 462, 476, 477, 492, 505, 510, 524, 526, 527, 528, 535, 539, 541, 544, 558, 561, 562, 468, 641, 642, 645, 647, 652, 657, 744, 753, 755, 756, 757, 768, 769, 809, 811.







INDEX RERUM uERBORUMQUE NOTABILIUM QUAE IN OPERIBUS LACTANTII CONTINENTUR. [1Kb]



A
    ABDERE, ABDITUS, pro abscondere, absconditus, II, 599
    ABDICARE, quid significet. I, 327
    ABDICATIO FILII, quid significet. I, 457
    ABDOMEN, nomen eius unde deductum, II, 59.---Que intestina complectatur. Ibid.
    ABELLIUS, quis fuerit et quomodo interfectus. II, 236, 343
    ABEUNT IN PROFUNDUM, demerse urbes. I, 742
    ABIURARE. I, 636
    ABNEGARE LUCEM ANIMIS, id est, occidere. I, 708
    ABOMINABILIS. uox Lactantiana. I, 813
    ABRITTUM. aburtum et abyrtum, eadem. II, 441
    ABSCIDI, quid. I, 186
    ABSQUE, pro preter. I, 483
    ABSTINENTIA, quid sit. I, 420
    ABSTINERE, cum accusandi casu recte iungitur, ibid., et 951, 952
    ABICTI, pro uti usurpatum. I, 166
    ACADEMICI. Scientiam sustulerunt, I, 355 et ibid., 336.---Eorum origo, ibid.---In quo errauerint, 360.---Illorum disciplina unde manarit, 439.---Eorum dogma. 604
    ACCEDERE ad religionem. I, 713, 714
    ACCENSI milites, unde dicti. I, 928
    ACCIPITER. Cultus ab Aegyptiis. I, 786
    ACCIUS NAuIUS, augur. I, 288
    ACCUSATIONE FORTUNAE consolari se. I, 583
    ACHILLEUS, purpuram sumit in Aegypto, II, 491.---A Diocletiano quo anno uictus. 492
    ACIES, pro pugna, seu prelio. II, 262, 815
    ACTA sancti Mauritii et sociorum falsa, II, 311.---Item sancti Georgii, 318, 321.---Acta Pilati quando et a quibus confecta. 466, 540
    ACTIO, pro actione forensi. II, 658
    ACTUARII et actuales quinam dicti. II, 654
    ACTUS, pro actione. II, 114
     ACUMINARE. II, 732
    ADAMUS. De eius uita in paradiso, I, 322.---Utrum ibi expers laborum degerit, 322, 323.---De eius lapsu et penitentia, 323.---De paradiso eiectus, ibid.---Opinio asserens, eum mortem obiisse ex carnali conditione damnata. 931
    ADDICTI et NEXI, quinam dicti sint. I, 637
    AFFERRE et ADDUCERE: non promiscue adhibenda. II, 750
    ADGAUDERE. I, 462
    ADICERE, antique pro adiicere. II, 739
    ADMINISTRATORES, quinam fuerint. II, 230, 734
    ADOLESGENS et IUuENIS, synonima. II, 742
    ADON ab agro ictus. I, 208
    ADORATIO. In adorationis ritu manus ad os admoueri solita. I, 135, 136
    ADORARE, pro incuruare se profunde. II, 223
    ADULESCENS, pro adolescens. II, 719
    ADULTERIUM. Quid sit, I, 719.
    ---In eo leges romane reprehendende. Ibid.
    Adulterii pena, capitalis esse quando ceperit. II, 549
    ADuERSARIUS, pro diabolo. II, 191, 471, 600
    ADUNARI, quenam dicantur. II, 738
    AEACUS, iudex inferorum. I, 804
    AEDILES, rabiem uendentium olim cercebant. II, 400
    AEGYPTUS, quo sensu Oriens dici possit. II, 491, 663
    AEGEUM mare, quid et unde dictum. I, 182
    , quare Iupiter ita dictus. I, 240
    AEGYPTII. Eorum sacerdotes totum corpus radebant, I, 235.---De superstitionibus eorum auctores consulendi, 282.---Annus apud eos qualis fuerit, 325, 647, 934.---Eorum terra quo nomine olim dicta, 327.---Primi astra contemplari ceperunt et adorare, 328.---Apud eos imbres nulli, aut rari, 329, 533.---Primi tradidere metempsycosim, 405---Illorum et Pharaonis in mari Rubro submersio, 470, 471, 785.---De cultu animalium apud illos, 620 786.---Solem colebant sub Iouis imagine, 621.---Utrum ab iis condiendorum  corporum morem Iudei acceperint 772
    AEOLES, mutant in . II, 408
    AEQUALIS cum quo. II, 93
    AEQUITAS, pro equalitate, II, 417 et ibid.
    ---Est iustitie pars, 597, 598.
    ---In quo consistat. 598
    AES, sine addito dictum de ere militari, II, 797.
    ---Aere dirutus miles quis diceretur, Ibid.
    AESCULAPII ortus et educatio, I, 160.
    ---Quibus factis diuinos honores sit meritus, ibid.
    ---Cur fulmine ictus perierit, ibid.
    ---Eius patria et sepultura, ibid.
    ---Quare dictus Epidaureus, ibid.
    ---Medicine utrum inuentor, 213.
    ---Accitus Epidauro, Romam peste liberat, 290, 921.
    ---Eius historia. 894, 895
    Aesculapius barbatus, I, 273.
    ---Aesculapio gallus sacratus. I, 417
    AESOPHAGUS, gula dictus, II, 49.
    ---Eius natura et usus, ibid.
    ---Stomachus a quibusdam, Ibid.
    AESTIMARE, idem nonnunquam ac numerare, seu de numero coniecturam facere. II, 422
    AETERNUS, id est perpetuus. I, 592
    AFFECTUS. Stoicorum et peripateticorum sententia circa eos, I, 688 et seq.
    ---Euertitur, 692 et seq.
    ---Iidem dati sunt animalibus atque homini, 690.
    ---Eorum sedes, iuxta Ouidium, 689.
    ---In illis domandis uirtus, 689.
    ---Quinam sit uerus illorum usus, 690, 705.
    ---Quo sensu nos cogant,
    ---Hereticorum circa illud opiniones, quod sint domandi.
    AFRICANUS . Unde celebris, et inter diuos locatus. I, 211, 212
    et , et , a quo differant. II, 550, 551
    EGAPIUS. Eius in Diocletiana persecutione martyrium. II, 322
    AGATHOCLES, rex Sicilie. De eius gestis in Africa. I, 233
    AGERE, pro facere, II, 665, 728.
    ---Pro iure agere. 688
    AGESILAUS Pluto. I, 173
    AGDIR, uel abdir, lapsis, siue dea culta in simulacro lapidis, II, 496.
    ---Idem cum lapide quem Saturnus dicitur pro Ioue deuorasse. 497
    AGDUS, deus lapis. II, 496
    , quinam dicti apud Grecos. II, 400
    AGNUS paschalis, figura Christi apud Iudeos. I, 530
    ALAGABUS, deus lapis, qua forma. II, 497
    ALAMANNI, cesi a Constantio circa Lingonas. II, 504
    ALBESCERE, pro pallescere. II, 246
    ALBI equi, uide EQUUS.
    ALBUNEA sybilla. I, 144
    ALCIBIADES. Socratis utrum discipulus fuerit. I, 414
    ALEXANDER, Africe tyrannus, ubi uictus. II, 555
    ALEXANDER magnus, uictoriis nunquam Africam peragrauit, II, 555.
    ---Eius milites a Cerere Milesia cur obcecati. I, 291 et ibid.
    ALEXANDRA. De eius cum Diocletiano coniugio et christianismo fabule. II, 321, 542
    ALTITUDO; pro profunditate. I, 995
    ALTRINSECUS, pro altera ex parte. II, 35
    AMALTHEA Iouem infantem aluisse creditur. I, 240
    AMALTHEA sybilla. I, 143
    AMALTHEA nympha. I, 240
    AMAZONES. Unde illarum nomen. I, 158
    AMBRACIOTES. I, 408
    AMBROSIA, cibus deorum apud petas. II, 282
    AMBURI, AMBUSTUS. II, 408
    AMERICA. Utrum in ea Euangelium apostoli ante Neronis dominationem predicauerint. II, 643, 644
    AMICI regum, quinam dicti. II, 397, 747
    AMISENI, Serapidem coluerunt, II, 416,
    ---De duplici illorum era ibid.
    ---Libertate donati a Iulio Cesare ibid.
    Libertatem quomodo sibi postea quesiuerint 447.
    ---tertia era falso ipsis adstructa. Ibid.
    , Grecis quid esset. II, 478
    ANACHARSIS, Schyta, philosophiam didicit. I, 431
    ANASTASIS, pro resurrectio. I, 806
    ANAXAGORAS. Eius de Deo sententia, I, 134.
    ---Quo tempore natus fuerit, ibid.
    ---Auctores de eo, ibid.
    ---Error illius in assignando homini fine, 371 et seq.
    ---Nigram et callidam niuem dixit, 424 et seq.
    ---Omnia tenebris circumfusa asseruit, 438, 439.
    ---Hominem belluis cequauit, II, 92, 93.
    ---Predixit lapidem e sole casurum. 496
    ANAXIMANDER. Huius de magnitudine lune sententia. I, 425
    ANAXIMENES. De Deo quid senseri, I, 134.
    ---Auctores de eius doctrina. Ibid.
    ANCILE portare. I, 242
    ANGELI. Nomen est officii, I, 149.
    ---Non se adorari uolunt, 150 et ibid.
    ---Filii Dei a Lactantio appellati, 296.
    ---Quomodo missi a Deo ad tutelam generis humani, 330.
    ---Illorum cum mulieribus congressus, 330, 938.
    ---De tempore  eorum creationis, 922.
    ---Lactantium non eos dixisse natura Dei filios, 925, 926.
    ---Filii Dei in Scriptura appellantur, ibid.
    ---Illos corporeos auctores quinam docuerint, 938 et seq.
    ---Omni prorsus corpore carent, 939.
    ---In iis perfectior intelligendi modus. 963
    ANGUIMANUS, Elephas cur dicitur. II, 26
    ANIMA. In calore, siue igne sita est, I, 309, 322.
    ---Quomodo oriatur a Deo 319 et seq.
    ---Dominium habet corporis, 322.
    ---Eius officium, ibid.
    ---Cibus, 323.
    ---Illius de celo origo est, 345.
    ---Utrum nascatur cum corpore, 405 et ibid.
    ---Animarum preexistentia, et a diuina essentia delibatio, 750.
    ---Has non de Deo, sed a Deo esse ibid.
    ---Anime uitam qui maluerit, uitam corporis contemnat necesse est, 754.
    ---Eam immortalem quinam docuerint, 960 et seq.
    ---Platonis argumenta proponuntur et refelluntur, 961 et seq,
    ---Probatur eiusdem eternitas, 764 et seq.
    ---Eius resurrectionem Lactantius uidetur innuere, 769 et ibid., 806.
    ---Desideria eius esse eterna, 770.
    ---Dissoluuntur argumenta que contra immortalitatem ipsius proponuntur, 771 et seq.
    ---Quare non possit dissolui ibid. et 776.
    ---Quod nec crescat in pueris, nec in iuuenibus uigeat, nec in senibus diminuatur, 772 et seq.
    ---Non est idem ac mens, ibid.
    ---Quod egrescat corporis contagio, 775.
    ---Non pars est corporis, sed in corpore, ibid.
    ---Materia sanguinis continetur, sicut lumen oleo, ibid.
    ---Irridetur immortalitas a Pythagora ipsi attributa, 776.
    ---De eius eternitate Hermetis et Sybillarum testimonia, 777 et 778.
    ---De animarum ab inferis euocatione, 778 et seq.
    ---Aristoxeni de anime natura sententia, 779.
    ---Quomodo immortalis cum sit, eadem penam sentire possit, 798 et seq., 1011.
    ---Notatur eorum error, qui penas animarum et premia differri putarunt in diem uniuersalis iudicii, 802, 1012 et seq.
    ---Quo sensu dicantur a petis ab inferis redire, 804.
    ---Opinio eas de Dei substantia esse, a quibus propugnata, a quibus damnata, 927.
    ---Animas iustorum post iudicium uniuersale in paradisum terrestrem introducendas, quinam tenuerint, 932.
    ---Quo sensu recte dicatur, e celo animas trahere originem, 943.
    ---Anima non continetur in corpore, ut id quod in uase, aut quod in loco est, 1005.
    ---Quinam igneam illam crediderint II, 34, 35.
    ---De eius natura uarie opiniones, 68.
    ---Quomodo insinuetur in corpus 69.
    ---Utrum idem sit cum animo, 70.
    ---Utrum a parentibus generetur, 73.
    ---Anima, pro animal. I, 306
    ANIMALIA. De eorum figura et membris, II, 24. uide BELLUA et BRUTA.
    ANIMARI, pro animam accipere, rara uox. I, 310
    ANIMIS, pro animabus. I, 708
    ANIMUS. Quodnam sit eius officium, I, 265, 321.
    ---Ab eo scientia in homine, I, 360.
    ---Quibus cum hostibus ipsi pugna sit, 378 et seq.
    ---Inter eius et corporis dimicationem quid intersit, 379.
    ---Celi ratio in eo est, 636.
    ---Animorum coniunctio fortior, quam corporum, 667.
    ---Quenam sit uis eius et ratio, 696.
    ---Alius opera sunt eterna. 770
    ANIMUS. uide Anima. 
    ANNICULUS, quinam dicatur. II, 382, 383
    ANNONA militaris. Per eam quid debeat intelligi. II, 541
    ANNUS. Qualis fuerit apud Aegyptios, I, 325, 934.
    ---De eius diuersitate apud gentes, 325, 647 et seq.
    ---Annos quos uixere ueteres ante diluuium, pares fuisse nostratibus. 934
    Annus Passionis Domini. I, 474
    ANTE, pro post, sepe usurpatum a Lactantio, I, 277.
    ---Ante decimum kalendas pro decimo kalendas. Ibid.
    Ante diem decimum kal. et post diem decimum kal. an idem ualeant. II, 302, 383, 607
    ANTHROPIANI heretici. I, 542, 990
    . Homo quare appellatus sic. I, 257
    ANTICHRISTUS. Quo tempore uenturus sit, I, 788.
    ---De eius aduentu, et piorum sub eo pressione, 794.
    ---De illius excidio, 797.
    ---Quod non idem futurus sit ac diabolus, 1008.
    ---Ex sanctis Patribus futurum eum Neronem, quinam crediderint, 1009.
    ---De ipsius charactere. 1009
    ANTIPODES. Lactantii error circa illos, I, 425 et 426.
    ---Eorum originem unde repetat, ibid. et seq.
    ---Quinam cum eo illos negauerint, quinam asseruerint. 427, 1052
    ANTISTHENES. De Deo quid senserit, I, 134.
    ---Princeps fuit Cynicorum. 594
    Antisthenis de unitate Dei sententia. II, 513
    ANTHITEUS, quid significet. I, 308
    ANTONINUS imperator; pius quo sensu dictus, I, 478.
    ---Quo anno obierit. II, 459
    APES. De earum intelligentia, et prouidentia futuri, II, 95.
    ---De earum generatione quinam scripserint. De illarum ingenio auctores quinam consulendi. 374
    APIS. Idem cum Serapide, I, 235.
    ---Bouis caput, 472.
    ---Fuit symbolum Iosephi, 235.
    ---Ubinam cultus, 621.
    ---De eo auctores quinam consulendi, ibid.
    ---Lune symbolum fuit apud Memphitas. Ibid.
    APOLLO. Apollinis Milesii testimonia pro diuinis habenbantur  ab ethnicis, I, 138.
    ---Eius de Deo testimonium, 149.
    ---Unde Smynthius appellatus, 151.
    ---Pastoritium munus cur exercuerit, 161.
    ---Cum Neptuno muros troianos condidit, ibid.
    ---Hyacinthum quomodo occiderit, ibid.
    ---Milesius quare dictus, 484.
    ---Illius de Christo testimonium. 485
    Apollo Colophonius. I, 148
    Apollo cultus a Milesiis, II, 443.
    ---Dictus et . 498
    Apollinis flagitia. I, 160, 161 et seq.
    APOLLONIUS Thyaneus. Que de eo mira narrentur, I, 557 et seq.
    ---Ab Ephesiis cultus. 559
    APOSTOLI, quot annos Euangelium predicauerint, II, 303, 619.
    ---Utrum Euangelium disseminauerint per omnem terram. 618, 619, 643
    APOTHECAE, ueteribus quid fuerint, II, 424, 796.
    ---Differebant ab horreis, officinis et tabernis. Ibid. et 197
    APOTHEOSIS. Eius origo, I, 192 et seq.
    ---De eius ritibus auctores quinam consulendi. 193
    APPIUS Claudius, cecus. I, 290
    APULEIUS magus, I, 561.
    ---Eius mirabilia. 558
    AQUA. Hanc Thales dixit rerum omnium principium, I, 133, 309.
    ---Pro dea culta, 281.
    ---Quare in nuptiis adhiberetur cum igne, 309.
    ---Exulibus interdicta, 929.
    ---Eius natura deorsum uergens, 311.
    ---Quenam utilissima. 696
    Aquam uendere, id est, Baptismum. I, 434
    AQUILA. Auis fuit apud ueteres, auspiciis accommodatissima, I, 183, 484.
    ---Unde Ioui dicata, ibid.
    ---De eius cultu apud Aegyptios. 787
    ARABES, lapidem pro deo coluerunt. II, 494
    ARABIA, Chanaan dicta. I, 327
    ARAE posite insidiose a paganis in multis locis. II, 408
    ARCESYLAS, noue academie conditor, I, 358.
    ---Quod philosophandi genus induxerit, ibid., 361.
    ---Scientiam soli Deo reliquit. 359
    ARCHIMEDES. De eius sphera, I, 279 et seq.
    ---Eius inuenta. Ibid.
    ARCHYTAS Tarentinus. Illius irati apophtegma redarguitur. II, 132
    AREOPAGITARUM nomen unde. II, 162
    ARDERE cum inuidia, utrum latine dicatur. II, 690
    AREAE. In iis aliquando frumentum habebant ueteres, donec in horreis reconderetur. II, 418
    ARGO. Nomen nauis Argonautarum. I, 130
    ARGONAUTAE. Quinam fuerint et unde cognominati, ibid.
    ---Eorum nauigatio quandonam facta. 159
    ARGUS a quo occisus. I, 138
    ARIANI. Illorum heresis quo tempore innotuerit. I, 542, 543
    ARICINIUM nemus. I, 243
    ARISTARCHUS aliquis. I, 556
    ARISTIDES, quis fuerit. II, 136
    ARISTIPPUS. Summum bonum in quo constituerit, I, 364, 945.
    ---A Lactantio depictus, 364 et ibid.
    ---Cyrenaicorum princeps fuit, ibid.
    ---Suam cum Laide consuetudinem quomodo excusaret, 393, 948.
    ---Falsus est in subiugando homine uoluptati. 760
    ARISTO, quinam. II, 142
    ARISTON. Hominem nasci censuit ad uirtutem capescendam, I, 760.
    ---Quinam fuerit. Ibid.
    ARISTOPHANES aliquis. I, 556
    ARISTOTELES. Quantum secum ipse dissideat, I, 135.
    ---De Deo quid senserit, ibid.
    ---Mundum eternum existimauit, 315, 735.
    ---Sidere omnia dixit spherica 354.
    ---Summum bonum in quo constituerit, 364.
    ---Existimationi hominum putauit seruiendum, 370.
    ---ueteres philosophos in quo arguerit, 440.
    ---Eius conatus in persuadenda iustitia quare uani et inanes, 604.
    ---Unum Deum asseruit, 889.
    ---Non ulcisci iniuriam ignaui atque seruilis animi esse contendit, 999.
    ---Unitatem Dei agnouit. II, 113
    ARISTOXENUS. Eius de natura anime sententia, I, 779; II, 67.
    ---Quis fuerit, et quos ceuos habuerit. I, ibid.
    ARMENIA. Duas fuisse, Euphrate fluuio disterminatas. II, 313
    ARMILUSTRIUM, quid esset, II, 530.
    ---Ubi celebraretur. 531
    Armilustrium, unde dictum. I, 711
    ARRIUS, quam fede perierit. II, 420
    ARTAXERXES, frater Saporis, regis Persarum, quo pacto ad regnum peruenerit. II, 486
    ARTEMIA, utrum Diocletiani filia. II, 543
    ARTERIA aspera, quomodo appellata a Lactantio, II, 49.
    ---De eius natura et usu. Ibid.
    ARTES male, de magicis artibus ab imperatoribus damnatis. II, 520
    ARUSPICES. uide HARUSPICES.
    ASCENDERE nauem, iugum, equum, sine prepositione. II, 647
    ASCLEPIADES. Eo nomine Lactantii tempore quinam uixerit,  I, 748.
    ---De illius scriptis ad Lactantium, ibid.
    ---Alius est ab Asclepiade, Antiocheno episcopo et martyre. Ibid.
    ASCLEPIUS, id est Aesculapius. I, 209; II, 247, 358, 427
    ASIANI, dies mensium quo ordine putarint. II, 443
    ASIARCHAE. De iis auctores. II, 537
    ASSUMPTIO, pro minori parte syllogismi. I, 282
    ASTRA. Eorum ortus et occasus ad hominis utilitatem accommodatus II, 117.
    ---Non sunt colenda, I, 277.
    ---In deorum numero habita a Stoicis, 278.
    ---Eorum motum non esse uoluntarium, 279.
    ---Quomodo iis insit ratio, 280.
    ---Illa Aegyptii primi hominum obseruare et colere ceperunt. 328
    ASTROLOGIA a demonibus inuenta, I, 336.
    ---Quinam aduersus uanam illam artem scripserint. 940
    ASTRONOMI, diem quomodo numerent. II, 436
    ATABYRIUS Iupiter. I, 248
    ATHAEI, qui fuerint, I, 120
    ATHENAGORAS, apologiam pro christianis quo anno scripserit. II, 727
    ATHENAE. Istud nomen unde. I, 195
    ATHENIENSES. uetitum apud eos meretricibus templa ingredi, II, 217.
    ---Quo nomine Leene meretrici statuam posuerint ibid.
    ---Licitum apud illos liberos interficere uel exponere. 578
    ATLAS mons, cultus quasi deus ab accolis, II, 404.
    ---Nomen monti inditum, I, 181.
    ---Quinam fuerit. Ibid.
    ATOMOS unde hauserit Epicurus, I, 401.
    ---De iis Auctores quinam consulendi. Ibid. et 949
    ATOMORUM disputatio. I, 401
    ATTICUS. Quod per litteram A in libris Ciceronis designetur. I, 999, 901
    ATTILIUS Regulus. I, 592
    ATTINIUS . De somnio ipsi a Ioue oblato. I, I, 291, 921
    ATYS. Quinam fuerit I, 205.
    ---De eius cum Cybele et Sangaride nympha amoribus. Ibid.
    AuARITIA. Ea sub obtentu deorum colitur. I, 284
    AuES. Ipsis nascentibus utrum oculi primum formentur. II, 56
    AuENTINUS mons, unde istud nomen. I, 182
    AUGURES. Eorum origo. I, 613
    AUGURIA. In pretio apud ethnicos, I, 287.
    ---Eorum repertor. 288
    AUGUSTA. Utrum olim mortuis maritis imperatoribus, aliis uiris nupserint. II, 255, 459, 577, 803
    AUGUSTINUS . Mentis nomen qua ratione a Luna deducerit, I, 774.
    ---Eius fragmentum de extremo iudicio. 821, 822
    AUGUSTUS imperator. Factum ipsius laudatum ab auctoribus, II, 467.
    ---Quam fecerat imperii distributionem, ea quousque durauerit. 653
    Augustus imperator, Puparum effector, quare dictus I, 199.
    ---De somnio medico illius ante prelium Philippense a Minerua oblato. 292
    Augusti fratres imperatorum nuncupati, II, 335.
    ---Iuniores Augustos magna reuerentia prosecutos seniores, 803 uid. IMPERATORES.
    AULATIA, oppidum. I, 184
    AURELIANUS, natura uesanus et preceps, II, 203, 307, 650.
    ---Persecutionem molitur in christianos, 203.
    ---Eius mors 204, 307, 397, 651, 652.
    ---Persecutionem quo anno concitauerit, 203, 445.
    ---Eius crudelitas, 311.
    ---Daciam nouam recuperauit, 312.
    ---Domini et Dei titulum usurpauit, 397.
    ---Quo anno sit interemptus, 445.
    ---Carpicus quare dictus, 476, 477.
    ---Unde oriundus, 490.
    ---Solem magna reuerentia prosequebatur, 506.
    ---Cui successit in imperio, 650.
    ---Quando ad illud euectus. 650
    AURELIUS uictor, historiam persecutionum utrum scripserit. II, 378
    AURES. De aurium uoluptatibus, et quam sint uitiose, I, 800.
    ---Aures uulnerare ant uerberare quo sensu dicatur, 737.
    ---De iis, et quare bine a Deo facte, II, 35.
    ---Unde dicte, 36.
    ---Quenam laudate a ueteribus. Ibid.
    AURICULAS emere, pro emere auditionem benignam. I, 640
    AXIOPOLIS, urbs, ubi sita. II, 327
    AZYMA. Eorum festum apud Iudeos quando celebraretur. II, 444

B
    B, littera plerumque antiquius pro u substituta. I, 941, 943
    BABYLONICA captiuitas. Eius initium et finis I, 959
    BACCHUS. dictus apud Arabes, II, 494.
    ---Qua forma ab iis coleretur, ibid.
    ---Cultus aliquando sub figura columne, 498.
    ---Quibus factis diuinos honores adeptus sit, I, 164.
    ---Eius amores, ibid.
    ---Indicus dictus, ibid.
    ---Ipsius iu sua expeditione indica comitatus, ibid. et 995.
    ---uini  inuentio ipsi non tribuenda, 213, 327.
    ---A quo sacra eius in Grecia inducta, I, 247.
    ---Orphica et orgia cur dicta, ibid.
    ---De iis auctores quinam consulendi, ibid.
    ---Huic ludi scenici consecrati. 000
    BACCHAE, seu BACCHANTES, unde appellate. I, 163
    BeTULI lapides apud Phenices, II, 495.
    ---Ipsis templum extructum in Oriente. 469
    BAPTISMATE malitia omnis aboletur, I, 433.
    ---Prohibitum, ne quid pro eo exigatur, ibid.
    ---De uario huius ritu. I, 977
    BAPTISMUS, quando institutus a Christo, II, 616.
    ---Quo anni tempore in ueteri Ecclesia solemniter administraretur. 617
    BASIA iactare, quid sit. I, 136
    BARBA. De Dei in ratione barbe prouidentia. II, 33
    BARBARIA, et solum BARBARICUM, dicta de regionibus, que imperio Romano non subiacebant. II, 549
    BARBATI et BARBATULI, inter se distincti. II, 719
    BASILICAE, qualia edificia fuerint, et quando ceperint extrui a christianis, II, 585, 586.
    ---Unde nomen habuerint. 586
    BASTARNI, populi transdanubiani. II, 330
    BEATI, uox sumpta alio sensu a ueteribus, quam hodie fieri solet. II, 485
    BEATITUDO publica, beatissimi Cesares, etc., in nummis. II, 485, 566
    BELLONA. Sacrorum illius celebrandorum ritus. I, 234
    BELLUAE. De Dei prouidentia in illarum creatione, II, 14.
    ---Utrum iis mens insit, et quinam hanc ipsis tribuerint, 92, 93,
    ---In quo differant ab homine, 93.
    ---Earum intelligentia et prouidentia futuri, 94.
    ---Illarum causa utrum Deus mundum effecerit, 117.
    ---Sunt in usum hominis a Deo facte, ibid.
    ---De utilitate etiam noxiarum 118
    BELUS. Eius sacra Edesse quam antiqua, I, 229.
    ---Troiano bello antiquior, 250.
    ---Saturno ceuus, quinam fuerit. 000
    Benedixit eum, pro benedixit ei. I, 783
    BENEFACERE, quid sit, I, 667.
    ---Quinam benefaciendo sit laude dignus. 679
    BENEFICENTIA. In quas personas sit conferanda, I, 671.
    ---Nulla est, ubi non est necessitas, 676.
    ---De illius generibus. Ibid.
    BENEFICIUM. Si refertur, interit. I, 677
    BENEuOLENTIA pro beneuolentie signo, aut gratificatione. II, 832
    BESTIA, AE, dictum de Ecclesie persecutoribus. II, 197, 217, 312, 633
    BESTIARII, seu damnati ad bestias, 56.
    ---De cena libera ipsis data, II, 567.
    ---Quinam dicti. I, 683
    BI, in compositione dualem numerum denotat. II, 480
    BIPALIUM, BICINIUM, BISELLIUM, et similia. II, 480
    BIS, pro iterum. II, 237
    BITHYNIA. 552
    BISTAPIAE, quando ceperint usurpari. II, 479, 480
    BLATTAE. De duplici earum genere, et auctoribus de iis consulendis, II, 118.
    ---Salubris earum usus in medicina. Ibid.
    BOCHARTUS. Ianum eumdem cum Ne existimauit, I, 188.
    ---Omnia refert ad familiam Noachicam. 
    BONA caduca et uacantia, ad quorum curam pertinerent, II, 308.
    ---Bona immobilia ecclesiis christianorum quando prohibita quando non. 566
    BONA dea. Eadem que Fatua Fauna, I, 245. uid. FATUA FAUNA.
    BONIFACIUS uIII, papa, Celestinum u quare in custodia detinuerit. II, 345
    BONUM. De summo bono uarie opiniones, I, 365, 366, 652, 655.
    ---In quo debeat constitui. 306, 307
    BOuES luce. uid. ELEPHAS.
    BRACHIA. Eorum uox usurpata in Bibliis ad significandum robur. II, 46
    BRANCHIDAE. Locus iste ubi situs, II, 316.
    ---Unde celebris, ibid.
    ---De eius oraculo auctores. 406
    BRITANNIA. Utrum in ea natus Constantinus Magnus, II, 463, 464.
    ---Hanc Constantius non attigit, antequam Cesar foret 465.
    ---Quo sensu Constantinum Cesarem prima uiderit eamque ille nobilitarit. 465
    Britannia gallica, quando, et unde nomen acceperit. II, 767
    BRUTA. Quodnam illorum et hominis discrimen, I, 267, 765.
    ---Quinam rationem ipsis tribuerint, 917.
    ---Aqua cur utantur tantum, non etiam igne, 311.
    ---De eorum creatione, ibid.
    ---Illorum anime morte soluuntur, 321.
    ---Quenam habeant cum homine communia, 374.
    ---De eorum prouidentia, ibid.
    ---An, et ad quid ratio ipsis data, 918.
    ---De uoluptatibus sensuum in iis, 705.
    ---uox ipsis ab Aristotele tributa, 714.
    ---Omnia in usum hominis facta, 746, 1001.
    ---Ad linguas eorum interpretandas quinam incubuerint. 917
     BRUTESCIT, pro fit sensus expers. I, 283
    BURDINUS, detentus in custodia a Callixto II. II, 345
    BUTES, ueneris adulter. I, 215

C
    CABIRI dii, ubi culti, I, 194.
    ---De iis auctores. Ibid.
    CACA dea a Romanis culta. I, 226
    CeCILIUM per e, et Cecilium per e, facile esse posse nomina non confundenda. II, 593
    CAELESTINUS u papa, quare detentus in custodia a Bonifacio uIII. II, 345
    CAESAR . Primus Cesarum inter deos relatus est, I, 193, 199.
    ---Hunc honorem quomodo fuerit assecutus, I, 200 et ibid.
    ---De eius clementia. 408
    CAESARES minores Augusti, II, 222.
    ---Eorum purpura eadem atque imperatorum, 227, 511, 756.
    ---uocati etiam filii Augustorum, 335.
    ---Quo tempore tres fuerint in imperio, 343.
    ---Fuerunt plane in potestate Augustorum, 468, 488.
    ---Nomen eorum nullius imperii indicium fuit, 468.
    ---Diadema commune utrum habuerint cum imperatoribus, 511, 512.
    ---Utrum aliquando imperatorum nomen gesserint, 664.
    ---Auguste maiestatis fuerunt heredes, 714.
    ---Cesares relati inter deos, I, 193.
    ---Penes quos illorum consecrationis auctoritas esset. Ibid.
    CAESUS sanguis, pro sanguis cesorum. I, 581
    CALCARE, pro uastare, perdere, conculcare, II, 515.
    ---Calcare geniem, tyrannos, mortem. Ibid.
    CALLIPHO. Summum bonum in quo constituerit. I, 363
    CALLIXTUS II papa, Burdinum in custodia detinet. II, 345
    CALuA uenus. I, 225
    CALuITIES. De eius dedecore. II, 33
    CAMPUS MARTIUS, quid fuerit et quando celebratus, II, 245, 458, 530.
    ---Celebratus etiam apud Francos, 458.
    ---uilla publica in eo quid fuerit. 525
    CANDIDIANA, urbs, ubi sita, et a quo forte denominata. II, 156
    CANDIDIANUS, filius Galerii ex concubina, II, 227, 336, 726.
    ---A ualeria Galerii uxore adoptatus, 273, 336.
    ---A Licinio quando occisus, ibid.
    ---Filie Septeni Maximini desponsatus, 273.
    ---Quo anno natus. 456
    CANDIDATI immortalitatis, qui dicantur, I, 703
    CANES, culti apud Aegyptiis I, 621 et seq.
    ---Quomodo lugerentur. I, 622
    CANINA facundia. I, 701
    CANIS. Quinam in eo speciem quamdam ratiocinationis admiserint. II, 93
    CANNENSIS clades. I, 340
    CANON, quid sit, et ab indictione quid differat. II, 399, 771
    CAPIO, ONIS, nomen iurisconsultorum proprium. II, 45
    CAPITATIO. Huic urbana plebs a Galerio subiecta, II, 231 et seq.
    ---Quinam eam pendere imperatorum legibus non tenerentur, 232, 522, 739.
    ---Hanc Romani ueteres non reiecerunt 413.
    ---Huic sola Romana plebs a Constantino exempta. Ibid.
    CAPITOLIA, in aliis urbibus extructa, quam Rome. II, 511
    CAPITOLIUM, I, 179.
    ---De eius incendiis Cicero quid sensuerit, 400.
    ---A quo fundatum, et unde appellatum, ibid.
    ---Quoties incensum. Ibid.
    CAPTIuITAS, dicta de signo uel nota captiuitatis. II, 753
    CAPTIuORUM redemptio magnum opus iustitie. I, 679
    CAPUT, orbi quare et globo similis in homine, II, 34.
    ---De duali numero in eo, 42.
    ---Caput uarietatibus infligere, unum ex detestabilibus lugendi generibus. 375
    CARACALLA, Germani appellationem quando usurpauerit, II, 447.
    ---Quo anno tradita ipsi potestas tribunitia. Ibid.
    CARINUS, utrum uictus et captus a Persis, pellisque ab iis illi detracta, II, 466.
    ---Quomodo perierit, ibid.
    ---Cari filius fuit. Ibid.
    CARNEADES. Eius eloquentia celebrata, I, 595.
    ---De istius Romani legatione, ibid.
    ---Iustitiam impugnat. 596
    CARPI, quinam II, 201
    ---Ubinam habitarent, 306.
    ---Populi transdanubiani, 330.
    ---Romanis sepe infesti, 396.
    ---Cum Francis, Gethis siue Gothis, et Scythis aliquando confusis, 445, 645.
    ---Urbes Carpie, seu Carpice. 477
    CARTHAGINIENSES. Hostias humanas Saturno immolabant. I, 232
    CARTHAGO Iunonis cura. I, 341
    CARUS, quo anno ceperit imperare II, 465.
    ---Carini pater fuit, non auunculus, 466
    CASIA ueterum non eadem ac recentiorum. II, 280
    CASSIDES, de qua materia fierent. II, 823
    CASTOR et POLLUX. Quare Tyndaride appellati, I, 130.
    ---Alienarum sponsarum raptores, 161.
    ---Petarum de illis commentum, 162.
    ---uarie eorum apparitiones. 289
    CATACLYSMUS, pro diluuium. I, 313
     CATACUMBAE, que loca fuerint apud ueteres, II, 546.---Unde dicte. Ibid.
    CATAMITI, quinam sint. I, 169
    CATAPHRYGES heretici unde dicti, I, 541.
    ---Eorum auctores, quo tempore. Ibid.
    CATHARI heretici, uid. NOuATIANI.
    CATO. Eius mors, I, 406.
    ---An Socratica uanitatis imitator, ibid.
    ---Spontanee mortis quenam ipsi cause fuerint, 408.
    ---A quibus damnatus. 409
    CAUSA, scriptum sepe in antiquis codicibus, pro casus, II, 263, 371.
    ---Causa uel gratia, Grecis , sepe subauditum in auctoribus. 601
    CAUCASUS. Unde eius immanitas. I, 584
    CAUSIDICI, a iurisconsultis in quo differrent. II, 520
    CECROPIDAE uirgines. I, 208
    CEDERE impune. II, 137
    CEDO. Quid significet. I, 389
    CELEBRARE campum martium, asylum, etc., quid sit. II, 530, 777
    CENSITORES, a Censoribus quid differrent, II, 521, 735, 736.
    ---Eos iam ante Galerium in tabulis omnia retulisse. 522
    CENSUALIS forma, qualis fuerit, et quid continuerit. II, 337, 468, 736
    CEREBRUM. De eius uentriculis, II, 412.
    ---Mentis sedes est. 64, 203
    CERERI frugum inuentio tributa, I, 212.
    ---Ubi, quare culta, ibid.
    ---Unde Ceres dicta, ibid.
    ---Eadem qua Isis, 235.
    ---Cereris Eleusine sacra, 237.
    ---Cereris Catanensis penetralia uiris adire nefas erat, 275.
    ---Ennensis antiquissima. Ibid.
    CERES Milesia. 291
    CHALCEDONIUM fretum aliquando uoluit Maximinus limitem esse Orientalis imperii, II, 361, 789.
    ---Ubi situm. Ibid.
    CHALDAEI. Illorum de mundi antiquitate commentum. I, 780
    CHAM, filius Ne, a patre maledictus, I, 327.
    ---Quas terras occupauerit. Ibid.
    CHANANAEI. Unde dicti, I, 327.
    ---Primi hominum Deum ignorauerunt. Ibid.
    CHAOS, quid sit, I, 131.
    ---An ab eo cuncta prodierint, 132.
    ---Error ueterum de eius eternitate. 297
    CHILIASTAE. Illorum error unde fluxerit, I, 781, 1013.
    ---Hunc ex Patribus quinam amplexi sint, ibid
    ---A quibus renouatus, ibid.
    ---Huius auctor quis fuerit, ibid.
    ---Quinam illum refellerent, 784.
    ---Ab Hieronymo solum irridetur. Ibid.
    CHIRON Aesculapium medicinam docet. I, 160
    CHLAMYDES quid fuerint, II. 362.
    ---Candide quando summis pontificibus tribute, ibid. et 539.
    ---uis Palatini utebantur. 793
    CHLORIS Zephyro nupta. I, 219
    CHRESTUS. Nomen illud bonam in partem accipi, I, 961.
    ---Unde deducatur, ibid.
    ---Nomen Romanis usitatum, II, 473.
    ---Quid significet, ibid.
    ---A Gentilibus Christo Domino quomodo inditum. Ibid.
    CHRISTIANI. Aedium gentilium diis sacrarum nomen quantum horrerent, I, 259.
    ---Quod ecclesias et altaria iam a septemdecim seculis habuerint, ibid.
    ---Mos apud eos mortuos ungendi et lauandi, 270.
    ---Potestas ipsis a Deo data in demonas, 334.
    ---Eorum de summo bono dogmata, 371.
    ---Illos decet simplicitas, 432.
    ---Indicta causa damnantur, 548.
    ---Apud illos pauci eloquentes, 550.
    ---Eorum cruciatus, 575.
    ---Desperati unde dicti, 577.
    ---Quibus conuitiis impetiti ab ethnicis, 578.
    ---Quales sint, aut esse debeant, 583.
    ---De Gentilium in eos crudelitate, 584.
    ---A templi nomine abhorrebant, 586.
    ---Quod eorum stultitia esset sapientia, 588.
    ---De illorum incrementis, 589.
    ---De feruore lapsorum inter eos resipiscentium, 591.
    ---Illorum fortitudo, 593.
    ---Quomodo fratres essent, et pares inter se, 599.
    ---Ludis gladiatoriis ipsis interesse fas non erat, 606.
    ---De eorum patientia et iustitia, 625.
    ---Deus ab inimicis suis affligi patitur, 626
    ---Numerus eorum augetur, 628.
    ---Ultio diuina in eorum persecutores, 630.
    ---Usus luminum apud eos in conuenticulis suis, 637, 994.
    ---Mos ille postea quare retentus, ibid.
    ---In quo ab ethnicis illi differant, 664.
    ---Ab humano sanguine quantum olim abhorrerent, 707, 709.
    ---Utrum ipsis aut militare liceat, aut in iudicio accusare, 707, 998.
    ---Iusti uocati a Lactantio, II, 102.
    ---Erant maximo numero apud Diocletianum, 215, 503.
    ---Quo sensu reuocati ab exilio per Domitianum, 305.
    ---Zelus eorum ultro se morti pro fide asserentium, 315, 680.
    ---Carebant simulacris in suis ecclesiis, 317, 585.
    ---Taxati a Galerio, quod a prisca parentum simplicitate deflexissent, 339, 533.
    ---Ab Idolothytis semper abstinuerunt, 363.
    ---Nouitatis sepe a paganis accusati, ternarium numerum in precibus cur amarent, 394, 473.
    ---Iudeorum nomine ueniebant primis Ecclesie temporibus, 473.
    --- Athei, impii et irreligiosi uocati a gentilibus, 492.
    ---Conueniebant primo priuatis in edibus, 502, 583, 586.
    ---Ecclesias postea in urbibus edificarunt, 502, 791.
    ---Rome fuerunt magno numero tempore Maxentii, 526.
    ---Rogabant pro salute imperatorum etiam gentilium, 533.
    ---Ab iis gentiles quid exigerent, cum cogerent eos fidem eiurare, 573.
    ---Illorum templa ad uitandam persecutionem frequentabant, 574.
    ---Utrum sub Domitiano et Traiano ecclesias habuerint, quales hodie cernimus, 584.
    ---Basilicas quando construxerint, 585.
    ---De more eorum crucis signum frontibus frequenter imponendi, 670.
    ---Magicis operationibus semper aduersissimi, 673.
    ---Ecclesias suas in excelsis locis utrum semper construerent, 685.
    ---In persecutores suos inuehi licitum sibi crediderunt, 701.
    ---Monstruosa sua fortitudine plerumque fregerunt illorum ferociam. 704
    CHRISTUS. Dux magnus a Lactantio dictus, I, 452.
    ---Princeps appellatur a prophetis, ibid.
    ---Nomen Christi non est proprium, sed regni nuncupatio, 464.
    ---A gentilibus in Chrestum immutatum, ibid.
    ---Huius nominis significatio, ibid.
    ---Quod et regnum et sacerdotium Christo competat, ibid.
    ---De regno eius terreno Lactantii error, 465, 808, 1013.
    ---De duplici eius ortu, 465.
    ---Quo anno passus sit, et quo die, 474, 967.
    ---De causa ipsius Incarnationis, 475.
    ---De ea testimonia prophetarum. ibid.
    ---Cur ad Iudeos missus, 478.
    ---De eius ortu ex uirgine, ibid.
    ---Emmanuel nunquam uocatus fuit, tamen uerus Emmanuel, 479.
    ---Ad quid missus, 480.
    ---De duplici eius aduentu, 481.
    ---Sine Patre et sine Matre quomodo fuerit, 483.
    ---De eo prophetarum testimonia, ibid.
    ---Iudei uirtute demonis, demones aiunt eum eiicere, et patrare miracula, 485, 491.
    ---De sacerdotio ipsius a prophetis predicto, 487.
    ---Quo sensu nunquam se Deum dixerit, 490.
    ---De eius uita et miraculis, ibid.
    ---Eius Passio predicta, 495, 502.
    ---Hanc ethnici christianis obiiciebant, 496.
    ---De eius morte, sepultura et resurrectione, 510.
    ---Qua hora expirauerit, ibid.
    ---De sole tunc obscurato. Ibid.
    Quale sepulcrum illius fuerit, 512.
    ---De eius in Galileam post resurrectionem profectione, 514.
    ---De illius Ascensione, deque discipulorum eius predicatione, 516.
    ---Argumenta infidelium contra Incarnationem ipsius, 517.
    ---Ut homines erudiret, primum facere debuit, que docuit, 521.
    ---Quomodo uenire debuit, ut Dei et hominum mediator esset, 524.
    ---Quomodo uiua lex sit, ibid.
    ---Quod quecumque gessit, aut passus est, figuram et significationem magnam habuerint, 525.
    ---De eius cruce, quanta uis in ea sit, 528.
    ---Quot dies in sepulcro remanserit, 535
    ---Quod magus non fuerit, 556.
    ---Fugatam iustitiam reduxit, 570.
    ---De eius aduentu ad iudicium, 796.
    ---De anno etatis sue, quo passus est, 967.
    ---Medius inter Deum et hominem, 972.
    ---Quo sensu mediam substantiam gerere dicatur inter utrosque, ibid.
    ---Quomodo sit angelorum princeps et caput, 977.
    ---Quonam etatis sue anno fuerit baptizatus, ibid.
    ---Quo anno, mense et die sit a Iudeis cruci affixus, II, 194, 393, 608 et seq.
    ---De missione Apostolorum ab eo post resurrectionem, 194.
    ---In celum quomodo ascenderit, 195.
    ---Quo die passus putaretur tempore Lactantii, 386.
    ---Utrum anno decimo quinto Tiberii, 437.
    ---Chrestus quomodo uocatus ab ethnicis, 473.
    ---Deus aliquando dictus, 603.
    ---Baptismum quando instituerit, 616.
    ---Regni eius in terris millenarii opinio unde desumpta, 636.
    ---Eius monogramma quomodo expressum in nummis et labaris. 559, 813
    CHRYSIPPUS. Eius de Deo sententia, 134.
    ---De ipsius doctrina auctores quinam consulendi, 135.
    ---Quinam fuerit, 406.
    ---Eius mors. Ibid. et 950
    CIBALIS. II, 49
    CICERO. ueram religionem attingere cur non potuit, II, 112.
    ---Quam sepe Prouidentiam defenderit, I, 121.
    ---Quosnam secutus sit inter philosophos, ibid.
    ---De Deo quomodo senserit, 135.
    ---Eius libri de legibus, 136.
    ---Platonis imitator, 196.
    ---Filiam consecrare uoluit, 197.
    ---Fiducia illi defuit, 205.
    ---Intellexit uana esse, que homines adorent, 263.
    ---Quid illum deterruerit ab errore destruendo, ibid.
    ---Ipsius nota uox, 268.
    ---Eius de creatione mundi opinio, 297.
    ---Errat in laudanda philosophia, 385.
    ---Et in assignanda sapientie origine, 386.
    ---Grecorum leuitatem arguit, 388.
    ---Eius inuectiue in Antonium Philippice unde dicte, 389.
    ---Philosophis quos preferat, 395.
    ---Eius de uoluntaria morte sententia, 407.
    ---Redarguitur eius error de hominum natiuitate, 409.
    ---De uaria eorum sorte post mortem illius sententie, 410.
    ---Refellitur hoc eius effatum, primum bonum esse non nasci, secundum quam primum mori, 411.
    ---Fortune quantum tribuerit, 441.
    ---Quod Deo creatori debitum cultum non reddiderit, 457.
    ---Interpretatio quam affert uocis religionis redarguitur, 536.
    ---Libros suos de Officiis quanti fecerit, 640.
    ---Eius legis diuine encomium, 660.
    ---De libertate et misericordia  in pauperes quid senserit, 672.
    ---Illius de hospitalitate opinio refellitur, 677.
    ---Mors eius unde orta. 702
    CICUTA, quid sit. II, 39
    CILIUM. II, 40
    CIMMERIA Sibylla. I, 142
    CIMMERIAE TENEBRAE, prouerbium. I, 561
    CIMON. De eius hospitalitate et misericordia in pauperes, I, 663.
    ---Eius uirtutum causa qualis putanda sit. I, 665
    CIRCE Marica. I, 236
    CIRCENSES ludi, christianis quam uitandi, I, 711.
    ---A quo primum celebrati, ibid.
    ---Quibus spectaculis celebrarentur, 712.
    ---De uariis eorum nominibus, ibid.
    ---Cui Deo dicati, ibid.
    ---Ubinam celebrati. 941.
    ---Solemne munus natalibus principum, II, 428.
    ---Erant Hippodromi spectacula. 815
    CIRCUMEGIT MURO, pro inclusit intra murum. I, 191
    CIRCUMCEDERE, pro obsidere. II, 758
    CIRCUMCISIO. Iudeis imperata. I, 500
    CIRCUMSCRIPTE, pro breuiter. I, 596
    CIRCUS. A quo Rome institutus, I, 711.
    ---Unde dictus, ibid.
    ---Non equi solum in eo exercebantur. II, 708
    CIRTA Africe, Nicephorium nunquam dicta, II, 555.
    ---Nihil habuit commune cum uirta, 556.
    ---Constantina postea dicta, et procul a mari sita, ibid.
    ---Olim Numidie metropolis, 557.
    ---Eius descriptio. Ibid.
    CITARE MORBOS, pro excitare. I, 334
    CITHERON. Mons. I, 247
    CLARISSIMATUS, honoraria dignitas maior perfectissimatu, II, 228, 336.
    ---Clarissimi apud quem conuenirent. 336
    CLARISSIMUS, titulus honoris. I, 598
    CLAUDIA, eius historia, I, 290.
    ---In eam auctores quinam consulendi. Ibid. et 921
    CLAUDIUS . Luminibus orbatus. I, 290
    CLAUDIUS imperator, Iudeos christianosque Roma expellit, II, 473.
    ---Inter persecutores non ideo numeratus. Ibid.
    CLEANTHES. Eius de Prouidentia diuina testimonium, I, 121.
    ---De Deo quid senserit, 134.
    ---De doctrina ipsius auctores quinam consulendi, ibid.
    --- unde dictus, 406.
    ---Quomodo obierit. Ibid. et 950
    CLEOMBRAETUS. In mare se dedit precipitem, I, 408 et 950.---Quis fuerit. Ibid.
    CLINICI philosophi. I, 367, 946
    CLOACINA dea, I, 220.
    ---Unde nomen eius, ibid.
    ---Quinam eius meminerint. Ibid.
    CLODIUS , incestus. I, 165
    CLYPAEI. De iis in quibus imperatores erant depicti. II, 550
    CNOSSUS, in Creta insula. I, 178
    CODEX THEODOSIANUS. Ex ipsius subscriptionibus, nichil certi colligi potest. II, 371
    CODICES manuscripti, fons plurimorum erratorum, que occurrunt in antiquis. II, 319
    CODRUS, cur mortem subiit pro patria, I, 382.
    ---De eius historia quinam scripserint. Ibid. et 946
    CeLUM et Uranus idem, I, 183.
    ---Quod non sit Deus, 280.
    ---Illud uolui quinam negauerint, 426, 953.
    ---An rotundum, ibid.
    ---Nominis illius etymologia, 706.
    ---Rotunditas eius sacris litteris magis consona. 954
    CeNA ultima, data damnatis a iudice et gladiatoribus, II, 567.
    ---Cena libera bestiariis concessa. Ibid.
    CeNOFRURIUM, quis locus, et ubi situs, II, 307, 652.
    ---Melius cenofrurium. 397
    COLERE, idem quod habitare. I, 175
    COLLEGIUM Aesculapii, Serapis, Fabrum, ueneris, etc., de hominibus numinibus illis consecratis. II, 566
    COLLUCTATOR, qui cum aliquo colluctatur. II, 11
    COLOPHON, urbs, ubi sita, I, 148.
    ---Colophonium oraculum. Ibid.
    COLUMNAE, culte olim pro simulacris, II, 498.
    ---Erigi solite in locis publicis cum statuis imperatorum aut deorum. 510
    COMA. De eius decore. II, 33
    COMITIALIS morbus, aut Herculeus. I, 160
    COMMENTATUM passiue. I, 371
    COMMODUS imperator, ante proconsulare imperium sine potestate Cesar fuit, II, 469.
    ---uenationibus et confectionibus ferarum indulgebat. 517
    COMMUNITER CUM CULTORIBUS. I, 587
    COMPARES RECENTIORES, pro gladiatores suffecti. I, 707
    COMPONERE et COMPONI, de rebus antea turbatis. II, 750, 762
    CONCEDERE, pro cedere loco, locum dare alicui. II, 834
    CONCEPTIO. De ea, et ad illam femine quid conferant, II, 54.
    ---Prolis similitudo unde oriatur. Ibid.
     CONCLUSIO SAECULI, pro finis mundi. I, 784, 793, 812
    CONCORDIA, res difficillima inter duos, eadem potentia preditos, II, 330.
    ---Concordia Burrhi et Senece in societate potentie. Ibid.
    CONCULCARE, pro subigere, domare. II, 397
    CONCURRERE, pro ad pugnam procedere. II, 261, 814
    CONFECTIS PHILOSOPHIS, pro confossis uulneribus philosophis. I, 359
    CONFECTRIX, pro ea que conficit. I, 769
    CONFESSIO, gloriosa quo sensu olim dicta, II, 597.
    ---Damnari ad confessionem, quid sit. 696
    CONFESSORES. Quinam primis Ecclesie seculis dicerentur, II, 389, 591.
    ---Oculi dextri illis quondam eruti, 539.
    ---Tria illorum genera ad minimum, 594.
    ---Iis deprecatoribus lapsi apud Deum utebantur, 596.
    ---Imo et apud Ecclesie prefectos, 597.
    ---His illi pacem quandoque dimittebant. Ibid.
    CONFLARE, idem aliquando ac simul flare. II, 695
    CONGLOBATA semina, pro atomi. I, 760
    CONIURARE, in malam partem accipitur, uel simul iurare. I, 574
    CONSECRATIO. uid. APOTHEOSIS.
    CONSENTANEE, aduerbium. I, 368
    CONSENTES Dei. Si sunt maiorum gentium. I, 199
    CONSTANTIA. An uera uirtus. I, 697
    CONSTANTIA, soror Constantini, despondetur Licinio, II, 259.
    ---Sic Ario fauit, ut fratrem etiam ad protegendum illum impelleret, ibid.
    ---Ubinam et quando Licinio nupserit. 262, 370, 818
    CONSTANTINA, urbs, non unica apud auctores, II, 555.
    ---Hodierne in Africa descriptio, 557. uid. CIRTA.
    CONSTANTINUS imperator. Per eum orbi iustitia et sapientia restitute sunt, I, 116.
    ---Nomine imperatoris quando fuerit insignitus, ibid.
    ---Que cognomina gradatim assecutus fuerit, ibid.
    ---Imperatorum primus pacem dedit Christianis, ibid.
    ---Conuersionis eius causa, ibid.
    ---Quandonam Maxentium uicerit et obierit, ibid.
    ---Sancti Augustini de illo testimonium, 117.
    ---Constantinus magnus, quibus animi corporisque dotibus polleret adolescens, II, 223.
    ---Frustra insidiis appetitus, et feris obiectus a Galerio, 233, 339.
    ---Quomodo dimissus ab eo, 233, 234.
    ---Ad patrem quomodo peruenerit, 234, 340.
    ---Accipit ab illo imperium, ibid.
    ---Laureatam imaginem suam mittit ad Galerium, 235, 341.
    ---Bellum gerit cum Maxentio, 367.
    ---Quo anno fuerit illud inchoatum, ibid., 461, 811.
    ---Quo successu confectum, 261.
    ---Quo die et loco crux ipsi ostensa in celo, in qua uinceret, ibid.
    ---Imperator maximus a senatu salutatur, 262, 817.
    ---Ex Byzantio Constantinopolim quare nuncupauerit, 308.
    ---Hanc Rome emulam facere studuit, ibid.
    ---Quenam ipsi causa fuerit transferendi illuc imperii, 326.
    ---Fuit apud Diocletianum tempore illius abdicationis, 331.
    ---Dignitatem Cesaream utrum aliquando gesserit, 333, 524.
    ---Ad quam potissimum causam referri debeat discessus eius a Galerio, 338.
    ---Utrum iuuenculus ab illo in urbe Roma obsidis loco detentus fuerit specie religionis, ibid.
    ---uerius forte missum a patre ad Diocletianum, ut apud eum institueretur, 339, 507.
    ---Militauit fortiter in Asia sub Diocletiano et Galerio, 339, 507.
    ---Obiectus fero leoni, quem uicit, 339, 522.
    ---Quo tempore ad patrem peruenerit. 340
    Primus annus eius imperii quis fuerit, ibid.
    ---Ad quos seniores principes retulerit de delato sibi imperio, 341.
    ---Quando et a quo Cesar renuntiatus, 312.
    ---Eius quatuor natales fuere, 343.
    ---Faustam in matrimonium utrum acceperit an postulauerit, 346.
    ---Consensus ipsius non requisitus, ad creandum Licinium imperatorem, 353-357.
    ---Mittit Mediolano ad Maximinum constitutionem pro Christianis, 363.
    ---Utrum Maxentio bellum ultro intulerit, 366, 367.
    ---Quando Roma profectus fuerit Mediolanum, 370, 817, 827.
    ---Natus ubinam, 463 et seq.
    ---Quo anno, 465, 742.
    ---Utrum a Diocletiano insidiis appetitus, 522, 523.
    ---Pretorianos cur sustulerit, 526.
    ---An nummos unquam sanctorum uultibus aut imagine Christi crucisque signauerit. 560, 561
    CONSTANTIUS Chlorus, dignus qui solus orbem gereret, II, 207.
    ---Princeps optimus ac benignissimus, ibid., 312, 718.
    ---Qualis fuerit sub eo persecutio, 217, 322, 504, 699.
    ---A Galerio cur contemptus, 227.
    ---Constantinum ab illo repetit morti proximus, 233.
    ---Huic imperium per manus tradit, 234.
    ---In lecto suo requiem uite accepit, ibid.
    ---Ubinam sepultus, ibid.
    ---Quo anno obierit, ibid., 340, 523, 746.
    ---Quo die et anno Cesar factus, 307, 465, 469, 483.
    ---uictoriam de Germanis reportauit, 312, 504.
    ---Non ponitur in numero persecutorum, 323, 700.
    ---Ubinam purpuram induerit, 332.
    ---Utrum primum locum in imperio gesserit, post abdicationem Diocletiani et Maximiani, 335.
    ---Maximiani unde gener, 354, 257.
    ---uerb  eius ultima deficientis, 415.
    ---Britanniam non attigit antequam Cesar foret, 307.
    ---Persas utrum uicerit. 467, 504, 580
    CONSTITUERE, idem ac disiecta reponere, et firmiore statu roborare. II, 422
    CONSULES. Eorum designatio aut declaratio ad quos pertinuerit post ualerianum imperatorem, II, 326.
    ---De eorum processionibus, et per annum quot essent, 326, 327.
    ---Consus deus, idem ac Neptunus equestris, I, 712.
    ---Huic Circenses ludi consecrati. Ibid.
    CONTEMPLATIONE et in contemplationem, locutiones Patribus familiares. II, 423, 784
    CONTINENTIA, quid sit, I, 718.
    ---Eius merces, I, 721
    CONTRA, uox in iudiciis usitatissima, et que formulam sapiat. II, 413
    CONTRAHERE uires, milites, pecuniam, etc., pro congregare, colligere. II, 806
    CONTRARIUS quam, latinitas dubia. I, 443
    CONTRECTARE oculis. II, 13
    CONTUMACIA, inferioris est in superiorem, II, 419.
    ---uictus contumacia, utrum dictum de homine qui contumacte sue sit impar. 357, 419, 457, 550
    CONuENTICULA, olim dicta ea loca, in quibus Christiani conueniebant, II, 472, 533, 699.
    ---Dictum item de quocumque cetu et congregatione, ibid.
    ---Eorum hodie uocabulum odiosissimum. 699
    et Coprianus, quid significent. I, 989
    COPRIANUS, per calumniam, pro Cyprianus, I, 552
    COR. De eius uentriculis, et uariis eorum nominibus, II, 42.
    ---De uenis eiusdem, et illarum usu, ibid.
    ---Utrum primum nascentibus formetur in utero, 55.
    ---Que animalia maximum illud habeant, 61.
    ---Utrum sit mentis sedes, 64.
    ---Caloris uitalis officina antiquis habitum, 69.
    ---Cor, pro animo, prudentia, sapientia, I, 415.
    ---Quod sit sedes timoris, I, 689.
    ---Principale est organon omnium affectuum. I, 690
    CORONA, quid significet. I, 528
    CORONAE. De purpureis et candidis, quenam post mortem confessoribus et martyribus sint parate. II, 704, 705
    CORPORARE, pro corpore indui. I, 310, 528
    CORPUS, ita comparatum ut animo seruire debeat, II, 12.
    ---De omnibus eius partibus, 30.
    ---Utrum sit hominis receptaculum, 75, 80.
    ---Mortuorum corpora non mutilata, sed integra seruata a ueteribus, 467.
    ---Corporis materia, I, 310.
    ---Anime debet esse subiectum, 321.
    ---Eius officium, ibid
    ---Quo sensu diaboli dicatur esse a Lactantio, 322.
    ---Ab illo ignoratio in homine, 360.
    ---Quibuscum ipsi pugna sit, 379
    ---Ipsius et animi dimicatio, ibid.
    ---Ergastulum anime habetur a Platonicis, 381.
    ---Eius est omne tempus, quod in terra transigitur, 383.
    ---Non est anime carcer, 763.
    ---Desideria ipsius esse mere temporalia, 770.
    ---Sine anima nichil potest, ibid.
    ---Corpora post resurrectionem qualia futura sint, 801.
    ---An corpus sit hominis receptaculum, hospitium, etc., anime instrumentum, 915.
    ---De ea questione sententia catholica. 916
    CORPUSCULUM, pro corpus humanum. II, 75
    CORROBORAMENTA, noua uox. I, 383
    CORYBANTES. Quinam fuerint. I, 187
    COTHURNATA scelera, quid sint. I, 710
    COTTA pontifex. I, 285
    CRATES. Contemnit diuitias, I, 422, 952.
    ---Quinam fuerit. Ibid.
    CREARE et gignere, quid sint. I, 480
    CRATIO. Abusiue de uerbo diuino dicitur. I, 961
    CREDULITAS error magis quam culpa. II, 632
    CREMARI et uri, rigide loquendo differre, II, 733.
    ---Aliquando synonyma, ibid.
    ---Aliud esse cremari, et cremari in cineres. Ibid.
    CREMATIO corporum non sublata per Antoninos, II, 545.
    ---Lapsu temporis, et per Christianos abolita, ibid.
    ---Quando ceperit et desierit. Ibid.
    CRETA insula. I, 163
    CRIMEN, pro criminatione, seu criminum accusatione, II, 657
    CRITIAS tyrannus. I, 414
    CReSUM aut Crassum diuitiis superare. I, 686
    CRUCIARE, pro cruci affigere. II, 607
    CRUCIABILES anime. I, 800
    CRUCIS Christi uis et ratio, I, 528, 531 et seq.
    ---Crux, pena infamis et seruilis, 529.
    ---Quod eius signo Christiani sepissime se signarent. 533
    CRURA. De mira Dei in eorum conformatione prouidentia. II, 59 et seq.
    CRURIFRAGIUM. Quale supplicium. I, 987
    CRUX. Eius signo fugati demones a fidelibus, II, 210, 314.
    ---De eius potentia et efficacia, ibid., 216, 671, 672.
    ---Celeste signum et immortale uocatum a Patribus, 261, 314, 671.
    ---De cruce ostensa Constantino in celo, in qua  uinceret, 261, 369, 428.
    ---De crucis signo in uestimentis hominum et in celo uiso tempore Iuliani apostate, 427, 428.
    ---Utrum Tertulliani tempore imago crucifixi cruci superaddita, 500.
    ---Crucium figure multiplices apud ueteres, 559.
    ---Mos ueterum Christianorum crucis signum frontibus frequenter imponendi. 670
    Crux Gauiana. I, 505
    CULEUS, pena parricidii. I, 388
    CULTURA, pro cultus religiosus. I, 570
    CULTUS, plurali numero. I, 454
    CUM, pro quoniam. II, 208, 219, 661, 706
    CUMANA Sibylla. I, 143
    CUMAE, urbes eius nominis. I, 890
    CUNEI, ex quo militum genere constarent. II, 807
    CUNINA dea.---uid. IUNO.
    CUPIDITAS. Fons est malorum omnium, I, 567.
    ---uirtus an sit aut uitium, 694.
    ---Ad quem usum data, 704.
    ---Mundum regit. 738
    CUPIDO Dei istius origo, I, 207.
    ---Triumphum cupidinis pete quinam scripserint. I, 896
    CURETES. Quinam, I, 178.
    ---An altores Iouis. 240
    CURIO consul. I, 146
    CURIO Maximus, Curiones minores, quinam dicti. II, 538
    CURTIUS. Cur se deuouerit pro patria, I, 381.
    ---Eius historia. I, 946
    CYBELE. Sacra eius a Gallis sacerdotibus celebrabantur, I, 206.
    ---uaria eius nomina, 233.
    ---Sacrorum eius celebrandorum ritus, 234.
    ---Antistites eius Melisse nuncupate, 248.
    ---Dea montium cur uocata, II, 404.
    ---Item , seu dicta, ibid.
    ---Eadem lapis sacer, nomine Agdus, in finibus Phrygie, 496.
    ---Domina proprie dicta. 572
    CYNICORUM inuerecundia, I, 394.
    ---Eorum nomen, ibid.
    ---Eorum princeps. Ibid.
    CYNOSURA, urbs. I, 160
    CYPRIANUS. Religionis assertor, I, 551.
    ---Tertullianum quanti faceret, ibid.
    ---Eius preconium, 552.
    ---Opera illius in quo peccent, ibid.
    ---A gentilibus derisus, ibid.
    ---De eo Hieronymi testimonium, ibid.
    ---A Lactantio immerito reprehensus. I, 563
    CYRENAICI philosophi. I, 363
    CYRILLA, Decii iunioris filia, christiana credita. II, 475
    CYRRHA, oppidum ad radicem Parnassi. II, 479
    CYRUS. Quo tempore in Persas ceperit imperium. I, 460

D
    DACI, aliquando Dacisci appellati, II, 416.
    ---Montem coluerunt instar numinis. 494
    DACIA rebellans censui subiecta a Traiano, II, 232, 338.
    ---Duplex, superior et inferior, 232, 490.
    ---Noua que fuerit, 312, 489, 490.
    ---Amissa a Gallieno, et ab Aureliano recuperata, 312.
    ---Dacia Ripensis, unde dicta, 490.
    ---Mediterranea quare sic appellata, ibid.
    ---Istro noua proxima. Ibid.
    DAEMON. Apud ueteres idem est atque angelus aut genius. I, 151, 534
    Demones, crucis signo fugati a fidelibus, II, 210, 314.
    ---Demonum duo genera, I, 331.
    ---Unde demones appellati, ibid., 937.
    ---Eorum responsa ambigua, 938.
    ---Demon Socratis, 332.
    ---uagantur per omnem terram, ibid.
    ---Sub Geniorum nomine coluntur, 333.
    ---Illorum natura, ibid.
    ---Fallacie, 334.
    ---Christianorum potestas in eos, ibid.
    ---Quibus nocere possint, ibid.
    ---Artes male ab ipsis inuente, 336.
    ---Nomen et cultum deorum affectant, 337.
    ------Unde aliquando edant prodigia, 338.
    ---Homines quomodo fallant, ibid.
    ---Humanas hostias excogitauerunt, 341.
    ---Crucis signo terrentur, 531.
    ---Christum timent, non Iouem, 534.
    ---Eorum furor in Christianos, 623.
    ---Castigatio illorum in diem iudicii non reseruatur, 801.
    ---Quo tempore peccauerint, et ubi deiecti sint, 935.
    ---Post peccatum obstinati manent in malo, 936.
    ---De diuersis demonum generibus, 937.
    ---Quenam futura noscant, ibid.
    ---Num gaudium percipiant ex hominum peccatis, 938.
    ---Quod honorem affectent. 940
    . Unde istud nomen. 331
    DANAE. An aureo imbre sit delusa. I, 170
    DANIEL propheta. Inter prophetas a Iudeis non numeratur. I, 480
    DANUBIUS, limes constitutus duarum Daciarum, II, 313
    ---Idem atque Ister, 327.
    ---Danuuius quandoque dictus, 489.
    ---Limes antiqui Romani imperii. 707
    DARE, pro dicere, docere. II, 247, 779
    DAuID propheta. Quod rex fuerit potentissimus, I, 468.
    ---Ab illo ad Christi mortem quot anni numerentur. 509
    DAZA, siue DAIA. uid. MAXIMINUS.
    DEBELLATRIX PUDORIS libido. I, 158
    DEBILES. Latinis quid sint. II, 794
    DEBILITATIO, non omnis mutilatio est. II, 794 
    DECEMuIRI. In condendis XII tabularum legibus iniusti. I, 663
    Decemuiri, prepositi ad libros Sibyllinos inspiciendos. II, 561
    DECENNALIA. Eorum origo, II, 409.
    ---Quando celebrarentur. Ibid.
    DECII. Cur se deuouerint pro patria, I, 381.
    ---De iis auctores quinam consulendi. I, 946
    DECIUS, animal execrabile, II, 200.
    ---Christianos persequitur, ibid.
    ---Eius interitus, ibid.
    ---Quot annos imperauerit, ibid. et 441.
    ---Mors eius ultioni diuine attributa, 201.
    ---Quo genere mortis perierit, 306, 645
    ---Iussit ut Christiani cibis immolatitiis uescerentur, 263, 795.
    ---Cui successerit in imperio, 441.
    ---Quando ceperit imperare, ibid. et 645.
    ---Quo anno et qua anni tempestate obierit, 441, 646.
    ---Ubinam occisus, ibid.
    ---Carpos uicit. 476
    DECLAMATIONES, quenam dicte sint. I, 885
    DECURIONES, iure ciuili Romano torqueri non poterant, II, 228, 336, 516.
    ---Quando postea, et qua de causa id licuerit. Ibid.
    DEFLAGRARE, pro deferuescere. II, 693
    DEIECTUS ANIMI. 402
    DELIBATUM, quid proprie fuerit. II, 253, 796
    DELUBRUM, quid sit, I, 166.
    ---Dictum a ueteribus de stipite delabrato, II, 500.
    ---Non usurpatum nisi de re sacra, uel loco religioso. Ibid.
    DEMENTARE, DEMENTIRE, pro insanire, dementem esse. I, 534, II, 101, 655
    DEMETRIANUS auditor. I, 563
    DEMETRIUS Poliocertes, Iupiter ab Atheniensibus quare dictus. II, 474
    DEMUTARE, DEMUTATIO, pro mutare, mutatio. II, 655
    DEMOCRITUS. Asseruit omnia fortuito facta, I, 119, 760.
    ---Ex illo pleraque hausit Epicurus, 119, 402.
    ---Quomodo uixerit et obierit, 404.
    ---De eius morte opiniones, 407.
    ---Contemnit diuitias, et sponte excecatur, 4[.....]2.
    ---Quod ueritatem dixerit in puteo demersam. 439
    DEMOPHILE Sibylla. I, 143
    DENTES, plus ad loquendum conferunt quam lingua, II, 44.
    ---De mirabili illorum ordine et structura, ibid.
    ---Molares unde dicti. Ibid.
    DEPINGERE, pro obseruare. I, 532
    DESCRIBERE, ut apud Grecos, uerbum usitatum de censu. II, 415
    DESERTIO pugne imperatori et militibus turpissime. II, 825
    DESIDERE, idem quod descendere. II, 742
    DETRACTARE, pro detrectare. II, 664
    DEUCALIONIS diluuium. I, 313
    DEUS. Eius consilia et dispositiones cogitatio humana non potest assequi, I, 113.
    ---Summus Deus, locutio Lactantiana, ibid.
    ---Est pater et iudex, 117,
    ---Est doctor sapientie, duxque ueritatis, 118.
    ---Eius prouidentia, 120.
    ---Eius unitas, 122.
    ---Eum unum ex petis quinam agnouerint, ibid.
    ---Eius nomina apud Ethnicos, ibid.
    ---Accidentia cadere non possunt in illum, 123.
    ---Unus predicatur a prophetis, 127.
    ---Et a petis, 129.
    ---Cur ei nomen non sit, 140.
    ---Hunc mundi conditorem Sibylle confitentur, 147.
    ---De illo Apollinis testimonium, 148.
    ---Non est solitarius licit unus, 149.
    ---Eius nomen extruditur, quando aliis tribuitur, 150.
    ---Nullo modo potest comprehendi, 152.
    ---Non a seipso genitus est aut procreatus, 152,
    ---uis eius ac maiestas a Platone predicata, 153.
    ---Sexu non eget, 155
    ---Est uere omnipotens ibid.
    ---Nomen Iouis ipsi tribui non potest, 176.
    ---uerus est omnium pater, 177.
    ---Quare non potest dici quod fuit. 184.
    ---In eum cadere non potest, ut concipiat, 202.
    ---Nec cadit in illum imbecillitas, 204.
    ---Hunc deorum cultores confitentur, 255.
    ---Unde aduersus eum impietas, 256.
    ---Ille solus creator est colendus, 276.
    ---Ex nichilo fecit omnia, 298.
    ---Ipse natura est, 299, 304.
    ---Ea scrutari nefas, que celata uoluit, 304, 305.
    ---Huic quare Oriens accenseatur, 307.
    ---Solus habet rerum omnium cum Filio potestatem, 338.
    ---De eius patientia et ultione, 341.
    ---Ira quo sensu ipsi conueniat, 342, 942.
    ---Ipse est summa sapientia, 352.
    ---Eius contemplatio quid sit, 373.
    ---Huic soli uindicta in integro est, 408.
    ---Eius precepta quantum ualeant, 432.
    ---Solus uirtutem potest honorare, 435.
    ---Unus est pater et dominus, 454.
    ---Solus est , ibid.
    ---Amare debemus eum tanquam filii, et timere tamquam serui, 456.
    ---Fons est sapientie et religionis, ibid.
    ---Filium ab eterno quomodo genuerit, 467, 922, 961.
    ---Antiquus dierum quare a Propheta dictus, 481.
    ---Agnoscere eum quid sit, 535.
    ---Quod unus sit Deus, licet filium habeat equalem, 539.
    ---Coli non potest, nisi per filium, 540.
    ---Pater omnibus idem est, 569.
    ---Illius templum, 572.
    ---Eius cultu uitia omnia fugantur, ibid.
    ---Cultus eius deuotionem maximam fidemque disiderat, 616.
    ---Malos potentes esse ac beatos, bonos uero miseros  et inopes cur patiatur, 626.
    ---Quo ritu coli eum oporteat, 634.
    ---Quod sacrificiis non indigeat, 635.
    ---Neque terrenis indiget operibus, 636.
    ---Fons est bonorum, 653.
    ---Non potest rationem hominis obtinere qui eum nescit, 662.
    ---Fons est ipse bonitatis, ibid.
    ---Ipse est omnis uirtutis ac doctrine caput, 664.
    ---Preceptorum eius obseruationem facilem esse, 698.
    ---De eius bonitate et clementia, 722.
    ---Quod ipsi nichil sit clausum aut secretum, 724.
    ---De cultu illo digno, atque de illum laudandi forma, 728.
    ---Illi cur pauperes et humiles credant facilius, quam diuites, 738.
    ---Inter ipsius hominisque sapientiam quantum distet, 740.
    ---Illi soli nota sunt opera sua, ibid.
    ---Quod non sit mundo permixtus, 742.
    ---Quo sensu mundum corpus eius fecerit Plato, 741.
    ---Coli se et honorari ab homine cur expetat, 754
    ---Aspectu comprehendi nequit, sed mentis oculis est intuendus, 764.
    ---Solus est qui eterne uite premium largiatur, 780.
    ---De inenarrabili ipsius potestate etiam in incorporalia, 800.
    ---Dei nomen unde deductum, 890.
    ---Quod angelis non indiguerit, ut non esset solitarius, 893.
    ---Deus non se Deum genuit, 894.
    ---Quod in eo cogitatio nulla sit, ac proinde neque prudentia, 921.
    ---Cur mala fieri permittat, 941.
    ---Eius permissio quo sensu actio dicatur, 955.
    ---In illo non est aliud intelligere, et aliud esse, 963.
    ---Quo sensu sit in eo sapientia, 966.
    ---uoluntas eius circa hominum reprobationem, 984.
    ---Quo sensu dicatur derelinquere, indurare, excecare. 986
    Quod sit unus, nec possint esse plures, II, 110.
    ---Eius prouidentia in uaria animantium configuratione, 31.
    ---Ipsius muneris est, quod uiuimus, 74.
    ---Lumen est humane mentis, 81.
    ---Utrum figuram aliquam habeat, 83.
    ---Non est otiosus et nichil curans, 89, 126 et seq.
    ---Quo sensu ira ipsi tribuatur, 89, 92, 131.
    ---Nec mente comprehendi potest, nec lingua enarrari, 111.
    ---De eius unitate sententie philosophorum, 112, 113.
    ---Timoris illius necessitas, 114.
    ---Qua prouidentia bona et mala ordinauerit, 119 et seq.
    ---In eum non cadit neque timor, neque libido, neque inuidia aut cupiditas, 124.
    ---Etiam cum malis obest, nocens non est, 128.
    ---Eius misericordia et patientia, 137, 138.
    ---Ira eius quomodo immortalis, 140.
    ---Deus summus, locutio frequens Lactantio, 193, 820, 825.
    ---Domini nomine iure appellatus. 572
    , nomen Bacchi apud Arabes. II, 494
    DIA, insula Crete adiacens. I, 895
    DIABOLUS. Bonus creatus a Deo, per se malus effectus est, I, 295.
    ---Primum eius peccatum, ibid. et 923.
    ---Huic Occidens quare tribuatur, 307.
    ---Illi Deus ab initio terre dederat potestatem, 330.
    ---Quare a Trimegisto appelletur, 331.
    ---Uniuersis hominibus insidiatur, 443.
    ---Patres quinam eum non statim ad penam detrusum arbitrati sunt, ibid.
    ---Homines uariis artibus captat, 648
    ---Fons est malorum, 653.
    ---De ipsius alligatione per mille annos, 808.
    ---De eius emissione, 813.
    ---Quare diabolus appellatur, 924.
    ---Paruula mora intercessit inter creationem illius et lapsum, 938.
    ---In quem locum post peccatum fuerit detrusus, ibid.
    ---Aduersarius uocatus, II, 191, 471, 600.
    ---Dux et imperator eorum qui Ecclesiam Christi persequuntur. 504
    DIACONI, uocati ministri simpliciter, II, 503, 695.
    ---Item et ministri Dei, Christi, etc., 695, 696
    DIADEMA, utrum Cesaribus commune cum imperatoribus, II, 511.
    ---Illud imperatorum Romanorum primus quis sumpserit, 512.
    ---Quale esset, Ibid.
    DIAGORAS. Exclusit deos, I, 120.
    ---Ab Atheniensibus proscriptus est, ibid.
    ---Quos libros scripserit, ibid.
    --- quare cognominatus, II, 99.
    ---Quo tempore uixerit, ibid.
    ---Melius unde dictus. ibid.
    DIANA. Eius uirginitas quam suspecta, I, 209.
    ---Sacrificia humana ipsi oblata apud taros, 230.
    ---Thoanthea cur dicta, 229.
    ---Erat inter Nautarum numina, 237.
    ---Triuia unde appellata, 354.
    ---Nemorensis dicta et montiuaga, II, 493.
    ---Taurice simulacrum ab Oreste sublatum ubi iaceret. 498
    DICATIO pro dignatione. II, 268, 373
    DICAEARCHUS. Quinam fuerit, I, 404.
    ---Eius de eternitate hominis et anime sententia. ibid. et 761
    DICE, seu iustitia, paganorum dea I, 392,
    ---Eadem que Astrea, Themis, etc., ibid.
    DIES, apud Romanos qualis fuerit, et unde illum inciperent, II, 383, 384.
    ---Quomodo numeretur ab astronomis, 436.
    ---Dies mensium Asiani qua ratione putarent, 443.
    ---De diebus nefastis et felicibus, 501.
    ---Quos presertim dies suppliciis Romani presides destinarent. 702
    DIESPITER, Iouis cognomen. I, 190
    DIFFICILITER, rara uox sed Ciceroniana. II, 663
    DIGITI De illorum specie, usu, numero in manu et ordine, II, 45, 46.
    ---De eorumdem usu et forma in pedibus. 59, 60
    DIGNE, DIGNISSIME, pro sicut erat meritus. II, 648 
    DII. De iis philosophorum sententia, I, 120.
    ---Non multis opus est ad mundi regimen, 122.
    ---Pete bellantes illos inter se finxerunt, 125.
    ---Dii populares, 134.
    ---Quomodo dii crediti sint, 156.
    ---De iis auctores consulendi, 177.
    ---Quomodo homines cum fuerint, dii sint nominati, 192.
    ---Dii prouinciales quinam, 194, 195.
    ---Dii maiorum gentium, 199.
    ---Quod dii esse non possint diuersi sexus, 201.
    ---Eorum erumne, 206.
    ---De collatis ab iis in homines beneficiis, 209.
    ---Ne homines quidem probi fuerunt, 216.
    ---De diis Romanorum propriis, ibid.
    ---De sacris deorum et eorum mysteriis, 230.
    ---Illis consecratis nomina immutantur, 236.
    ---Simulacra eorum et insignia humeris baiulantur, 241.
    ---Eorum sacra in Italia quis instituerit, 242.
    ---Illorum colendorum initium, 247.
    ---Mos eorum simulacra coronandi, 256.
    ---Imagines illorum non erant dii apud Gentiles, 258.
    ---Illarum fingendarum que ratio primo inuenta, 259.
    ---Diis uelato capite sacrificabantur, 265.
    ---Donis pretiosis fustra excoluntur, 270.
    ---Sua habebant uelamenta et amicula, 272.
    ---Iis ipsis a quibus uiolati erant, nichil nocere potuerunt, 273.
    ---Patris nomine quod nemo illorum uocari possit, 453, 458.
    ---Iidem sunt demones, 534.
    ---Illorum cultus mala omnia aduexit, 573.
    ---De flagitiis illorum qui colunt eos, 575.
    ---Quod boni et iusti esse non possint, 583.
    ---De eorum crudelitate in christianos, 384.
    ---Merito a prophetis bestie nominati, ibid.
    ---De illorum inscitia, furoribus atque odio in fideles, 611.
    ---Eorum religio quam inanis, 617.
    ---Cultus illorum cecitas, 625.
    ---Honores diuinos quomodo adepti sint, II, 111.
    ---Multi esse non possunt, 110.
    ---Montium dii quinam, 403 et seq.; 493 et seq.
    ---Omnes dii, pro omnia deorum templa. 708, 792
    DIGITIS summis sacrificare. I, 224
    DILUuIA quot numerentur, I, 313.
    ---De iis fides quam incerta, ibid.
    ---De annis quos uixere homines post diluuium, 934.
    ---Post diluuium humana uita in centum et uiginti annis collecta non fuit. Ibid.
    DINOMACHUS. Summum bonum in quo constituerit. I, 364
    DIOCLEA, Diocletiani mater, II, 514.
    ---Item patria ipsius, uba sita, 513
    ---Utrum natus in ea. 514
    DIOCLETIANUS, scelerum inuentor et malorum machinator, II, 204.
    ---Quos et qua de causa imperii fecerit participes, 204, 307, 482, 483.
    ---Orbem romanum qua ratione subuerterit, 204.
    ---Eius auaritia, 205, 307, 652.
    ---Diocles uocatus ante susceptum et post depositum imperium, 209, 226, 313, 763.
    ---Ipsius timiditas, 208, 652, 662.
    ---Scrutator rerum futurarum, 210, 314, 668.
    ---Eius in Christianos persecutio unde orta, 210, 211.
    ---Illius in uelanda serueritate sua calliditas, 213, 216, 405, 581.
    ---Incidit in dementiam, 220.
    ---An imperium sponte deposuerit, 220 et seq. 332.
    ---Imperatorum primus uoluit adorari, 223.
    ---Quo die et anno purpuram deposuerit, 225, 328; 510, 552, 721, 722.
    ---ueteranus rex eleganter dictus, 334, 724.
    ---uiuus uidit imagines suas aboleri, 259, 365.
    ---Quo genere mortis sit extinctus, ibid., 552, 809,
    ---Quando obierit, 365, 366, 552, 809.
    ---Unde oriendus, 309, 513 et seq.
    ---Quot annos imperauerit, 309, 552.
    ---Quo anno triumphum egerit de Narseo, 313, 316.
    ---Nullam alium uxorem habuit, quam Priscam, 318, 320.
    ---Hanc quando duxerit, ibid.
    ---Quam feliciter regnauerit, 324.
    ---Quo anno uicennalia ipsius celebrata, 325.
    ---Ad imperium quo die et anno sit promotus, ibid., 652, 706.
    ---Nonus eius consulatus quem annum incidat, 326, 706.
    ---De decimo quid sentiendum, 328.
    ---Memorabile dictum ipsius imperium resumere respuentis, 352.
    ---Consensus eius utrum expetitus ad creandum Licinium imperatorem, 353.
    ---In uita communi quot annos egerit, 552, 808.
    ---Multa preclara opera extruxit, 483.
    ---Qua superbia Galerium ad carpentum suum currere passus sit. 488.
    ---Utrum primus imperatorum gemmas adhibuerit in calceis, ibid.
    ---Post depositum imperium quo concesserit, 513.
    ---Utrum post mortem relatus inter diuos, 513.
    ---Utrum cum Persis bellum gesserit, 580.
    ---Fauit aliquando Christianis, 652.
    ---Quo etatis anno sit mortuus, 657.
    ---Utrum post depositum imperium seruata illi potestas imperatores alios creandi. 764
    DIOGENES Cynicus. Captus, sed redemptus. I, 430
    DIONYSIUS Tyrannus. Sacrilegia sua iocis excusat, I, 273, 919.
    ---Quanta felicitate regnauerit, 273.
    ---Platonem diu secum habuit. 274
    DIREMPTIO, uox insolens. I, 822
    DIREPERE et DERIPERE, in quo differant. II, 203, 240, 527, 649
    DIS. Idem quod grece . 900
    DISCIPLINA solemnis Noui Testamenti, quid sit. II, 616, 617
    DISCORDIA. Quod non sit secundum hominis rationem. I, 671 
    DISCRESCERE, pro decrescere, II, 422.
    ---Item pro intumescendo dilatari. 780
    DISCREuERAT, a discresco, pro distendo. Discrescere, gallice, éntendre dauantage. II, 248
    DISERTUS, quis sit, quis eloquens. I, 385
    DISIECTUS animi, idem quod animo dissolutus. II, 662
    DISPATENTIA. I, 374
    DISPATER. Pluto ita appellatur. I, 190, 900
    DISPOSITIO, DISPONERE, quo sensu recepte uoces tempore Lactantii. II, 222, 329, 782
    DISPUTARE, idem ac conferre cum aliquo. II, 240, 232
    DISSERERE, quid sit. I, 114
    DISSICERE, pro dissecare. I, 288, 402
    DISSIPABILIS, rara uox, at Ciceroniana. II, 105
    DISTRAHERE, pro separare. II, 806
    DIuI lapides, quinam dicti. II, 495
    DIuINATIO superstitiosa, a timore proficiscitur. II, 403
    DIuINITAS, uox pro Deo usurpata. II, 268, 431, 828, 829
    DIUS mensis, in Asianorum proconsularium anno solari quotus esset, II, 443.
    ---Unde inciperet. Ibid.
    DOLABELLA consul. I, 201.
    DOLORIS priuationem non esse summum bonum. I, 367
    DOLUS malus bone fidei opponitur, II, 766.
    ---Eius definitio. Ibid.
    DOMESTICI, quandoque dicti corporis imperatorii custodes, qui domi excubabant. II, 407
    DOMINARI, cum gignendi casu, II, 122.
    ---Idem passiue positum. 218, 324
    DOMINI nomen ab Ethnicis diis deabusque inditum. II, 572
    DOMITIANUS, ab Apollonio delusus. I, 557
    DOMITIANUS, non minor tyrannus Nerone, II, 198.
    ---De longa et felici eius dominatione, 199, 639, 640.
    ---Memoria eius erasa et acta rescissa, 199, 305, 395, 641.
    ---Multa mirabilia opera fabricauerat, ibid., 396.
    ---Duodecim Cesarum postremus, 198.
    ---Caluus Nero, et portio Neronis in crudelitate dictus, ibid., 304, 305, 395.
    ---Quando seuire ceperit in Christianos et fuerit interfectus, 439, 640.
    ---Illos utrum ab exilio reuocauerit, 305, 475.
    ---Tito fratri quo anno successerit, 439, 640.
    ---Cesaris appellatio utrum illi potestatis aliquid attulerit 468.
    ---Occisus a suis domi, in palatio, 475, 640, 641.
    ---Ecclesiam non diu persecutus est, 476, 640.
    ---Cur non numeratus a Prudentio inter persecutores, 476.
    ---Utrum sub illo habuerint Christiani ecclesias, quales nunc cernimus, 584.
    ---A Nerone ad eum quot anni effluxerint, 639.
    ---Quo etatis eius anno Nero occuberit, ibid.
    ---Catalogus operum que fabricauerat. 641
    DOMITIORUM monumentum, ubi situm, II, 304.
    ---In eo Neronis reliquie condite. Ibid
    DOMITIUS iurisconsultus. I, 587
    DONATISTAE, iidem ac Monteses, seu Montenses. II, 315
    DONATUS, cui libri de Ira Dei et de Mortibus persecutorum sunt inscripti, II, 79.
    ---Nouies tormenta pro Christo pertulit, 189, 217.
    ---Sex annis detentus in carcere, 189.
    ---Emissus extremis Galerii temporibus, 190, 250, 301, 324.
    ---Eius in fide constantia, 217, 218.
    ---Unus fuit e sanctioribus Ecclesie confessoribus. 594
    DOROTHEUS, laudatus ab Eusebio, fuit ex numero prepositorum sub Diocletiano. II, 315, 448
    DUCI et DEDUCI, absolute, pro duci ad supplicium. II, 548, 806
    DUPLICITAS. II, 35, 42
    DUUMuIRI, prepositi ad libros Sibyllinos inspiciendos. II, 56

E
    EBORIS usus in sacris quantus fuerit. I, 728, 1000
    ECCLESIA. Ecclesie nomen apud Christianos, I, 259.
    ---Sola catholica Ecclesia uerum Dei cultum retinet, 542
    ---Quenam illa sit, 543.
    ---Ecclesie a christianis primo constructe ualde obscure, 638.
    ---De eorum ecclesiis sententia orthodoxa, 911.
    ---Apud eos quam sint antique, ibid.
    ---Contra illas heretici quinam insurrexerint, 913.
    ---Earum ornatum Deo esse acceptissimum, 919.
    ---De more antiquissimo illas exornandi. Ibid.
    ECCLESIA christiana, post mortem Domitiani restituta, clarius ennituit, II, 199, 200.
    ---Ecclesie nomine edem rebus sacris destinatam christiani significabant, 213.
    ---Ecclesia uerum Dei templum, 203, 394.
    ---Ecclesie christianorum primus seculis carebant simulacris, 318.
    ---Calamitosus Ecclesie christiane status quarto seculo, 359.
    ---Ecclesiis bona immobilia quando prohibita, quando non, 566
    ---Utrum sub Domitiano et Troiano edificate quales nunc habemus, 584.
    ---Ecclesia christiana quando constituta demum censenda sit, 606, 629.
    ---Ecclesie utrum in excelsis locis posite. 685
     EDEN. Regio, ubi paradisus. I, 322
    EDICTUM Diocletiani et Maximiani aduersus christianos, quo die et anno promulgatum, II, 213, 317, 506, 687.
    ---Galerii pro christianis quando emissum, et propositum Nicomedie, 250, 781, 786.
    ---Constantini et Licinii in eorum gratiam quando, et ubi emissum, aut promulgatum, 267, 827.
    ---Quodnam discrimen inter edicta et litteras imperatorum ad presides, 833.
    ---Edicta generalia quorum nominibus inscriberentur, 381.
    ---Non proponebantur in prouinciis, nisi presidum programmate munita. 566, 785, 827, 833
    EFFECTIO, rara uox, at Ciceroniana. II, 105
    EGERIA dea. Simulati Nume cum ea congressus, I, 243.
    ---Unde dicta. Ibid.
    EGREGIUS, titulus honoris. I, 598
    ELAGABALUS. Deus sub montis specie cultus, II, 404.
    ---Unde dictus, ibid.
    ---Quale illius simulacrum. Ibid.
    ELEEMOSYNA. Quod Deus illi ueniam tribuat peccatorum. I, 686
    ELEPHANTIATI. Qui uere tales sint, I, 526.
    ---An leprose. 527
    ELEPHAS. Leuca bos unde dictus, II, 19.
    ---Dei prouidentia in eius proboscide, 26.
    ---Elephanti ad currum iuncti a ueteribus. 218, 324
    ELEUSINIA sacra. Unde cognominata, et quo ritu celebrata. I, 237
    ELEUTHERIA, utrum uxor Diocletiani. II, 321, 542
    ELIAS propheta. An mittendus a Deo in fide mundi, I, 1008.
    ---De futura eius comite. 1009
    ELIAS et Enochus, an reuersuri et futuri in fine mundi Christi precursores, II, 395, 635.
    ---Translati uiui in celum quare crediti. Ibid.
    ELOQUENTIA multum philosophie debet, I, 114.
    ---Quomodo iuuenes olim ad eam erudiebantur, ibid.
    ---Non est damnata a Lactantio. 348
    EMMANUEL, quid significet, I, 479.
    ---Quod eo nomine Christus nunquam fuerit appellatus. Ibid.
    EMPEDOCLES. An peta aut philosophus, I, 320, 931.
    ---Quatuor elementa rerum principium statuit, 320.
    ---In Aetnam se precipitat, 406, 950.
    ---Omnia ex lite et amicitia elementorum constare dixit. 929
    ENDO, pro in. I, 211
    ENNA, urbs Sicilie ubi Ceres culta. I, 275
    ENNIUS. De diis eius historia quid referat, I, 190.
    ---Illa quam uera sit. 191
    EPICTETI de Prouidentia testimonium. I, 120
    EPICURUS. Asseruit fortuito facta omnia, I, 120.
    ---Ex Democrito pleraque hausit, ibid.
    ---Illius etas, 303.
    ---Ortum animalium terre tribuit, 316.
    ---Solem tantum dixit quantus uidetur, 353.
    ---Summum bonum in quo constituerit, 363, 945.
    ---Eius continentia, 363, 399, 945.
    Quomodo Deum beatum et incorruptum intellexerit, 380.
    ---Disciplina illius unde celebrior, 398.
    ---Omnem doctrinam damnat, ibid.
    ---Unde fluxerit tota eius disciplina, 399.
    ---Prouidentiam negat, 401.
    ---Eius de mente ratiocinatio, 403.
    ---Eius doctrina flagitiis uiam aperit, 404.
    ---Rudes litterarum inuitat ad philosophiam, 429.
    ---Sapientem affirmat beatum esse, etiam dum torquetur, 434.
    ---In quo ueridicus fuerit, 736.
    ---Error illius circa membrorum officia, II, 28, 29.
    ---Arguitur eius opinio de uisione, 38.
    ---Deos reliquit uerbis, reipsa sustulit, 87.
    ---Euertit omnem religionem, 96.
    ---Mundos dixit in infinito innumerabiles, 102.
    ---Eius natalis a quibusdam olim quomodo celebraretur. 369
    EPIDAURUS. Ubi sita, I, 160.
    ---Celebris.
    EPINICION et Epinicia, cantica olim uictoribus dicata, II, 638.
    ---Qualia fuerint. Ibid.
    EPISTOLA. uide LITTERAE. 
    EQUAE. An uento concipiant. I, 478
    EQUO delabi, desilire, defluere, quo sensu dictum de iis qui de equo descendebant, II, 477.
    ---Desilire equo et defluere, in quo differant, ibid.
    ---Equi albi iuncti curribus triumphantium, 504.
    ---Iis usus quis primus fuerit, 505.
    ---Ioui et Soli consecrati, 505.
    Equi singuli nomina sua in circo habebant. 516
    ERANT certantes pro certabant. II, 215
    ERASMUS. Quanti Socratem fecerit. I, 416
    ERATINEUS, nomen presidis, II, 365.
    ---Forsan Eratinus, a greco . 426
    ERETRIACI philosophi, uide MEGARICI.
    ERICTHONII origo, I, 208.
    ---Quis fuerit, ibid.
    An cum dracone cista inclusus sit. Ibid.
    , Urbs, I, 139.
    ---Ubi sita. Ibid.
    ERYTHRAEA Sibylla. I, 145
    ERYTHRAEAE, oppidum. I, 146
    ERRORIS uia mendax, I, 658.
    ---Multiplex facta. Ibid.
    ESAIAS. ---uide ISAIAS.
    ESDRAE liber an a Iudeis corruptus. I, 507
     ESSES, esset, pro ederes, ederet. II, 403
    ESUS.---uide HESUS.
    ETSI non recte, formula non leuiter improbantis. II, 406
    EUCHARISTIAE sanctissimum sacramentum. De eo Patrum testimonia. I, 635, 993
    EUCLIDES, Megaricorum secte conditor, I, 380.
    ---Summum bonum in quo constituerit, ibid.
    ---Quinam fuerit. 379
    EUDOCIA imperatrix secundas nuptias post mariti mortem contraxit contra fidem datam. II, 803
    EUCHEMERUS. De eius patria, I, 174, 898.
    ---Quo tempore uixerit, 174.
    ---De eo quinam meminerint, ibid.
    ---Quibus monumentis fretus historiam deorum conscripserit, ibid.
    ---De diis illa quid referat. 175
    EUPHORBUS. An Pythagoras fuerit. I, 409
    EUPHRANOR. Quis fuerit. I, 271
    EURIPIDIS de animo et corpore sententia. I, 411
    EURISTHEO seruit Hercules. I, 159
    EUROPA. An sit rapta a Ioue in taurum mutato. I, 170
    EUTROPIA Syra, uxor Maximiani, II, 330.
    ---Quos ex eo liberos habuerit. Ibid.
    EuICTIO tyranni, in ueteri kalendario, de quo potissimum imperatore intelligenda. II, 367, 368, 813
    EXACTORES, qui tributa uel operas exigunt. II, 400
    EXANGUES, morborum uulgare epithethon. II, 278
    EXCARNIFICARE. II, 215
    EXCEPTO, quid sit. I, 362
    EXECRABILIS, uox Lactantio frequens. II, 196
    EXEMPLA uerbis sunt efficaciora. I, 520
    EXIBERE, pro alimenta suppeditare, alere. II, 205, 212, 308, 655, 677
    EXIET, pro exibit. I, 486
    EXITUS, pro morte. II, 193, 273
    EXORCISMORUM usus in Ecclesia, I, 334, 939.
    ---Etiam apud Iudeos et gentiles. Ibid.
    EXPIATIONUM ritus. I, 618
    EXPINGERE, pro exornare. II, 798
    EXPONI, quasi extra poni. I, 893
    EXPUNGERE nomen, pro debitum soluere, II, 425, 542.
    ---Expungere nummis, uestibus, pro priuare, 542.
    ---Expungere pauperes, expunctus manipulus, rationes expuncte, quid sint, ibid.
    ---Expungere, pro militia soluere. 798
    EXTERMINARE, pro extra terminos mittere. I, 705
    EXTORQUERE, pro torquendo elicere. II, 759
    EXTREMUS, pro infirmo. II, 649
    EXUERE socerum, hominem, patrem, etc., pro abiicere soceri animum, II, 490.
    ---Exuere et exui, dictum de iis, qui imperium uel deponebant, uel deponere cogebantur. Ibid. 509
    EXULIBUS ignis et aqua interdicta. I, 310
    EXUuIAE, pro corio et pelle. II, 649, 650

F
    FABRICARE, uox Lactantio familiaris. II, 601
    FABRICATRIX. I, 715, 774
    FABRICIUS. I, 657
    FACERE, absolute positum. II, 650
    Facere, pro sacrificare. I, 619
    FAMILIA, uox usitata ad seruos significandos, II, 516, 692, 727.
    ---Nonnunquam etiam dicta de Patrum familias sobole et seruis. 738
    FAMILIARITER, idem quod amice. II, 259, 810
    FAMULUS, famula, etc., dictum de uiris, uirginibus, animalibusue deorum ministerio aut cultui consecratis. II, 548, 576
    FANATICUS, de sacerdote uel homine diis consecrato. II, 536
    FANUM, de Templo, seu maiori Ecclesia, II, 214.
    ---Non semper usurpatum a christianis de gentilium templo, 686.
    ---Dictum aliquando de templo corporis Christi. Ibid.
    FAR, id est, omnis frumenti genus. II, 758
    FASTIGIUM, metaphorice de summa imperatorum dignitate. II, 306, 712
    FASTIGATISSIMI, consulares, fastigatissima felicitas. II, 712
    FATUA FAUNA, que fuerit, I, 245.
    ---Quare sic dicta, ibid. et 909.
    ---Eius pudicitia, 245.
    ---Eadem cum bona dea, ibid.
    ---uini amphora in sacris eius posita, 246.
    ---Nulli uiro templum eius ingredi licuit, 245, 415.
    ---De eius mysteriis auctores. Ibid.
    FATUM, idem quod Parce, I, 168.
    ---Huic dii omnes parent, ibid
    ---Fati uox uarie usurpata. 336
    FAUCES, pro montium angustiis. II, 374
    FAUNA, dea ubinam culta, I, 218.
    ---Cuius scortum fuerit, ibid.
    ---Non est eadem cum Flora. Ibid.
    FAUNUS, ubinam cultus, I, 194.
    ---Quis fuerit, ibid et 244. 
    ---Quando uixerit, 194, 247.
    ---Ineptarum religionum in Latio institutor. 244
    FAUSTA, filia Maximiani, utrum a patre Constantino oblata, an ab hoc postulata, II, 346.
    ---Quo tempore illi nupserit, ibid.
    ---Quando obierit, et utrum mariti iussu. 417
    FAUSTA, nomina, puta Felicitas, Fausta, Faustina, etc., plurimum amata a ueteribus. II, 417
    FAUSTINA imperatrix, in maritum quo animo conspirauerit. II, 803
    FAUSTULI uxor Lupa. I, 217
    FAuORABILIS, actiue. II, 89
    FEBRIS, quasi dea culta, I, 222.
    ---Quid sit, iuxta Galenum. I, 775
    FEBRUA, quid sint apud ueteres. I, 727
    FECIALES, Bella indicebant. I, 662
    FEL, est ire sedes ac symbolum, I, 589.
    ---De eius natura et usu, II, 60.
    ---Eius uesicula quibus nominibus appellata, ibid.
    ---Que animalia fel habeant. 61
    FELES. Coluntur ab Aegyptiis, 622.
    ---Mortue quomodo lugebantur. Ibid.
    FELICITAS temporum, felicia temporum, in nummis. II, 485
    FERALE et mortuale, synonyma. II, 802
    FERE SEXENTI, pro sexcentis et triginta. II, 370
    FERME QUATUOR MENSES, de mensibus quatuor cum dimidio. II, 370
    FIBULAM IMPONERE, uel soluere. I, 203
    FICTIO HOMINIS, pro creatio. I, 312
    FICULNUS, lignum fragile et contemptibile, I, 268.
    ---Quid significet. Ibid.
    FIDES. Absque illa nulla uera uirtus et iustitia. I, 663
    FIGMENTUM, pro commentum. 815
    FIGMENTUM, pro creatio. I, 682
    FIGURARE, uox Lactantiana. I, 388
    FILII Augustorum, appellatio communis Cesarum. II, 335, 455, 484, 515.
    ---Ea aliquando tantum honorifica. 458
    FILIUS DEI. A Lactantio Spiritus et productus perperam dictus, I, 294, 922.
    ---Creatio mundi ipsi tribuitur, 296, 461.
    ---De eo Trismegisti et Sibyllarum testimonia, ibid.
    ---Quare et appelletur, 463.
    ---Nomen eius notum est soli Deo patri, ibid.
    ---A Patre quomodo genitus, 466, 922, 962.
    ---Quod Dei sit sermo, seu uerbum, ibid.
    melius dicitur, 469, 961.
    ---Ne philosophis quidem fuit ignotus, 469, 966.
    ---Quod necesse fuerit ut nasceretur sicut homo, 470.
    ---Quod non sit Deus a Patre distinctus, 538.
    ---Balbutit Lactantius circa eius diuinitatem, 539.
    ---Deus coli non potest nisi per eum, 540.
    ---Quomodo oriri dicatur a Patre tanquam riuus a fonte, 922.
    ---Quod unum illum Dei Filium Lactantius agnouerit, 925.
    ---Creationis uocabulum de eo non proprie usurpatur, 961.
    ---Angeli nomen ipsi quo sensu tribui possit, 962.
    ---Quare uerbum Dei appelletur, ibid.
    ---Prorie Dei sapientia dicitur, 966.
    ---Quod proprie dici non possit hominem assumpsisse, induisse, gessisse, ibid.
    ---Utrum terminus eius unionis ad humanitatem fuerit persona simplex an composita, 973.
    ---uid. CHRISTUS. 
    FLACCINUS Bythinie prefectus, non pusillus homicida, II, 218
    ---Crudelis erga christianos. 323
    FLAMINES. Qui et a quibus instituti. I, 613
    FLAMONIUM, pro Flaminio. II, 347
    FLARE, idem ac animam spiritu ductam respirare, et efflare. II, 695
    FLAuIANUS, prefectus Aegypti quo tempore fuerit. II, 323
    FLAuIUS CLEMENS, consul, coniugis Domitiani cognatus. II, 403.
    ---Impietatis accusatur, damnaturque. Ibid.
    FLORA. Diuinis honoribus a Romanis affecta, I, 218.
    ---Antiquus huius cultus apud eos, ibid.
    ---De uariis eius nominibus Ibid.
    FLORALIA. Qua occasione instituta, I, 218.
    ---Qua lasciuia celebrarentur, 219, 905.
    ---Quonam die, et ubinam fierent, ibid.
    ---Non fuere eadem cum festis Maiume, ibid.
    ---Unde dicta. II, 218
    FOCOS uino madefacere. I, 635
    FeMINAE. Maribus sunt infirmiores, I, 204.
    ---Earum communitas a Platone inducta, 418.
    ---Communes omnibus prostitute ac meretrices sint necesse est, 420.
    ---Illis muneribus Ecclesie interdictum, 421.
    ---Utrum una tantum philosophie docta fuerit, 429.
    ---De feminis philosophis auctores, 430.
    ---Ad generationem quid conferant, II, 54, 55.
    ---Femine Latinis non sole que uiris iuncte sunt, sed et uirgines, 254, 255, 799.
    ---Quali uestitu in luctu uterentur. 545
    FAETURA, Latinis animantium prouentus, II, 773.
    ---Feture, fetus ipse. 774
    FeTUS. De fetus formatione in utero, II, 54 et seq.
    ---Ad perfectam eius conformationem quid temporis requiratur, 55.
    ---Unde in fetibus uel similitudo, uel nature dispares,  ibid. et seq.
    FORATUS, substantiue. II, 35
    FORINSECUS, uox insolita. II, 247
    FORMICAE. De earum natura et industria. II, 94
    FORNAX, pro dea culta, I, 226.
    ---Ab ea fornacalia dicta. Ibid.
    FORTITUDO, quid sit, I, 379.
    ---Christianorum fortitudo, 594.
    ---Est malorum uictrix. 754
    FORTUNA Equestris, I, 290.
    ---Illa ut dea culta, 437.
    ---Grauibus accusationibus proscissa, ibid.
    ---Per se nichil est, 440.
    ---Fortuna mascula et muliebris culta, ibid.
    ---Eius cum natura differentia, 441.
    ---Illius simulacra, 442.
    ---Iniuste gentilium in eam declamationes. Ibid et 582
    FRANCI, eiusdem cum Carpis Gothisque orginis, II, 306.
    ---Eorum limes utrum circa Danubium, 354, 528.
    ---uicti a Constantino, 529.
    ---Tempore Galerii Galliam totam nondum peruaserant, 766, 767.
    ---Eorum nomen antiquius temporibus utriusque ualentiniani. 767
    FRATRES mutuo se reges solent uocare, II, 308, 484.
    ---Frater imperii de collega imperatore, ibid. 335, 484
    Fratres, de iis qui eodem aut pari magistratu in Republica fungebantur, 309.
    ---Item de rebus animatis uel inanimatis eiusdem originis, uel similibus, 484.
    ---Fratres Aruales, Fabriles, etc. Ibid.
    FRONDES, honor, et pulchritudo arboris, II, 278.
    ---Frons, unde dicta. II, 35
    FRUGALITAS ubi sit, I, 420.
    ---Quo sensu sit uirtus aut uitium. 695
    FUCARE, quid sit. I, 138
    FUGA licita tempore persecutionis. I, 980
    FULuIUS Censor. Mente captus est. I, 290
    FURCIFER, quis ita dictus. I, 292
    FURIAE. A petis decantate. I, 704
    FURIATUS malis incursibus, pro obsessus. I, 532
    FURIUS Bibaculus pius. I, 241
    Furius Philo disputat contra iustitiam. I, 588

G
    GABINIUS legatus Erythras. I, 147
    GALATARCHAE.---Quodnam eorum munus. II, 537
    GALBA, orator. I, 595
    GALEAE, de qua materia fierent, II, 823.
    ---Quenam proprie sic dicte, ibid.
    ---, galee ex felinis pellibus. Ibid.
    GALERIUS Maximianus, peior malis omnibus qui fuerunt, II, 207, 208.
    ---Eius feritas ac barbaries, 208, 229 et seq.
    ---Unde oriundus, 338.
    ---Bestia appellabatus a Lactantio, 207, 235, 245.
    ---Statu et affectu terribilis, 208.
    ---Armentarius quare dictus, 207, 509, 660.
    ---Diocletiano unde formidandus, 208, 209.
    ---Narseum fugat deleto eius exercitu, 208.
    ---Detrectat Cesaris nomen, 209.
    ---Ex Marte se procreatum dici et uideri uult, ibid., 489.
    ---Diocletianum inuitat ad christianos persequendos, 211.
    ---Urget illum cogitque ad deponendum imperium, 220 et seq.
    ---Eius cum illo ea de re colloquium, 222 et seq.
    ---Augusti titulum respuit, imperante Diocletiano, 221.
    ---Minor Augustus quo sensu, et Cesarum extremus, 222.
    ---Ubi purpuram induerit, 225, 226, 332, 720.
    ---Quo die creatus Augustus, 225.
    ---Constantum contemnit, 227.
    ---Eius de ordinando et deponendo imperio consilia, 227, 228, 336, 726.
    ---Nullos suscepit liberos ex uxore ualeria, 336, 726.
    ---De plebe urbana Captioni ab ipso subiecta, 231.
    ---Parentes eius censui subiecti, 232.
    ---Seuerum Augustum nuncupat, 235.
    ---Pretorianorum numerum minuit, 236, 753.
    ---Seuerum mittit contra Maxentium, 236.
    ---Romam pergit, ibique a militibus deseritur. 237.
    Romanum imperium Daciscum uoluit cognominari, 239
    ---Tyrannus appellatus a Lactantio, 244.
    ---Non peruenit ad annum uigesimum sui imperii, 246, 335, 556, 360.
    ---Insanabili plaga a Deo percutitur, 420.
    ---Deum coactus confitetur, 248, 358.
    ---Edictum eius pro christianis, 249.
    ---Mortem quando, et quomodo obierit, 250, 360.
    ---Erat per adoptionem pater Maximini Daze, 256.
    ---Quomodo frater foret Constantii, 309.
    ---Pulsus primo a Persis, 313, 487, 665.
    ---Narseum quo anno uicerit, 313.
    ---Utrum ebriosus, 331.
    ---Preceps ac uesanus, ibid.
    ---Bene numquam et conuenit cum Maxentio, 335.
    ---Cesar quo anno creatus, 469, 483.
    ---Ad carpentum Diocletiani qua occasione cucurrerit, 487.
    ---Statua illius tempore Iuliani Antiochie adhuc uisa, 534.
    ---Ubi obierit, ibid.
    ---Iouius quandoque appellatus. 572
    GALLA Placidia, Theodosii Magni filia, bis nupta. I, 803
    GALLI. Hesum et Teutatem humano cruore placabant, I, 230.
    ---Sacra illa quando sublata, ibid.
    ---Metempsychosis opinionem amplexi sunt. 405
    Galli. Cybeles sacerdotes, I, 206.
    ---Unde Galli appellati, ibid. et 234.
    ---Eorum ritus in sacris dee. Ibid.
    GALLIAE, immunes persecutionis sub Constantio Chloro. I. 217, 322, 501, 700
     GALLICA lingua, plurimas habet locutiones a latinis acceptas. 618, 639
    GALLIENUS senior, quo anno a patre ualeriano adscitus in partem imperii, II, 202, 649.
    ---Comperta eius captiuitate supra modum letatus est, 306.
    ---Daciam nouam amisit, 312.
    ---Quot annos regnauerit, 481.
    ---Religiosissimus Deique amantissimus dictus. 482
    GANYMEDES. A Ioue raptus in Aquilam mutato, I, 170.
    ---De fabula illius auctores quinam consulendi, 896.
    ---Raptus dicitur propter animi pulchritudinem. Ibid.
    GAuIANA crux. I, 505
    GEMINI consules. I, 474
    GEMMAE, ante Diocletianum adhibite ab imperatoribus in calceis. II, 488
    GENAE. De iis et earum usu. II, 41
    GENERARE, pro creare, uerbum familiare Lactantio. I, 388
    GENII. Culti ab Ethnicis, I, 333.
    ---Unde appellati, ibid.
    ---Merum his profundi solitum. Ibid. et 938
    GENITIuI plurales contracti, ut deum pro deorum, ianuarium pro ianuariorum, etc. II, 734
    GENTILITAS, pro Ethnicorum religio. I, 329
    GENTIUM maiorum dii. I, 199
    GENUA. De mira eorum conformatione. II, 59
    GENUIT, pro creauit. I, 750
    GEORGIUS sanctus, acta eius martyrii falsa. II, 318, 321
    GERGITIUM oppidum. I, 144
    GERMANITAS, pro fraterna societate. II, 59
    GESTATIO INFANTIUM. I, 421
    GIGNERE, uerbum sepe improprie sumptum, I, 751, 893.
    GINGIuAE, unde dicte. II, 44
    GLADIATORUM ludi. I, 707
    GLADII pena honoratior habita, quam securis, II, 518, 519.
    ---Quando usurpari cepta apud Romanos. 520
    AD GLADIUM COMPARARE HOMINES, pro gladiatores emere. I, 683
    GLAUCA, Plutonis soror gemella. I, 190
    GLEBA senatoria, aurum glebale, quid sit, II, 736, 737.
    ---Agni glebati, glebatici. 737
    GLEBATIM, quid significet. II, 231
    GNOSSUS, urbs Crete. I, 178
    GNOSTICI heretici, uide ualentiniani. 
    GORGONIUS christianus, apud Diocletianum quod munus obierit. II, 583
    GOTHI. Que loca incolerent, II, 306, 364.
    ---Sub Diocletiano uicine prouincie romane partem inuaserunt. 364
    GRACCHANA tempora. I, 275
    GRAECAE uoces latinis litteris sepius exarate apud patres. II, 687
    GRAECI. Apud eos maiore in gloria philosophi fuerunt, quam oratores, I, 114.
    ---Montibus et fluminibus hominum nomina indiderunt, 181.
    ---Una eorum apellatio, 182.
    Idololatria ab iis orta, 196.
    ---De illis uersus Sibyllarum, ibid.
    ---Res leuissimas pro maximis semper habuerunt, 211.
    ---Eorum in consecrandis Cupidinis et Amoris simulacris nequitas, 221
    ---Palliati cur dicti, 365.
    ---Leuitas illorum a Cicerone sepe notata, 388.
    ---Philosophiam quare excogitauerint, 397.
    ---Quomodo et quanto studio incubuerint inquirende ueritati. 451
    GRAECUM natum esse quanti Plato fecerit. I, 413
    GRAuATA uIRGO, pro grauida. I, 479
    GULA. uid. AESOPHAGUS. 
    GURGURIO. uid. ARTERIA ASPERA. 
    GYNAECEA, loca destinata operibus muliebribus, II, 228, 337, 729.
    ---In ea interdum pene loco uiri noxii mulieresque coniiciebantur. Ibid.
    GYNAECIARII, dicti opifices, qui in gynectis laborabant. II, 729

H
    HABERE emulationem, prudentiam, iustitiam, etc. II, 427.
    ---Non habere, pro nichil habere. 772
    HABERE dicere, pro posse, uel debere dicere, phrasis greca, Lactantio familiaris. I, 758
    HABITUDO. II, 59
    HADRIANUS imperator, postremum consulatum quo anno iniuerit, II, 446.
    ---Imperium quo anno sit adeptus, ibid.
    ---Eius uoluntate mutati termini imperii, 576, 653.
    ---Hunc christianis fauisse probabile. 584, 642
    HAERESES, dictum a iurisconsultis de conditionibus, seu functionibus, II, 373, 431.
    ---Heresis naualis, pro conditione nauali. 373
    HAERESIS. Hereses esse oportet, I, 540.
    ---Illarum origo quenam fuerit. 541
    HAESITARE, idem ac dubitare. II, 722
    HAMATA PRIMORDIA, pro atomi. II, 101
    HARIUGA, siue haruga, quid esset. II, 672
     HARMONIA, ueneris filia. I, 207
    HARUSPICES, quinam dicerentur, II, 672.
    ---Ab anguribus prorsus differebant. 673
    HASTA pro Marte culta a Romanis. II, 499
    Haste, olim pro diis culte. Ibid.
    HEBRAEI, unde ita dicti, I, 328, 473, 967.
    ---Nomen illud quando amiserint. Ibid.
    HELENA. I, 162
    Helena, mater Constantini, unde oriunda, II, 463 et seq.
    ---Hanc repudiare Constantius coactus est, ut Maximiani priuignam duceret. 543
    HELICON, mons musis dicatus, I, 132.
    ---Eius sublimitas a petis predicata. Ibid.
    HELLESPONTICUM mare. I, 182
    HERACLEA Thracie, olim Perinthus dicta. II, 372
    HERACLITUS. Ex igne dicit nata esse omnia. I, 309
    HERCULES. Eius stupra et libidines, I, 156.
    ---Quod nichil gesserit magnificum, 157.
    ---De istius apud Omphalum seruitute, 159.
    ---Quo tempore uixerit, ibid.
    ---Deus a Philocteta non est creditus, 160.
    ---Quandonam Troiam expugnauerit, 159.
    ---Quod uiribus corporis non meruerit immortalitatem, 210.
    ---Eius sacra Lindi celebrata, 238
    ---Hercules Alexicacus, 559, 560.
    ---Unde precipua illius commendatio. II, 45
    HERCULIUS, cognomen Maximiani, qua superbia assumptum, II, 274, 656.
    ---Ad successores eius translatum. 274
    HERILLUS. Summum bonum in quo constituerit, I, 364.
    ---Quinam fuerit. Ibid.
    HERMAPHRODITUS, eius origo. I, 207
    HERMES TRISMEGISTUS. Illius testimonia pro diuinis habita ab Ethnicis, I, 138.
    ---Ab Aegyptiis Thoyt cognominatus, ibid.
    ---Multo fuit antiquior Ioue, et eo Mercurio a quo occisus est, ibid.
    ---Quos libros ediderit, ibid.
    ---Qui sub eius nomine hodie circumferuntur, constat esse supposititios, ibid.
    ---Litteras inuenisse, et Aegyptiis tradidisse fertur, ibid.
    ---Quare Trismegistus appellatur, 140.
    ---De Deo quid senserit, 139.
    ---Hominem tradidit ad imaginem Dei et Deo factum, 314, 746.
    ---Quosnam ab incursibus demonum liberos existimauit, 335.
    ---Pietas, quid sit, iuxta illum, ibid.
    ---Eius de Dei filio testimonium, 461.
    ---ueritatem pene omnem inuestigauit, 469.
    ---De uero Dei cultu ipsius sententia, I, 730.
    ---Eiusdem uaticinium de mundi excidio, 795.
    ---Unitatem Dei agnouit, 112.
    ---Trismegitus unde dictus, ibid.
    ---Quo tempore uixerit. Ibid.
    HERMOPOLIS, oppidum Aegypti. I, 139
    HERODES Agrippa, quam fede perierit, II, 420.
    ---Quo anno abierit, 438.
    ---Iacobum apostolum, Ioannis fratrem interfecit. 628
    HERODES Antipas, Ioannem Baptistam interfecit. II, 628
    HERODES magnus. De funesta eius morte. I, 420
    HEROPHILE Sibylla. I, 143
    HERTA. Eo nomine terra pro dea culta a Germanis. I, 281
    HESIODUS. Horruit incognitam ueritatem. I, 132
    HESUS, Gallorum Deus, humano sanguine placatur, I, 230
    ---Idem fuit atque Mars. 229
    HIC, pro alibi. II, 205
    HIERAX Aegyptius. Hereseos insimulatus ab Epiphanio. I, 381
    HIEROCLES. Eius libri aduersus christianos, I, 555, 990.
    ---Quo tempore uixerit, 555.
    ---Illius in persequendis christianis seuitia. Ibid.
    HIEROCLES, preses Bithynie, auctor et consiliarius persecutionis Diocletianee, II, 218, 323.
    ---Multam carnificinam de christianis exercuit, 323.
    ---Eo nomine quot fuerint, 408.
    ---Scripsit aduersus christianos. 702
    HIERONYMUS sanctus. Eius libri Lactantii de Ira Dei honorificum testimonium. II, 79
    HIERONYMUS philosophus. De summo bono. I, 364
    HIEROSOLYMA, urbs, quomodo a Salomone condita, I, 486.
    ---De uero eius fundatore, ibid.
    ---Nomen eius unde. Ibid.
    HIPPOLYTUS. Utrum mortem ipsam, an periculum mortis duntaxat passus fuerit. I, 209
    HIRCUS. Cultus ab Aegyptiis. 787
    Hisdem, uox ignota Ciceroni. 
    HISTRIONES, corrumpunt mores. I, 710
    HOMERUS. Bellantes inter se Deos finxit, I, 125.
    ---Nihil dare potuit, quod pertineret ad ueritatem, 131.
    ---Utrum Deum unum cognouerit, ibid.
    ---Ob suas de diis fabulas a multis perstrictus, 215.
    ---Inter petas nullus fede de iis loquitur, ibid.
    ---Iouem demonibus aggregauit, 534.
    ---De eius etate, 803.
    ---Unum Deum asseruit. 888
    HOMO. Natura procliuis in uitia, I, 113.
    ---Quomodo diis homines fiant simillimi, 158.
    ---Plus esse in homine, quam uidetur, 255.
    --- a Grecis cur appellatus, 257.
    ---Status rectus, quare ipsi attributus, ibid. et 261, 382.
    ---Ipse est uere Dei simulacrum. 260
     Homo, pro anima, 265
    ---In quo Plato essentiam eius posuerit, 264
    ---Ei soli ratio tributa, 266.
    ---Illi satis est ad perfectam prudentiam, si Deum esse intelligat, 277.
    ---Quod non sit pars mundi, 282.
    ---Necesse fuit hunc postremo fieri, 305.
    ---Rerum celestium intelligentiam cur non habeat, 305.
    ---Perfecta illius sapientia in quo sita sit, ibid.
    ---Igne quare solus utatur, 310.
    ---De eius creatione, 312.
    ---Unde homo dictus, ibid. et 930.
    ---Quod non sit ortus e terra sine ullo artifice, 314, 317.
    ---Quod non semper extiterit, 315.
    ---Ex rebus diuersis ac repugnantibus concretus, 319.
    ---De hominum uita post Adami lapsum longissima, 325.
    ---Ea post diluuium centum et uiginti annis quo sensu circumscripta, 326, 934.
    ---Natura hominis tacta a Deo ueri adipiscendi cupientissima, 349.
    ---Aliena melius diiudicat quam sua, 357.
    ---Unde in eo scientia, aut ignorantia, 360.
    ---Cuius rei causa natus sit, 373.
    ---Summum eius bonum in quo positum, 374.
    ---Quod illi soli religio sit propria, ibid.
    ---Ad quid ratio ipsi data, 375.
    ---Quot partibus constet, 378.
    ---Quod cadat in eum beatitudo et immortalitas, 380.
    ---Proprium est illius errare, 385.
    ---Non ad stultitiam, sed ad sapientiam nascitur, 396.
    ---Non idcirco natus est, ut scelerum penas lueret, 409.
    ---In eo interna et propria doctrina esse non potest, 521.
    ---uideri uult etiam cum ratione peccare, 522.
    ---Frons eius summum limen, 531.
    ---Que spes sit ipsi uite proposita, 535.
    ---Ipse est templum Dei, 573.
    ---Inter summas ipsius laudes innocentia numeratur, 608.
    ---Natura eius socialis et benefica, 609, 668.
    ---Quodnam sit illius officium, 635.
    --- unde dictus, 639.
    ---Quod homines omnes fratres sint, 667.
    ---De tribus eorum generibus post diluuium, 668.
    ---De sensuum in homine uoluptatibus, 705.
    ---Sanus quis et iustus dici debeat, 726.
    ---Quomodo intelligere non possit quod fecit Deus, 739.
    ---Breuis mundus quare dictus, 742.
    ---Omnia que in mundo sunt, etiam mala, ipsius causa esse facta, 746.
    ---Sapientia cur sit ei attributa, 748.
    ---Illum propter Deum esse factum, 749, 757.
    ---Quare mortalis a Deo effectus, 752.
    ---Cur non statim atque natus est rectus ingrediatur, 753.
    ---Sequitur potius bonum sensus, quam bonum rationis, 885.
    ---Eum esse ammam tantum intellectiuam, non autem corpus, quinam docuerint, 916.
    ---De illa questione quid sentiendum. 917.
    De Dei prouidentia in eius creatione, II, 14.
    ---Eius et pecudum conditio, quenam anteponenda, 16.
    ---Cur erectus creatus et bipes, 34.
    ---Solus habet aliquam notionem Dei, 93.
    ---Ex atomorum concursu fortuito non est effectus, 105.
    ---Unde nomen acceperit, 108.
    ---Mundum eius causa esse factum, 115.
    ---Fecit illum Deus propter se, 122.
    ---Unde ad eum peccatum peruenerit, 123, 135.
    ---Hunc sola beatum facit innocentia, 147.---Dei simulacrum. 322
    Homo positum loco pronominis, is, ille. 804
    HONOR, domina uocatus, quamuis generis masculini, II, 572.
    ---Instar dee interdum effictus. Ibid.
    HONORES. Horum possessioni ueritatis cognitio quantum prestet, I, 111.
    ---Iis cur nemo iustior efficiatur. 112
    HONORATI uiri, romanis legibus tortura immunes, II, 516
    HONORI atque uirtuti edes consecrate, I, 221.
    ---Quo ritu et die Honori sacra peragerentur. Ibid.
    HONORIFICARE. II, 146
    HORORIFICO. I, 277, 811
    HONORINI Dei ubi mentio. I, 221
    HOREB, mons in quo per Mosem lex Iudeis data, I, 500.
    ---Ubi situs, ibid.
    ---Utrum a Sinai sit distinguendus. 980
    HORMSDAS, Persarum rex, Sapori patri successit, II, 486.
    ---Non unus fuit eo nomine, sed plures, sepe confusi. 486, 487
    HORMISDAS qui confugit ad Constantinum, quis fuerit. 487
    HORREA, ab apothecis differebant, 796.
    ---Cum iis tamen quandoque confusa. Ibid.
    HOSPITES immolabant Tauri. I, 230
    HUMANITAS. Summum est hominum inter se uinculum, I, 666.
    ---Eam conseruare quid sit, 671.
    ---De eius officiis, ibid.
    ---Eam non utilitate metiendam. 672
    HUMANUM genus, de romano imperio, II, 472, 601. 771,
    HYSTASPES. Quinam fuerit, I, 790, 1097.
    ---Illius de romani imperii excidio somnium, ibid.
    ---Huius item uaticinium de mundi excidio. 795

I
    IBIS, auis culta ab Aegyptiis. I, 786
    ICARIUM mare, unde dictum. I, 182
    IDOLOLATRIAE origo, I, 155, 247.
    ---De ea Lactantius quid senserit, 328.
    ---Inter gentes quomodo transfusa sit. 449
     IDOLOTHYTA, quotidianus aliquando cibus Maximini, I, 253, 363.
    ---Quando primum christianis imperata, 363.
    ---Ab iis semper abhorruerunt, ibid., 541.
    ---Iis Nicolaite et ualentiniani participabant, 541.
    ---Utrum abstinere ab iis quarto seculo fideles tenerentur. 678
    IDONEI, pro locupletes. I, 672
    IGNIS. Ex eo dixit Heraclitus nata esse omnia, I, 309.
    ---Quare in nuptiis cum aqua adhiberetur, ibid.
    ---Exulibus cur interdictus, 310
    ---Illo solus homo quare utatur, ibid.
    ---Ignis eterni natura diuersa ab hoc nostro, 801, 1011.
    ---Quenam sit, ibid.
    ---De eius actione in reprobos, ibid.
    ---uarie eiusdem denominationes apud ueteres. 801, 802
    IGNORATIO sui, causa prauitatis. I, 119
    ILLAESIBILIS, rara uox. II, 130
    ILLIBABILIS, uox rara. I, 287
    ILLICIBILIS. I, 818
    ILLUMINATOR. I, 698
    IMAGINATUS, passiue positus, pro in imaginem figuratus. I, 594
    ILLYRICUM, utrum situm ad ripam Danubii, an ad mare Adriaticum, II, 330, 506.
    ---Quam longe lateque patuerit, 534, 535.
    ---Diuisum in Orientale et Occidentale. 535
    IMAGINES deorum coronabantur, I, 256.
    ---Earum fingendarum ratio ab hominibus inuenta, 259.
    ---Nullam habent potestatem, 261.
    ---Nihil in iis maiestatis est, 268.
    ---Sunt grandes pupe, 271.
    ---Artificum illarum Philo quomodo egestatem irrideat, 272.
    ---uane esse demonstrantur, 342.
    ---Ubicumque sunt, ibi nulla est religio, 344.
    ---Imagines funeribus nobilium adhiberi solite, 558.
    ---Atque regum Francie, 560.
    ---Imaginibus quinam cultus a christianis deferatur, 914.
    ---Ille quam antiquus, ibid.
    ---Quinam eum impugnauerint. 915
    IMAGO DEI, seu simulacrum, frustra queritur a paganis in Ecclesia Nicomediensi, II, 313.
    ---Imaginum usus ignotus christianis ueteribus in Ecclesiis, 317.
    ---Imperatorum imagines misse in prouincias in signum adepte dignitatis, 415, 426
    ---Cum ueneratione excepta a populis et magistratibus, 426.
    ---Aliquando post mortem eorum deiecte et ignominiose habite, 426, 427.
    ---Imagines distincte a statuis. 550, 747, 748
    IMBER ferreus dicitur a petis. I, 170
    IMMINERE, dictum de die sequenti. II, 814
    IMMINUERE. I, 165
    IMMINUERE, pro corrumpere. II, 255
    IMMOLARE, diuersum a litare, II, 673.
    ---Proprie quid sit. Ibid.
    IMMOLATITII cibi, uid. IDOLOTHYTA.
    IMMORTALITAS est summum bonum, I, 380.
    ---Cadit in hominem, 381.
    ---Eius appetitio quam uera et recta sit, 381.
    ---uirtutis est merces, 435.
    ---Illius dempta spe, frustra uirtus expetitur, 665.
    ---Non sequela nature, sed premium uirtutis est. 753
    IMPASSIBILIS. I, 127, 302
    IMPATIBILIS, qui nescit pati. I, 799
    IMPERATORES. Nullum discrimen fuit inter purpuram eorum et Cesarum, II, 227, 511, 356.
    ---uox Imperator in titulis secundo loco posita, quid significet, 360.
    ---Utrum ab illorum natali anni numerarentur, 376.
    ---Consulatum solebant sumere simul ac inibant imperium, 506.
    ---Quo insigni a Cesaribus distinguerentur, 511 et seq.
    ---Utrum diadema utrisque commune, 511.
    ---Secundas nuptias adire utrum per leges ipsis liquerit, 547.
    ---Domini appellati, 573.
    ---Ipsis regium nomen quando inditum a Latinis, 648, 762.
    ---Imperatoris ac principis appellationes promiscue, 650.
    ---Imperatorum nomen utrum aliquando Cesaribus datum, 664.
    ---Imperium dictum tam de imperio cesareo quam de Augusto. II, 745
    IMPIE, pro crudeliter, inhumaniter. II, 802
    IMPIUS, pro crudeli, inhumano. II, 242, 767
    IMPRUDENTIA, quid sit. II, 167
    IMPUNE, cedere. II, 137
    IN, cum sexto casu, pro quarto. II, 250, 423, 426, 764, 765
    IN PRAESENTI, pro in presenti tempore. 705
    INACTIUS regnat, I, 171, 181.
    ---Nomen suum flumini indidit. 182
    INAESTIMABILIS, pro innumerabili. II, 102, 248, 531
    INCARNATIONIS causa, et de ea prophetarum testimonia, I, 475.
    ---Argumenta infidelium contra illam. 517
    INCENDIUM Rome quo anno contigerit, II, 439.
    ---Utrum causa fuerit persecutionis in christianos. 622
    INCOGITABILIS, pro incogitans, inconsideratus. I, 153
    INDES, martyr in diocletianea persecutione. II, 321
    INDICIA, pro indicibus. II, 658, 659
    INDICIUM PROFITERI, quid sit. I, 947
    INDICTIONES, idem ac tributa, II, 307, 483.
    ---Facte initio extra ordinem, quibus de causis, 399, 483.
    ---Diuerse a canone et oblatione. 399, 771
     INDISSOCIABILIS. II, 43
    INDU foro, pro in foro. I, 579
    INDICERE hominem quid sit. I, 470
    INDICERE, indici, dictam de iis, qui Cesares uel Augusti creabantur. II, 331
    INDULGENTIA, idem ac pax, cessatio a persecutione, II, 362.
    ---Sumpta idem pro clementia et benignitate imperatorum, 533.
    ---Ammiano Marcellino antiquior. Ibid.
    INDULGITAS. II, 576
    INELOQUIBILIS. I, 750, 769
    INELUIBILIS, uox insolens. II, 147
    INEPTIRE. II, 29
    INFANTES. Statim a natiuitate baptismi sunt capaces, I, 754.
    ---Si uel necati, uel expositi. 578, 708
    INFERI iuxta philosophos. I, 661
    INFERIAE quid sint. I, 581
    INGRATIS, aduerbium. I, 316
    INGRATUS ALICUI. I, 17
    INGRESSUS diui, in ueteri kalendario, de quo imperatore intelligendus. I, 368, 813
    INO. Est Leucothea et Matuta. I, 236
    INQUIES, idem ac inquietus. II, 807
    INROGARE, pro IRROGARE, et utrumque pro inferrc. II, 604
    INSECABILIS. II, 98
    INSOMNIA, quietis uocabulo a Latinis nuncupata. 291
    INSTITUTIONES. Scopus Lactantii in conscribendis diuinis institutionibus, I, 116.
    ---Institutiones quid sint, et quid diuine, ibid.
    ---Ab illo quando edite, 116, 542, 886.
    ---Institutiones iuris ciuilis, 116.
    ---Libri Diuinarum Institutionum utrum scripti ante librum de Ira Dei, II, 82, 110.
    ---Quo tempore compositi et emissi. II, 298, 299
    INSTRUERE certamen. II, 416
    INSULTARE alicui, quid significet. II, 602
    INSUSTENTABILIS, uox Lactantiana. II, 271
    INTERFICERE, INTERFICI, dictum aliquando specialiter de hominibus cruce uel submersione necatis. II, 630
    INTERPATERE, uOX satis latina. II, 50
    INTESTABILIS, idem ac detestabilis, execrabilis. II, 367, 811
    Io, filia Inachi. An a Ioue in bouem sit mutata. 171
    IRA an sit mala, I, 693.
    ---Illa hominum appellatione nos spoliat, 701.
    ---De ea sententia peripateticorum, 703.
    ---Ad quem usum a Deo data, 704.
    ---Quo sensu Deo conueniat, 942; II, 89, 92, 125.
    ---Illius uarie philosophorum definitiones, 129, 130.
    ---Quenam in homine et in Deo debeat esse uel non esse, 131.
    ---Eius uitiosa est in peccatis cohibitio, 132.
    ---In Deo quomodo sit immortalis, 140.
    ---Sine ea imperii celestis maiestas non potest consistere. 145
    IRREFUTATUM. I, 604
    ISAIAS propheta. Serra dissectus, I, 477.
    ---Quo tempore. Ibid.
    ISIS. Eius sacra apud Aegyptios, I, 235, 907.
    ---Nominis illius etymologia, 235.
    ---Unde cornua ipsi attributa, ibid.
    ---Eadem cum Cerere Grecorum, ibid.
    ---Eius sacerdotes totum corpus radebant. Ibid.
    ISRAEL . Unde ita dictum, I, 958.
    ---Quot reges habuerit. ibid.
    ---Quot annos complectatur, ibid.
    ---Series regum eius unde inceperit. Ibid.
    ISTER idem ac Danubius. II, 327
    ISTHMICI ludi, in cuius honorem a Grecis celebrati, I, 236
    ITA PLANE, locutio Lactantio familiaris, II, 222, 230.
    ---Ita, pro deinde. 698, 813, 826

I
    IACOB, in Bethel lapidem non adorauit, nec illi sacrificauit. II, 494
    IACOBUS apostolus, Ioannis frater, sub quo principe interfectus. II, 628
    IACTARE, pro iacere. II, 230
    IANUARIUS, Fibulariensis episcopus, concilio Illiberitano interfuit. II, 503, 504
    IANUS, an idem ac Ne, I, 188.
    ---Cur pingatur bifrons. Ibid.
    IAPETUS, Promethei pater. I, 312
    IECUR. Quod sedes sit libidinis, I, 689.
    ---De eius natura. II, 60
    IESUS. Nomen Filii Dei inter homines, I, 464.---uid. CHRISTUS.
    IOANNES apostolus, qua occasione ex insula Pathmo reuocatus et Ephesus reuersus, II, 199, 305.
    ---Quo anno Christi imperii Diocletianei in dolium feruentis olei plenum admissus. 440
    IOANNES BAPTISTA, sub quo principe perierit. II, 628
    IOANNES  edictum Diocletiani et Galerii de persequendis christianis non conscidit. II, 318
     Ioannis euangelium quomodo interpungendum. I, 469
    IOSEPHUS, Iacobi filius, an sit Serapis. I, 235
    IOSUE Iudeos quot annis rexerit, I, 459, 656.
    ---De primo eius nomine, 501.
    ---Quomodo iehsu recte dicatur. 956
    IOuIUS, Diocletiani cognomen, qua superbia assumptum, II, 274, 462, 510, 636.
    ---Ad successores eius translatum. 274
    IUBA, inter deos a Mauris relatus, et ab iis cultus. I, 194
    IUDA . Unde ita dictum, I, 958.
    ---Quot reges habuerit, ibid.
    ---Quot annos regnauerint. Ibid.
    IUDAEI. Mortuos ungunt et lauant, I, 270.
    ---Suos habent exorcistas, 335
    ---De rebus eorum quinam scripserint, 439.
    ---Quot annis sub iudicibus atque regibus uiserint, ibid. et 956.
    ---De eorum captiuitate in Aegypto, 470.
    ---In deserto commorantur, 471.
    ---Iudei unde dicti, 475, 958.
    ---Eorum regimen usque ad Christum, 473.
    ---Prophetas respuunt et necant, 375.
    ---Christus ad eos missus, 478.
    ---Prophetarum de illo testimonia quare non intellexit. 489, 498.
    ---Causa illorum in eum odii, 499.
    ---Circumcisio ipsis a Deo cur imperata, 500.
    ---Unde ipsis suille carnis interdictio, 501.
    ---Hore quenam notiones apud eos, 510.
    ---De more illorum in mortuis humandis, 512.
    ---Agnus Paschalis figura Christi apud eos, 530.
    ---Messiam frustra expectant et sperant, 738.
    ---De tempore commorationis eorum in Aegypto et in terra Chanaan, I, 267.
    ---Tempore persecutionis quomodo se gererent, II, 575.
    ---Cum christianis confundi soliti. 473
    IUDICES militares, rudes litterarum, II, 231, 520, 735.
    ---Quando quasi instituti, et postea prohibiti. 520 et seq.
    IUDICIUM. De Christi aduentu ad extremum iudicium, I, 796.
    ---De altero maximo iudici. 813
    IULIA, uxor L. Septimi Seueri utrum Caracalle mater, et num illi nupserit. II, 823
    IULIANUS Apostata, quomodo titulum Augusti usurpauerit, inuito Constantio, II, 313.
    ---Multa imitatus est de Diocletiano et ceuis principibus, 425.
    ---Quam bene se apparitorem fidum nominauerit. 469, 488
    IUMENTA, unde dicta. II, 311, 929
    IUNO. Ubi culta, I, 195, 206.
    ---Sacra eius nuptiarum ritu celebrantur, ibid.
    ---Cur habuerit nomina ad matrimonium pertiuentia, 207.
    ---Iuno Cunina a Romanis culta, 226, 906.
    ---Iunonis Monete post captas ueias responsum, 290, 921.
    ---Moneta unde dicta, I, 290.
    ---Unde Lucinia, ibid.
    ---Iuno Argiua, sub forma columne culta. II, 498
    IUPITER , seu Descensor, II, 474.
    ---Ipsi loca fulmine tacta consecrata, ibid.
    --- unde dictus, 501.
    ---Huic albe hostie immolate. 505
    Iupiter. Quo tempore uixerit, I, 138.
    ---Iniquus in patrem, 164.
    ---Eius stupra et libidines, 165.
    ---Quare dictus Optimus Maximus, 164.
    ---Eius cum Iunone sorore coniugium, 165.
    ---Cur celi dominus esse fingatur, 166.
    ---Quod Deus uideri aut credi non possit, ibid
    ---Eius in uitandis Thetidis nuptiis imprudentia et imbecillitas, 167.
    ---Quomodo seruatus et educatus, 169.
    ---Quare , siue appellatus, ibid.
    ---Que de illo pete finxerint, 170.
    ---De eius cum fratribus regnorum sortitione, 173.
    ---Cur in eam sortem terra non uenerit, 173.
    ---Unde dici potuerit celi regnum esse sortitus, 175.
    ---Ioues quare plures apud philosophos, 176.
    ---Iupiter unde dictus, ibid.
    ---De eius morte et sepulcro in Creta, 178.
    ---Unde dictus Capitolinus, 179.
    ---Aquila cur ipsi dicata, 183.
    ---De eo eiusque cognatione, 190.
    ---Ioui Pistori are a Romanis erecta, I, 226.
    ---Humano sanguine Latialis Iupiter cultus, 906.
    ---Sacra eius in Creta, 240.
    --- quare dictus, ibid.
    ---Unde orta fabula aduolasse apes, atque os pueri melle complesse, 284.
    ---Quod fana sibi in se multis in locis constituerit, ibid.
    ---Unde dictus Atabyrius, ibid. et 910.
    ---Unde Labrandius, uel Labrandenus, et Cassius, 248, 249, 910.
    ---uaria eius nomina et cognomina, 429.
    ---Ab Homero demonibus aggregatus. 534
    IURISCONSULTI, in quo differant a causidicis. II, 520
    Ius ciuile uarium, I, 661.
    ---Huius diuersitatis ratio et causa. 662
    IUSSIO, uox non admodum latina, I, 584.
    ---Iussio quid significet. II, 218
    IUSTITIA Eius precepta amara sunt male uiuentibus, I, 129.
    ---Cibus est anime, I, 322.
    ---Quid sit, I, 373.
    ---Eius pars, uel forma religiosa, 376.
    ---In quo reposita a Platone, 417.
    ---Tota in hominis mente uersatur, 420.
    ---Mater est omnium uirtutum, et eas omnes in se complectitur, ibid.
    ---Sola iudicari potest uerum bonum, 496.
    ---Fons est ipsa uirtutis, I, 564.
    ---Quod Saturno regnante in terra uiguerit, ibid.
    ---A Ioue fugata, 566.
    ---Eius officia, 568.
    ---Per quem in terra sit reuocata, 570.
    ---Quod omnibus nota sit, et non suscepta, 572, 575.
    ---Quod per se habeat speciem quamdam stultitie, 595, 602.
    ---Pietas et equitas quasi uane, 597.
    ---Eius quanta uis sit, 606.
    ---Quod uia eius sit simplex, angusta et ardua, 659.
    ---Quantum ab illa recedat  utilitas, 662.
    ---Quod absque fide nulla sit, 663.
    ---Ubinam sit, 679.
    ---Ea qui eget, qualis reputandus, I, 686.
    ---Quod qui illam operatur, iactare se non debeat, 698.
    ---In quo illius summa consistat, 720.
    ---Nonnisi ad eam nascimur, 729.
    ---Sola est que uitam homini pareat eternam. 780
    IUSTITIA. Sola facit beatos, II, 147.
    ---Idem ac ueri Dei cultus, 196, 303.
    ---Sumpta item pro iusto populo, seu Ecclesia. 626 et seq. 644
    IUTURNA, quenam fuerit, 289.
    ---Eius laus et fons. ibid.
    IUTUS, uerbum non insolens. II, 43

K
    KALENDAE. His Romani nunquam annectebant, dies, qui kalendas sequuntur, II, 384.
    ---Dies kalendarum quintus imperatorum adoptionibus sacer, 452.
    ---Kalende aprilis, maii, etc., locutiones tam latine quam kalende apriles, maie, etc. 809
    , non is qui uictimas diuidebat, II, 541.
    ---Questor fuit pecunie publice. Ibid.
    , pro iussione. II, 646, 703
    et , non fuisse generis unius, II, 637.
    ---Quenam militaria, uindemiatoria et nautica, ibid.
    ---Nautica quomodo canerentur. Ibid.
    , mulieres quedam dicte. II, 482
    . Mundus a Grecis eo nomine cur appellatur, I, 122
    , seu , ad uerbum melior, pro contemptore. II, 458 et seq.
    , Saturnus, quare ita dicitur. I, 186
    , galee ex caninis pellibus. II, 823
    . uox illa quid significet, II, 513.
    ---Dicta de uilla uel domo in agro exstructa. 525

L
    LABIA. De iis eorumque forma et usu. II, 44
    LABRANDA, uicus Carie. I, 248
    LACEDAEMONII ueneri armate templum erexerunt. I, 225
    LACERTI, quid sint in homine, II, 45.
    ---Dicti de robore. Ibid.
    LACTANTIUS. Forum non attigit, I, 114, 385, 885.
    ---Scopus eius in scribendis libris Diuinarum Institutionum, 116.
    ---Hellenismis quandoque utitur, 142.
    ---Non scrupulose satagit in supputationibus temporum, I, 252, 956.
    ---Ab Arianorum et Manicheorum heresibus uindicatur, 293, 922.
    ---Quod non asseruerit, animas omnes in principio creatas, 311, 930.
    ---Illum Marcionis errorem non docuisse de corpore hominis a diabolo formato, 321.
    ---De regno mille annorum quid somniauerit, 324.
    ---Error illius de angelis datis hominibus ad custodiam, 330.
    ---Parum sibi constat in explicanda Epicuri doctrina, I, 363.
    ---Quo sensu dixerit, abiiciendam omnem philosophiam, 396.
    ---Eius de animis impiorum sententia posse illos arte magica uerti in lupos, 413.
    ---Quod Socrati uideatur iniquior, 416.
    ---Illius error in prescribendis antipodibus, 425.
    ---uocem nature quod preter meritum interpretatus sit acerbius, 437.
    ---Illum in citandis Scripture sacre locis uersione Septuaginta interpretum plerumque usum, 462, 960.
    ---Huic simplex pro composito familiare, I, 532, 551.
    ---Balbutire illum circa uerbi diuinitatem, 539.
    ---Oratoriam artem ubi docuerit, et quo tempore, 552, 553.
    ---Immerito Cyprianum arguit, 563.
    ---Deum auctorem mali num fecerit; 750, 658.
    ---Duo romane constantie et fortitudinis exempla male interpretatur, 592.
    ---Iustam defensionem cum iniqua aggressione confundit, 656.
    ---Que de cultu Dei externo dixit quomodo intelligenda, 1, 728.
    ---Eius error in assignanda differentia inter donum et sacrificium, 729.
    ---Illius opinio de causa mundi finali, 747.
    ---uidetur in ea fuisse sententia, animas quasi tot particulas de Deo decerptas, 750, 930.
    ---Arguitur hec eius doctrina, hominem in eternum manere non potuisse, 752.
    ---A Chiliastarum errore quomodo excusetur, 783.
    ---Eius error de expurgandis igne iustorum corporibus post iudicium, 802.
    ---Notatur eiusdem opinio erronea, penas animarum et premia differri in diem iudicii. ibid.
    ---Quo sensu dicere potuerit, animas resurrecturas, 808.
    ---Aduersus Budeum defenditur, 897.
    ---Quod unum Dei Filium Iesum et agnouerit et docuerit, 925.
    ---Illum Dei sedem, domiciliumque beatorum in celo sidereo non statuisse, sed in empyreo, 927.
    ---In quo cum Manicheis consentire uideatur, in quo ab iisdem dissentire. I, 928
    Lactantius uerba composita usurpat sepe pro simplicibus, et simplicia pro compositis, II. 26.
    ---Eius error in assignando numero articulorum in pollice, 47.
    ---De bonorum et malorum ordinatione quid senserit, 119.
    ---Hallucinatur in assignando anno mortis Christi, 194.
    ---Amat argutias, 231.
    ---Utrum carmen scripserit de Phenice et de Pascha, II, 277, 285.
    ---Liber eius de Mortibus Persecutorum  quo tempore compositus et absolutus, 297.
    ---Libros Diuinarum Institutionum quando scripserit et emiserit, 299.
    ---De eius patria, ibid.
    ---Ubi et quando Crispi, Constantini filii, educandi munus ceperit, ibid. et seq.
    ---Quo anno uenerit in Gallias, ibid
    ---Ubi et quando mortuus, ibid.
    ---L. Celius aliquando appellatus, 389.
    ---Amat formulas ueteres elegantiasque sermonis, 393.
    ---Consuetas uerborum formulas frequentat, 416.
    ---Duplex titulus apud ueteres ipsius libelli de Mortibus Persecutorum. 595
    LACTES, pro intestinis. I, 640
    LAIS, meretrix, I.
    ---Quid de illa dixerit Aristippus. 393
    LAMPSACUM, hec urbs ubinam sita. I, 237, 269
    LANCEA, adhibita in emendationibus loco fustis, ut minus ignominiosa, 412.
    ---Nomen eius unde desumptum, 518.
    ---Figi solita ante prefecti Castrorum pretorium. Ibid.
    LANCEARII, lanciarii, milites lancea armati. Ibid.
    LANISTAE quid sint apud ueteres. I, 683
    LAOMEDON. Fauno ceuus fuit, 247.
    ---Ab Apolline et Neptuno mercede fraudatis qua pena affectus. 895
    LAPIDES, a gentilibus honore diuino culti, II, 494, 495 et seq.
    ---Lapis Al-Haiar-Al-Aswad cultus a Mahumetanis. Ibid.
    LAPIDES Betuli apud Phenices. Ibid.
    LAPIDES diui, quinam dicti, ibid.
    ---Hisis templum extructum in Oriente, ibid.
    ---Cultus lapidum diu durauit, ipsumque plebem christianam infecit, 498.
    ---uiguit etiam apud Romanos. 499
    LAPSI quinam dicerentur primis Ecclesie seculis, II, 392.
    ---Triste illorum nomen in Ecclesia. 597
    LARA, seu Laranda, eadem ac dea Muta apud Romanos. I, 226
    LARENTINA, Romuli et Remi nutrix credita, et diuinis honoribus culta a Romanis, I, 216.
    ---Quenam fuerit, 217.
    ---Lupa quare dicta. Ibid.
    LARENTINALIA sacra, qua occasione instituta, I, 218.
    ---Quo die celebrarentur. 217
    LATINUS, Priamo ceuus fuit. I, 247
    LATIUM, unde dictum. I, 189
    LATRONES clementes. II, 254
    LAUREATAE tabelle a quibus afferrentur, II, 235.
    ---Imaginum laureatarum usus multiplex, sed precipuus in imperatorum inaugurationibus. 416
    LAURENTIUS martyr, quo anno obierit. II, 560
    LEAENA. Quenam fuerit, I, 247.
    ---Qua occasione Athenienses ipsi statuam posuerunt, ibid et 904.
    ---De patientia eius admirabili. Ibid.
    LECTISTERNIA, eo nomine unde dicta. I, 798
    LEDA eadem que Nemesis. I, 236
    LEGIONES riparienses quenam. II, 327
    LEGES, ea intentione late ut proficiant, non ut noceant, II, 308
    LEGES. Multas argumentum esse morum corruptorum, I, 574.
    ---Legis diuine preclarum encomium, 660.
    ---Quid sit legem abrogari, 661.
    ---Quenam legis nomen non mereantur, ibid.
    ---Has non iustitia, sed utilitas reperit, 662.
    ---De legibus inutilibus. 663
    LEGITIME coqui, de martyribus, qualis cruciatus fuerit, II, 214, 319, 503, 689.
    ---Legitima sacra, iniurie hostibus illate legitime, 319.
    ---Legitima uerba, fossa legitima, 407
    ---Oleum legitimum. 593
    LEMNOS. uulcanus in eam precipitatur. I, 195
    LEO, cultus ab Aegyptiis, I, 787.
    ---Soli sacer. Ibid.
    LETHARGUS. Quid sit, I, 774.
    ---Unde nomen habeat, ibid.
    ---A Latinis quibusdam quomodo appelletur. Ibid.
    LETHENUS fluuius, unde dictus, I, 804.
    ---A petis quare adinuentus. 806
    LETHUM, et Letum, uarie scriptum pro uaria etymologie ratione. II, 769
    LEUCIPPUS, atomas, et ex iis mundum generatum admisit. II, 100
    LEUCOTHEA, quenam sit. I, 236
    LEuES quinam dicti. I, 674
    LEuITER, pro sensim. II, 41
    LIBANUS in quo genere floruerit, I. 885.
    ---Quam gratus fuerit Iuliano imperatori. Ibid.
    LIBELLUS, de charta breuiori, II, 429, 821.
    ---Acceptus internum pro epistola. Ibid.
    LIBELLUS repudii quot constaret uersibus, 821 et seq.
    LIBER. uid. BACCHUS. 
    LIBERA, Dea ab ethnicis culta, I, 164.
    ---De illa uarie opiniones. Ibid. et 896
    LIBERALIS, distinguitur a prodigo. I, 696
    LIBERI, quo ritu apud ueteres pro legitimis agnoscerentur, 202.
    ---Trium liberorum ius quale fuerit, 204, 302.
    ---Patrum potestas in eos olim quanta fuerit, 454.
    ---Quibus de causis posset a parentibus abdicari, 457, 955.
    ---Quibus commodis abdicati priuarentur, ibid.
    ---Abdicati et exheredati  quinam dicerentur, 515.
    ---De morte et ritu illos exponendi, 578.
    ---De eorum exheredatione, 511.
    ---Eos recens natos interficere aut exponere quam sit impium. 708
    LIBIDO ad quem usum data, I, 704.
    ---Aspectu maxime concitatur, 711.
    ---Quare cercenda. 712
    LICINIUS, amicus uetus et contubernalis Galerii, II, 227.
    ---Illum Cesarem post depositionem Diocletiani quare hic non creauerit, ibid
    ---Augustus ab eo nominatur, 240.
    ---Constantium, Constantini sororem, ubinam et quando duxerit, 262, 371, 818.
    ---De uisione ipsi in somnis oblata in bello contra Maximinum, 264 et seq.
    ---In largiendo tenax 266, 565.
    ---Maximinum uincit fugatque, quo anno, 571.
    ---Litteras proponi iubet in gratiam christianorum, 267.
    ---Quo anno promotus ad imperium, 348, 356, 764.
    ---Utrum eodem tempore Cesar et Augustus factus, 391, 528 et seq.. 764.
    ---Quot annos regnauerit, 353.
    ---uisus aliquando christianis fauere, postea se prodidit, 366.
    ---Quo tempore dederit se Constantino, eique purpuram remiserit, 368 et seq.
    ---Tyrannus dictus, ibid
    ---Prouectior etate Maximino, II, 438.
    ---Iouius aliquando dictus, 462 et seq.
    ---Quo anno christianis bellum indixerit. 574
    LINDUS. Hec urbs ubinam sita, I, 238.
    ---Ritus sacrorum Herculis in ea celebrandorum. Ibid.
    LINGUA. De uario illius usu, II, 43.
    ---Non sola confert ad loquendum, ibid.
    ---Unde dicta, ibid.
    ---Ea sapores sentiuntur. 44
    Lingua, quandonam uere fungatur officio suo. I, 326
    LIPSIUS errat in adorationis ritu. 136
    LITABILIS uictima, quenam sit. I, 237
    LITARE, diuersum ab Immolare, II, 673.
    ---Quid sit, ibid.
    ---Non raro sumptum a Patribus pro sacrificare simpliciter. Ibid.
    LITTERAE imperatorum ad presides, utrum confundi debeant cum edictis. 267-675, 785, 827, 833
    LIuOR fons est malorum. I, 295
    , diuini uerbi nomen, 469.
    ---Quid significet, ibid.
    LUCILLA Augusta, Antonini philosophi filia, quibus et quomodo bis nupserit. II, 459, 803 et seq.
    LUCRETIUS. De eius morte Hieronymi testimonium I, 201.
    ---Deorum cultum quomodo irrideat, 265.
    ---Quod errauerit in statuenda sapientie origine. 386
    LUCTUS tempus olim decem mensium, postea duodecim, II, 545.
    ---In eo sub imperatoribus uestes albas femine induebant. Ibid.
    LUDI. De uanitate illorum qui sumptum faciebant in iis exhibendis, I, 674.
    ---Illis quantum ueteres impenderint, 675.
    ---Qui hos exhibebant, quibus nominibus appellati, ibid.
    ---Ludi gladiatorum et circenses christianis quam uitandi, 707.
    ---Iis semper fuerunt interdicti, 710.
    ---Hi in honorem deorum erant consecrati. 712
    LUMEN. De more ueterum in diebus letis lumina accendendi, 637.
    ---Usus eorumdem apud christianos, ibid. et 994.
    ---Mos ille retentus in Ecclesia. Ibid.
    LUMINA senatus, ciuitatis, etc., II, 312, 485.
    ---Lumen uerum, de colore purpureo. 362
    LUNA, sub Isidis nomine culta ab Aegyptiis, I, 235.
    ---Huic quare taurus immolatus, 238.
    ---De ea uarie philosophorum opiniones, 354.
    ---De natura ipsius et magnitudine Xenophonis sententia, 424.
    ---Quo sensu dictam a quibusdam ueteribus, terram illam esse habitabilem. 952
    Luna. De ea ad usum hominis ordinata. II, 116
    LUNUS deus, a quibus cultus. 576
    LUPA, Romuli nutrix, diuinis affecta honoribus, 216.
    ---Quenam fuerit, 903.
    ---De uarietate auctorum circa eius nomen et festorum ipsius, 904.
    ---Utrum in figuranda illa exemplum ab Atheniensibus Romani sumpserint. Ibid.
    LUPANAR, unde dictum. 217
    LUPUS, cultus ab Aegyptiis. 287
    LUSORIUM, idem ac theatrum, seu amphiteatrum, II, 229, 337 et seq.
    ---Lusorius, idem ac derisorius, ibid.
    ---Lusorie naues apud Romanos, ibid.
    ---Lusorium, destinatum etiam edificium priuate imperatorum oblectationi, 412, 729.
    ---Unde forte dictum. 516
    , galee ex lupinis pellibus. 823

M
    M. Littera omissa sepe in libris manuscriptis. II, 713
    MACHABAEORUM liber secundus lectus olim assidue a christianis tempore persecutionis. 391
    MACRINUS imperator, quo anno interemptus. 447
    MAGICA ars, a demonibus inuenta, I, 336.
    ---Damnata legibus, ibid.
    ---Nihil ostentat ueri ac solidi. 491, 493
    MAGISTER, dictum de presidibus collegiorum sacrorum, II, 492.
    ---Magister Deus, magister Dominus de Christo. 619
     MAGISTERIUM Dei, pro Christi doctrina. I, 738
    MAGISTRI. Nomen eorum late patet, II, 400.
    ---Quinam ita dicti, ibid.
    ---Magistri populi, morum, operum, etc., ibid.
    ---Eorum dignitas magisterium, non magistratus, ibid.
    ---Magistri militum, officiorum, epistolarum, etc., in aulis principum, ibid.
    ---Magistri item cubicularium, ostiariorum. 691
    MAGNA Urbica, credita filia Galerii, uxorque Maxentii. 345
    MAGORUM ars a demonibus, I, 332
    MAIORUM auctoritas in religione, 285.
    ---Illorum stare iudicio quante sit imprudentie. 287
    MAIUMAE. Utrum festa eius eadem fuerint cum festis Floralibus, 905.
    ---Ubinam celebrarentur. Ibid.
    MALUM, interiectionis aliquando uim obtinet. II, 27
    MANALIS, lapis apud Romanos. 499
    MANES sanguine humano placantur. I, 581
    MANIFESTARIUS homicida, manifestarius fur, pro manifesto. II, 418
    MANSIONES geminare quid sit, 262, 429.
    ---Sumpte ut plurimum pro unius diei statione, ibid. et 563.
    ---Quid essent, ibid. et 743, 744.
    ---In quo differunt a mutationibus, ibid.
    ---Habuerunt communia multa cum statiuis, ibid.
    ---In quo discreparunt. Ibid.
    MANUBIAE. Diis fuerunt consecrate, I, 284.
    ---Quid sint, et a spoliis, seu predio in quo differant. Ibid.
    MANUM conserere, quid sit, 115.
    ---In adoratione manus ori admouebatur. 136
    MANUS dare, quid sit. I, 438
    Manus. De earum structura et usu, II, 45, 46.
    ---Quales laudate a ueteribus. Ibid.
    MARCION. In quo errauerit, I, 542.
    ---Quo tempore uixerit. Ibid.
    MARE, pro mari. II, 230, 412
    Mare Rubrum, uel Erythreum. I, 471
    MARES, quare feminis fortiores, II, 57.
    ---Feminis robustiores. I, 204
    MARICA, eadem que Circe. 236
    MARO, uide uIRGILIUS., 
    MARS. Homicidii crimine liberatus, 161.
    ---Adulter, ibid.
    ---Idem qui Hesus apud Gallos. 229
    MARSYAS. Eius fabula. 386
    MARTICULTORES, in inscriptione ueteri. II, 404
    MARTYRES, qui fortiter tormentis dicti diabolum uincere, 504.
    ---Quomodo laniandi bestiis in amphitheatris exponerentur, 518.
    ---Basilice primo extructe in locis, ubi sepulti erant. 585, 586
    MARTYRIUM sepe quesitum a multis. II, 680
    MATER Deum, uid. CYBELE., 
    MATERIA, non est Deo ceterna, I, 298
    MATRIMONIUM caste seruandum. 719
    MATTHIAS apostolus, utrum cum Paulo fuerit Iude, ab apostolis suffectus. II, 195
    MATUTA . Eadem que Ino. I, 236
    MAXENTIUS, homo superbus et contumax, II, 223, 330.
    ---Ubi et quando Augustus proclamatus, 235 et seq. 343, 367, 456, 751, 813.
    ---Patri suo Maximiano purpuram mittit et bis Augustum nominat, 237.
    ---Quo pretextu, et quo anno contra Constantinum arma mouerit, 260, 461, 810.
    ---Quo pacto uictus, ac submersus, 261, 562, 815.
    ---Quo die et anno perierit, 367, 370, 558.
    ---Nulli charus, ne patri quidem et socero, 330.
    ---Utrum ortus ex Maximiano Herculio, 343, 507.
    ---Bene nunquam ei conuenit cum Galerio, 334.
    ---Ipsius gener fuit, 343.
    ---Christianis fauere uisus, initio christianum se simulauit, 366, 526.
    ---Tyrannus dictus , 368.
    ---Quinquennalia utrum celebrauerit, ibid.
    ---Puer ualde laudatus. 543
    MAXENTIUS tyrannus a Constantino uictus. I, 116
    MAXIMIANUS GALERIUS, uid. GALERIUS., 
    MAXIMIANUS HERCULIUS, Diocletiano simillimus, et ab eo dissimillimus, II, 206, 398.
    ---Eius libidines, ibid.
    ---Homo non adeo clemens, 217, 322.
    ---Christianos persequitur, ibid.
    ---Quo die et anno purpuram deposuerit, 226, 332 et seq. 510, 721.
    ---Augustus iterum a Maxentio filio renuntiatur, 237.
    ---Ubinam moraretur post depositum imperium, 756, 344.
    ---Maxentium filium imperio priuare frustra aggreditur, 240.
    ---Roma pellitur, ibid.
    ---Quibus insidiis aggressus fuerit Constantinum, ibid. et seq.
    ---Denuo purpuram quando deposuerit, 242, 354.
    ---Hanc resumit tertio, ibid.
    ---Massilia capitur, et exuitur, ibid.
    ---Constantinum tentat interficere, ibid et seq.
    ---Mortem quomodo obierit, 242, 355, 529, 769.
    ---Eius statue et imagines post obitum deiecte, 258, 365.
    ---Herculis nomen qua superbia assumpserit, 274, 401, 656.
    ---Quo die et anno euectus ad imperium, 307, 309 et seq. 325, 482 et seq.
    ---Frater Diocletiani electione, non natura, 308, 401, 455, 483, 656.
    ---Unde oriundus, ibid.
    ---In quem annum octauus eius consulatus inciderit, ibid.
    ---Quot annos imperauerit,  utrum Cesar factus antequam Augustum, ibid. 483, 484.
    ---Diocletiano semper in omnibus obsecundauit, 310, 456.
    ---Rerum nouarum cupidus, et perfidie plenus, ibid.
    ---Prodigus potiusquam auarus, ibid. 656.
    ---Eius asperitatem Diocletianus sepe reprehendit, 322.
    ---Filiam Faustam Constantino utrum obtulerit, 345, 346.
    ---Quo anno Diocletianum ad resumendum imperium inuitauerit, 351, 352.
    ---Que causa fuerit Constantino ipsius interficiendi, 356.
    ---Primus non fuit imperatorum cuius statue et imagines sunt deiecte, ibid.
    ---Utrum bello Persas uicerit, 580.
    ---Inter deos relatus a Maxentio filio, ibid.
    ---Quo etatis anno obierit, 657.
    ---Maximianus Daia, siue Daza appellatus, unde, II, 224, 411.
    ---Cur et quando nomen eius mutatum a Galerio, ibid. 331.
    ---Unde oriundus, ibid.
    ---Maximinus et Maximianus promiscue dictus, ibid. 454.
    ---Quo die et anno Cesar creatus, 225, 264, 329, 372, 722 et seq.
    ---Nec rempublicam sciebat, nec militiam, 227.
    ---Nec Cesarem se, nec tertio loco, nominari uult, 244.
    ---Augustus renuntiatur, 245.
    ---Fedus facit cum Licinio, christianosque persequitur, 251 et seq.
    ---Illius prodigalitas, 253 et seq.
    ---Item effrenata libido erga mulieres, 254, 364.
    ---Connubium ualerie expetit, et repellitur, 256.
    ---Societatem iungit cum Maxentio, 259.
    ---Imperatoris maximi titulum sibi uindicat, 262, 816.
    ---Bellum mouet contra Licinium, ibid. et seq.
    ---uincitur et fugatur, 266.
    ---Ubi et quomodo miserrime perierit, 271, 374, 568.
    ---Tyrannus dictus a Lactantio, ibid.
    ---Quo anno sit extinctus, 272, 372, 375, 835.
    ---Eius uxor in Orientem precipitatur, 273.
    ---Ipsius temulentia et crapula, 331 et seq.
    ---Purpura ubi indutus, 332 et seq.
    ---Quamdiu imperauerit, 372.
    ---Edictum pro christianis quando emiserit, 376.
    ---Quo tempore a Galerio adoptatus, 454.
    ---Ubi sepultus, 568.
    ---Quo anno uictus a Licinio, 571.
    ---ualerie quomodo filius. 803 et seq.
    MAXIMUS, unus ex precipuis Iouis titulis. II, 816
    MEDICINAE inuentio, I, 273.
    ---Herborice inuentio quibus data. 359
    MEDIE pro medie, mediocriter. 691
    MEDIETAS. II, 44
    MEGARICI philosophi. Eorum quis auctor fuerit, I, 380.
    ---Summum bonum in quo constituerint, ibid.
    ---Eretriaci quare dicti. 379
    MELICERTES, idem ac Palemon atque Portumnus. 236
    MEMBRA. De situ illorum in homine, II, 30 et seq.
    ---De singulorum pulchritudine et usu. 40 et seq.
    MEMORIA delicata et fragilis. I, 1005
    MENDACIUM, nulla de causa licitum. 698
    MENAECEUS. Quod mortem non obierit pro patria, nisi spe immortalitatis, 381.
    ---Eius historia. Ibid et 946
    MENS, in capite collocata, II, 34.
    ---Ratio illius incomprehensibilis, 64.
    ---De eius sede philosophorum opiniones, ibid. et seq.
    ---De eius excellentia, 65 et seq.
    ---Non potest esse nisi a Deo, 108.
    ---Corpus nisi ab una regi non potest. 111
    Mens inter deos relata, I, 221.
    ---Non est idem atque anima, 773.
    ---, a Grecis appellata, ibid.
    ---Pro etate augetur uel minuitur, ibid.
    ---Non extinguitur in furiosis, 774.
    ---Nomen eius Augustinus unde deduxerit. Ibid.
    MENSA et MENSAE, de mensis sacris christianorum. II, 695 et seq.
    MENTIONES, quinam dicti a ueteribus. 45
    MENTUM. De eius pulchritudine et forma, ibid.
    ---Quale fuerit a ueteribus commendatum. Ibid.
    MERCURII quot, I, 138.
    ---Quem inter eos Thoyt Aegyptii appellauerint, ibid.
    ---Mercurius, a quo Argus occisus, Iouis filius fuit, ibid.
    ---Fur erat et nebulo, 162.
    ---Quare celo dignus existimatus, ibid.
    ---Teutates apud Gallos. 230
    MERCURIUS, Cyllenius cur dictus, II, 279.
    ---Ipsi Pharis in Achaia aqua sacra. 496
    MERERI, pro nancisci, adipisci, sortiri. 391
    MERETRICES quedam culte, I, 218.
    ---Ipsis uetitum apud Athenienses ingredi templa, 217.
    ---Insignium meretricum catalogus ubinam reperiatur. 219
    MERIDIES, dictum etiam de horis post meridianis, imo et serotinis. II, 428
    MERUM, adhiberi solitum a ueteribus ad supplicandum, 253, 796.
    ---Eodem cibos suos quandoque perfundebant, et quasi sacrabant. Ibid.
    , utrum Deo possit tribui. I, 723
    METIRI, passiue positum. II, 231, 565, 737
    METEMPSYCHOSIS opinio a quibus propugnata, I, 405.
    ---Eius origo. Ibid.
    METUS. Religio omnis metu constat,II, 97, 114. uide TIMOR., 
    MILESII, Apollinem coluerunt. 445
    MILITES, distincti a priuatis, 508 et seq.
    ---Aere dirutus miles quis, 797.
    ---Milites dicti quandoque copie pedestres  ab equitibus distincte, aliquando equites simul et pedites, 812.
    ---Miles a mile deductus diuerso modo. 819
    MILITIA, christianis an sit uitanda. I, 707, 998
    MILLIA tria, pro leuca, II, 819.
    ---Item, aliter. 826
    MINERuA ubi culta, I, 195.
    ---De ea auctores quinam consulendi, ibid.
    ---Ipsius uirginitas suspecta, 208.
    ---Ericthonium cum dracone cista inclusum Cecropidis filiabus quare commendauerit, 208.
    ---Textrine artis inuentrix, 214.
    ---Ab Aegyptiis quo nomine appellata, ibid
    ---An eadem cum Nema Lamechi filia. Ibid.
    MINERuINA, prima uxor Constantini. II, 543.
    MINISTRI, sine addito dictum de Diaconis, 503, 695.
    ---Ministri Dei, Christi, episcopatus, etc., de iisdem. Ibid.
    MINOS. Eius astutia in religione, I, 243.
    ---An fuerit Iouis filius, ibid.
    ---Unus inferorum iudex. 804
    MINUTIUS FELIX. Eius pro religione apologia, 551.
    ---Quo tempore floruerit. Ibid. et II, 585
    MISERICORDIA. Hanc reponebant stoici inter uitia et morbos, I, 423, 667, 671.
    ---Quo sensu hoc illorum dogma intelligendum, 423.
    ---Quid illa sit, et quorum propria 666.
    Sola uite communis continet rationem, ibid.
    ---De misericordie operibus, 696.
    ---Merces illius quanta sit. 684
    MINUTIUS. 271
    MITTERE, pro ponere. II, 195, 303, 394
    MNESTHEUS. Aureliani libertus, in eum coniurat, et illum occidit. II, 397, 652
    MNEuIS, bos ab Aegyptiis pro deo cultus, I, 621.
    ---Solis symbolum fuit apud Heliopolitanos. Ibid.
    MeSIA utraque ad Illyricum pertinebat. II, 330
    MOLIRI, idem quod parare. 241, 766.
    MOLOCH, an idem ac Saturnus. I, 232
    MONERI, dictum de iis quibus per somnium Deus aliquid imperat. II, 261, 813.
    MONETA, pro edificio in quo nummi cuduntur. 205, 400, 483.
    MONETA. uide IUNO., 
    MONOCAMIA, pars pudicitie habita in mulieribus seculo quarto, 273, 838.
    ---A Tertulliano cum Montanistis in utroque sexu requisita. Ibid.
    MONOGRAMMA Christi circumflexum a Constantino in Labaris, 261, 370.
    ---Quale fuerit, 559.
    ---Illud minime impressum in nummis Maxentii, ibid. et seq.
    ---Occurrit in nummis signatis ante Constantinum, imo et ante Christum. 560
    MONS. De montibus qui concurrerunt. I, 743
    MONTES, tanquam dii olim culti, II, 404, 493, 677.
    ---Extructa in iis templa et are, ibid.
    ---Montium dii quinam, 405, 493
    MOMTESES, siue Montenses dii, 215, 403 et seq., 491.
    ---Monteses, siue Montenses, iidem ac Donatiste.
    MONTINUS, deus qui montibus preest. 403
    MORBI, an sint demonia. I, 939
    MORS prima ac secunda, 321.
    ---Secunde animalia non subiacent, ibid.
    ---Mortis nomen ambiguum, 320.
    ---Quod nemo illam subeat, nisi spe uite longioris, 381.
    ---Aditus ad eam miser, 403.
    ---Morti uoluntarie sese quinam obtulerint, 406.
    ---Li quam damnandi 407.
    ---Mors unde bona uel mala, 410.
    ---Ex preteritis uita actibus ponderanda, 411.
    ---Secunda nobis proposita, ut eam uitemus, 753.
    ---Non extinguit mors hominem, sed ad premium uirtutis admittit. 768
    MORTALITAS, pro mortales. 523
    MORTES, plurali numero, II, 190, 301, 389, 471, 595.
    ---Mors bona, idem ac facilis, non coacta, non turpis, 230, 337, 413, 519.
    ---Mors deuota, id est destinata, 266, 825.
    ---Mors simplex, quenam sit. 568
    MORTALES, pro homines. 232
    MORTUI. Eorum unctura in usu apud ethnicos, I, 269.
    ---Eadem uiguit apud Iudeos et christianos, ibid.
    ---Illos lauandi ubinam mos obtinuerit, ibid.
    ---Aliquando etiam uestibus pretiosis induti elati sunt, ibid.
    ---Mors Iudeorum in illis humandis, 512.
    ---Quosnam uere mortuos dixeris, 527.
    ---Manes eorum humano sanguine placantur, 581.
    ---De mortuis sepulture mandandis nichil unquam ab ullo legislatore ethnico imperatum. 997
    MOuERE, pro amouere, remouere. II, 604 et seq.
    MOYSES, troiano bello quot annis fuerit antiquior. I, 459, 956
    MULIER. unde dicta, II, 57.
    ---In quo differat a uirgine, ibid.
    Mulieres etiam prouinciarum sacerdotes facte, 537.
    ---Mulier, uox aliquando contemnentis, 801.
    ---Posita aliquando loco pronominis. 804
    MULuIUS pons, a quo constructus, 562.
    ---Erat lapideus. Ibid.
    MUNDUS, non fuit generatus ex atomis, 100 et seq.
    ---Mundos infinitos qui dixerint, 102.
    ---Non est effectus a natura. 106 et seq.
    Mundus, quare a Grecis appelletur, I, 122.
    ---An  ex materia eterna factus, 124, 297, 926.
    ---Unius arbitrio eam regi necesse est, 125.
    ---Que sit basis illius, iuxta Philonem, 277.
    ---Quod non est Deus, 281.
    ---Quod hominem non generet, 282.
    ---Factus est ex nichilo, 297
    ---De diuina eius fabrica, 307
    ---Non fuit ab eterno, 315, 745.
    ---Dei templum est, 415.
    ---Prouidentia gubernatur, 416.
    ---Rotundus. 126.
    ---Quomodo probet Macrobius eum non esse eternum. 668.
    ---Genitum illum agnouit Plato, 735, 743.
    ---Hunc in perpetuum dixit fabricatum, 735.
    ---Aristotelis et aliorum de illo uarie opiniones, 735, 736.
    ---Hunc quo sensu Plato corpus Dei fecerit, 741.
    ---Quare magnus homo dictus, 742.
    ---Quod mortalis sit, ibid.
    ---De causa eius finali, 744.
    ---Philosophorum de eius antiquitate et duratione sententie, 780, 781.
    ---De eodem opinio Lactantii et ueterum Patrum unde fluxerit, ibid. et 1006.
    ---De ipsius uastatione et mutatione imperiorum, 784.
    ---Exitium eius quenam signa prenuntiabunt, 786.
    ---Illius excidii ratio quenam futura sit, 790.
    ---Quod illud a uatibus et sibyllis sit predictum, 795.
    ---Futura ipsius consummatio, 812.
    ---Istius renouatio. 814
    MUNERARIUS, et munerator, quid sint. I, 675
    MURES, De illorum uirtutibus, et a quibus celebrate, II, 118
    MUSAEUS. Ille utrum extiterit, I, 240.
    ---Unde deductum nomen ipsius. Ibid.
    MUTA. Illa quasi dea culta a Romanis, 226.
    ---Eadem a Lara seu Larunda. Ibid.
    MUTATIONES, quid essent, et in quo differrent a mantionibus II, 563
    MUTI, quare quidam sint, 51.
    ---Utrum et surdi. Ibid.
    MUTUARE et mutuari, promiscue usurpata. 455
    MYRRHA, orontea et achaica unde dicta. 432, 433

N
    NAESUS, se Naissus, patria Constantini, II, 464 et seq.
    ---Ubi sita, ibid.
    ---Ab eo exornata mirifice, ibid.
    ---Diuersa a Nasso et Nesto, urbibus Thracie et Ilyrie. Ibid.
    NANCTUS, antique pro nactus. 415
    NARES, unde dicte, 49, 30.
    ---Earum forma et usus. Ibid.
    NARSEUS, Persarum rex, quam sub Diocletiano susceperit expeditionem, 208.
    ---Oppressus fugatusque a Galerio, quo anno, ibid. et 513.
    ---Ductus a Diocletiano in triumphum, ibid., 316, 324.
    ---Sapor utrum auus illius, an atauus, 486.
    ---Quot annos regnauerit, ibid.
    ---Quos filios habuerit, 487.
    ---Utrum captus a Galerio. Ibid.
    NASUS. De eo, et eius usu, 41 et seq.
    ---Tria illius officia. Ibid.
    NATALIS Inuicti, quomodo intelligendus, 342, 524, 749 et seq.
    ---Constantini quatuor natales, 343.
    ---Natales imperatorum festi per unumquemque mensem, 369.
    ---Utrum iis imperatorum anui numerarentur. 376
    NATES. De mira in formandis illis Dei prouidentia. 58
    NATURA. Ab ea mundus non est effectus, 106 et seq.
    ---De ea uarie philosophorum opiniones, ibid. et 107.
    ---In unitate consentit uniuersa. 109
    Natura nichil aliud est quam Deus, I, 299, 304.
    ---Sepe etiam indoctos impellit ad laudem, 394.
    ---Quod ex religionis euersione nomen inuenerit, 436.
    ---Quo sensu dixerint eam philosophi rerum omnium matrem, 437.
    ---Quod remota prouidentia nichil sit, ibid.
    ---De illa auctores quinam scripserint, 436.
    ---Nature uox uarie a Latinis usurpata, ibid.
    ---Eius diuisio iuxta Stoicos. 741
    NAuIGIUM, pro nauigatione. 898
    NAuIUS  augur, 288.
    ---De eo auctores consulendi, ibid.
    ---De uero eius nomine quantum uarient. 920
    NAXOS insula, 195.
    ---Baccho sacra, ibid.
    ---Dionysia olim uocata. Ibid.
    NE, uel nec, confusa sepe a librariis. II, 645
    NECESSITAS, pro calamitas. I, 256
    Necessitas. Idem quod fatum, 168.
    ---Huic dii ipsi non repugnant. Ibid.
    NECROMANTIA a demonibus est. 336
    NECTAR. potus deorum apud petas. II, 282
    NEGOTIATIO, quenam damnata. I, 605
    NEMESIS, quenam sit. 236
    NEPTUNUS, Troiani muri conditor, iunior Neptuno Iouis fratre, 161.
    ---Neptunus unde dictus, 173.
    ---An Iaphetus, ibid.
    ---Quo sensu mari prefectus intelligatur, ibid.
    ---Clam patre natus, 190.
    ---Illi circenses ludi consecrati. 712
    NEQUE pro eque, nec pro hec, uel et. II, 383
    NERO, an Antichristus. 1008
    Nero tyrannus execrabilis, II, 196.
    ---Utrum primus omnium a constituta Ecclesia christianos sit persecutus, ibid.  304, 473, 628 et seq.
    ---Qua occasione et quo anno in illos seuire ceperit, ibid., 438, 622.
    ---Quando et quomodo perierit, ibid.
    ---An fuerit sepultus, ibid. et seq., 304 et seq., 395, 631 et seq.
    ---De iis qui resurrecturum illum, et futurum Antichristum, uel Antichristi socium sunt opinati, ibid. 304 et seq., 395, 633 et seq.
    ---Quo etatis anno obierit. Ibid.
    NERuA, christianos exules reuocauit, 199, 305.
    ---Utrum post adoptatum Traianum imperium retinuerit, 221, 452, 710, 711.
    ---Huius adoptionis que causa fuerit, 329.
    ---Quando imperium sit adeptus, 452.
    ---Quo anno obierit, ibid.
    ---Quandiu imperauerit. 712
    NERuI. De iis et eorum usu, 30, 31.
    ---Quot sint illorum genera. Ibid.
    NICAEA, interdum per e simplex, sed immerito. 805
    NICEPHORIUM. Cirta in Africa eo nomine nunquam dicta, 555.
    ---Nicephorium Mesopotamie, ubi situm, ibid.
    ---A quo conditum, ibid.
    ---Nicephorium, uicus prope Pergamum, unde nobilis 556
    NICEPHORIUS Iupiter, unde dictus. Ibid.
    NICOMEDIA. Hanc student Diocletianus Rome cequare, 206.
    ---Templum eius euertitur, 214.
    ---Circum in ea Diocletianus dedicat, 220.
    ---Sedes olim regia. 676
    NIGRAE uestes, ubi et quando in luctu usitate. 801
    NIMISQUAM, locutio inusitata. 16
    NIMIUM, pro ualde. 236, 416
    NOCENS, pro nefario, impio, sacrilego. 604, 625
    Ne. Eius historia, I, 326.
    ---De arca ab ipso fabricata, ibid.
    ---De uinea ab illo consita, 327.
    ---Ubinam ex arca egressus fuerit, ibid.
    ---Quo sensu Chamo filio maledixerit, 328.
    ---Posterorum eius dispersio. Ibid.
    NOTARII, quinam sub Augusto. II, 429, 821
    NOTUS, uentus nubes colligens et estuosus. 280
    NOuATIANI se catharos nominant, I, 541.
    ---Illorum errores. Ibid.
    NOX, diabolo cur attributa. 308
    NUDARI, metaphorico sensu. II, 522
    NUDITAS, a Grecis in statuis usurpata. 32
    NUMA. Religionem quare simulauerit, 97.
    ---Pontifex maximus utrum fuerit. 539
    Numa, superstitionum propagator, I, 242.
    ---Simulati ipsius congressus cum Egeria nymphea, 243.
    ---Libri eius reperti et combusti. 244
    NUMERUS dualis, quantum ad rerum conferat perfectionem, II, 42.
    ---Numerus ternarius christianis quare usitatus in precibus. 430
    NUMIZIA, pro Numidia. 323
    NUMMUS signatus quid sit. I, 900
    NUNCUPARE, pro creare, pronuntiare. II, 410
    NUPTIARUM ritus, I, 206.
    ---Aqua et igne frequentabantur. 309
    NUPTIAE secunde, uide MONOGAMIA., 

O
    OBBA, poculi genus. I, 909
    OBIECTARE, pro obiicere. II, 229
    OBLIDERE. I, 708
    OBSERuARE, OBSERuATIO, uoces ad diuinam rem spectantes. II, 422
    OBSESSIO, an naturalibus auxiliis curari possit. I, 939
    OBSORBERE, pro sorbere. II, 229
    OBTRUNCARE, truncum reddere, 769.
    ---Dictum etiam, pro occidere. Ibid.
    OCCIDENS, diabolo cur tribuatur. I, 307
    OCEANIA, quid sit. 184
    OCTOBREM mensem nomine suo Domitianus inuasit. II, 305
    OCULI. De iis, et quare bini, II, 35.
    ---Mira eorum forma, ibid. et seq.
    ---Sunt ueluti fenestre animi, 38.
    ---Quomodo falli dici possint, 39.
    ---Unde dicti, 40.
    ---Oculi, dictum de uiris principibus, aut in republica insignioribus, 485.
    ---Quin et de precipuis quibusdam urbibus, ibid.
    ---Oculi dextri confessoribus quondam eruti. 539
    Oculi. Oculorum uoluptas et eius obiectum, I, 706.
    ---In res uanas promptiores. 711
    ODORIS-CAPIO, uocabulum rerum, sed proprium. II, 45
    ODORITAS, PRIORITAS, etc. 531
    ODORUM uoluptas facienda, I, 715.
    ---Ab ethnicis itidem damnata ut a christianis. Ibid.
    eCUMENICA concilia, unde dicta. II, 600
    OFFENSIBILIS. I, 526
    OFFICIA, et officiales, de presidum et iudicum apparitoribus, II, 399.
    ---Dictum etiam de comitatu omnis uiri illustris. 529
    OFFICINAE. In iis quid fieret, 796.
    ---Ab apothecis et tabernis distincte. Ibid.
    OFFICIUM, pro administratione. 393
     , latine domestici, tres personarum species comprehendebant. 448
    OISELIUS  nimium audax, in quos. II, 370
    OLYMPUS, nomen ambiguum, I, 175.
    ---In illo Iupiter habitauit, ibid.
    ---Pro celo accipitur. Ibid.
    OPERARI. passiue positum. 819
    OPES cognitioni ueritatis postponende, 111.
    ---Iis melior nemo efficitur, ibid.
    ---Earum fructus, 676.
    ---Quam sint fluxe, 683.
    ---Illas in aram conferre quid sit, 683.
    ---Non sunt summum bonum.
    OPPIDUM, pro oppidanis. II, 695
    OPINATIO, quid sit, I, 353.
    ---Unde abest scientia. 355
    ORACULA Quinam de iis scripserunt, 148.
    ---A demonibus sunt inuenta 336
    ORATIONUM piarum efficacia. II, 596, 599
    ORATORES. Minore in gloria fuerant apud Grecos quam philosophi. I, 114
    Oratores ueterani, 115.
    ---Maximi a causidicis mediocribus cur sepe uicti, 349.
    ---Quam perniciosi. 549
    ORBIS, orbis terre, totus orbis, de orbe mere romano. II, 600, 652, 680
    ORDINARE, pro constituere, seu creare. 616
    OREB. uide HOREB. 
    ORIENS, Deo accensetur. I, 307
    Oriens. Originem conculcatorum a uictoribus collorum, aut tergorum, deberi Orientalibus, II, 397.
    ---Orientalis limes sub Traiano ubi constitutus, 489.
    ---Pars imperii Romani orientalis Oriens dicta, 491.
    ---Quas prouincias complecteretur. 663
    ORIRI et ortus, dicta de initio imperii, 465, 639.
    ---Unde desumpta hec loquendi ratio. Ibid.
    ORONTES fluuius, Oriens dictus aliquando, 273, 377, 432 et seq.
    ---Draconis nomen utrum acceperit, ibid.
    ---Typho etiam uocatus. Ibid.
    ORPHEUS, quo tempore uixerit, I, 130, 247.
    ---De Deo uno et omnium conditore quid senserit, 130.
    ---De eius scriptis et existentia, ibid.
    ---Illius de Saturni regno testimonium, 189.
    ---A Threissis quare discerptus, 215.
    ---Sacra Liberi patris primus induxit, 247.
    ---De illius theologia quis consulendus, 466.
    ---Unde arbores et saxa sua lyra traxisse creditus. 668
    Os. oris. De eius forma et usu. II, 43
    OSCULUM labratum quid sit, I, 136.
    ---Oscula iacere quid sit. Ibid.
    OSIRIS. Idem ac Serapis apud Aegyptios, 236, 908.
    ---An Isidis filius. 907
    OSSA, sunt solidamentum corporis. II, 30
    OuIDIUS, mundum a Deo fatetur instructum, I, 132.
    ---Eius uersus de elementorum dispositione. 751
    OuIS. De eius cultu apud Aegyptios. 787
    OXYRYNCHUS. De cultu illius apud Aegyptios, 786.
    ---uarie de eo opiniones. 787

P
    PADUS. Unde oriatur, II, 633.
    ---Idem cum Eridano et Rhodano, iuxta quosdam. Ibid.
    PAEDERASTIA, penis grauissimis sublata. I, 165
    PAGANI. Non putabant templa esse posse sine simulacris, II, 317, 683.
    ---Illorum sacra christianorum interuentu sepe turbata, 403.
    ---Statuas deos referentes ipsis deorum nominibus insigniebant, 473.
    ---A christianis quid exigerent, cum cogerent eos fidem eiurare, 573.
    ---Templa sua in locis excelsis uulgo construebant. 685
    PALAEMON. Idem qui Melicertes, I, 236.
    ---Ludi a Grecis in eius honorem instituti. Ibid.
    PALATINI. Quinam dicerentur. II, 680
    PALATIUM, forte pro Palatinis, 695.
    ---Candidis chlamidibus utebantur. 793
    PALATUS. De eius usu, 44.
    ---Utrum saporis sensus illi tribuendus. Ibid.
    PALLIUM. Unde dictum, I, 365.
    ---uestis fuit philosophorum, ibid.
    ---Utrique sexui communis. Ibid.
    PALMA, arbor Syrie. II, 279
    PALPEBRAE. Unde dicte, 40, 41.
    ---De mirabili earum usu. Ibid.
    PANCAEUS mons ubi situs. I, 183
    PANNONIAE pars a Galerio in honorem ualerie uxoris ualeria cognominata. II, 320
    PAPIA lex. Quid caueri, I, 203, 902.
    ---Sensus eius qualis fuerit, 203.
    ---Ei legi imperatores quinam derogauerint. 902
    PAPILLAE. De earum pulchritudine et usu. II, 47
    PARADISI terrestris situs, I, 322,
    ---Arbor scientie boni et mali que fuerit, 223, 931.
    ---Quo sensu sic dicta, 932.
    ---Quod non fuerit locus extra hunc orbem positus, 323.
    ---An igne circumuallatus. Ibid. et 933
    PARCAE, idem quod fatum, 168.
    ---Illarum numerus et  nomina, ibid.
    ---Trium Parcarum fabule origo. 315
    PARENCHYAMATA, quid sint, et de eorum natura. II, 48
    PARRICIDARUM pena, I, 388.
    ---uaria pro uariis temporibus. Ibid.
    PARTHENIAE quinam fuerint. 225
    PASCHA, uerbum hebreum, 531.
    ---Unde deducatur. Ibid. et 987
    PATIBILIS. 799
    PATRIS nomen diis non competit, 453.
    ---Deus unus est, omnium Pater, 454.
    ---Potestas patrum olim quanta, ibid.
    ---Paterfamilias quis, et quomodo diceretur, 455.
    ---De iure Patris et Domini. 611
    PATIENTIA. Quanta sit uirtus, I, 625.
    ---Quid sit, ibid.
    ---Continentia illa potior iudicata, 626.
    ---uirtutum maxima, 700.
    ---Eius Encomium, ibid. et 701.
    ---Illa uir bonus ac sapiens differt a malis, ibid.
    ---uitiis omnibus atque affectibus est opposita. 702
    PAULUS apostolus. Utrum una cum Matthia fuerit Iude ab apostolis suffectus, II, 195, 437.
    ---A quo et quomodo martyrio affectus. 197, 629
    PAULUS Tyrius. In quo genere floruerit, I, 885.
    ---Gratus fuit Adriano imperatori. Ibid.
    PAuOR et PALLOR. A Romanis coli ceperunt ut dee, 220.
    ---Aedem habuerunt apud eos. Ibid.
    PECCATUM. Unde ad hominem peruenerit, II, 123, 134.
    ---Sine ira non potest cerceri. 131 et seq.
    PECTUS. De eius forma et dignitate, 47.
    ---Cur potens et erectum homini a Deo datum, Ibid.
    PEDES. De mira in conformandis illis Dei prouidentia. 59
    PEGMA, machina lignea in amphitheatro. II, 517
    PERDUCTORES, qui sint. I, 696
    PERFECTISSIMATUS, dignitas honoraria. II, 228
    PERFECTISSIMUS, titulus honoris. I, 598
    PERFERENTIA, substantiue. 377
    PERINTHUS, nomen antiquum Heraclee Thracie. II, 372, 819
    PERIPATETICI. Summum bonum in quo constituerint, 364.
    ---In quo differrent a stoicis, ibid. 
    ---Illorum bonum nimium multiplex, I, 367.
    ---Laudabant uirtutem, reipsa seruiebant uoluptati, 370.
    ---Misericordiam non improbabant, 667.
    ---Eorum de affectibus sententia, 688.
    ---Opinio illorum de ira. 703
    . uid. ABDOMEN. 
    PERLATIO, uox noua et rara. I, 625
    PERSAE, quando uicti a Galerio, II, 208.
    ---De more eorum regibus suis seruiendi. 228
    PERSECUTIO Aureliani. Quando concitate, 203, 445.
    ---Non intentata modo, sed et executioni mandata, 650.
    ---Quot annos durauerit. 651
    ---Caligule. 628
    ---Claudii, siue sub Claudio. 628
    ---Constantii Chlori, siue sub Constantio Chloro, qualis fuerit. 217, 322 et seq. 699 et seq.
    ---Decii, quando seuierit, 200.
    ---Ad illam quot anni a Diocletianea effluxerint. 441, 644
    ---Diocletiani, qua occasione concitata, 210.
    ---Usquequo primo processerit, 211.
    ---Quo die et anno inceperit. 213, 314, 316, 374, 406, 675, 682
    Quousque arserit. 216 et seq. 320, 504
    Huius auctor et consiliarius quis fuit. 218
    Quamdiu durauerit. 270, 274, 834
    Quando remittere ceperit. 317
    Non resencetur a Prudentio. 475 et seq.
    ---Domitiani, quo anno seuire ceperit. 199, 439 et seq. 578 et seq. 640
    Ad eam a Neroniana quot anni effluxerint, 440.
    ---Non fuit diuturna. 475, 641
    ---Galerii Maximiani, unde orta, 211.
    ---Quo die et anno inchoata. 213
    Quomodo recruduerit. 228 et seq.
    ---Galli et uolusiani, quo anno inceperit, 646.---Localis fuit. Ibid.
    ---Hadriani. 642
    ---Ierosolymitana, magna fuit, et omnes precessit. II, 197
    ---Licinii, quo anno inchoata. 571
    ---Maximini Daie, quando orta, 251, 704.
    ---Qua occasione deferbuerit. Ibid.
    ---Neronis, quando et qua occasione excitata, 196, 439.
    ---Omnesne antecesserit, ibid. 622 et seq.
    ---Utrum Rome tantum seuierit. 626, 637
    ---Philippi, siue sub Philippo. 643
    ---Seueri. Ibid.
    ---Traiani. Bbtd.
    ---ualeriani, quo anno seuire ceperit. 202, 445, 646
    Persecutionem facere, phrasis temporum Lactantii, 218, 702.
    ---Persecutionem christianos passos sub Nerua, Traiano, Antoninis, etc., 475.
    ---Peosequi, absolute positum,  634.
    ---Persecutiones utrum frequentes inter Domitianum et Decium. 641 et seq.
    PERSECUTORES. a Patribus bestie appellati, 197, 217, 274, 312.
    ---Omnes debellati a Deo, 272, 377.
    ---De funesta illorum morte. 420
    Dictum absolute de Ecclesie persecutoribus. 634
    PESSINUNTIUM simulacrum, qua reuerentia habitum a Romanis. 810
    PESSUMIRE, de quibus dictum. I, 899
    PETRUS apostolus, an Rome predicauerit, 517.
    ---Quo anno cum B. Paulo martyrio fuerit coronatus. 518
    Petrus apostolus Romam quando aduenerit, II, 196, 303, 438, 589, 619, et seq.
    ---De miraculis ab illo ibi editis, ibid., 621 et seq.
    ---Utrum uiginti quinque annis illic sederit, ibid., 303, 438, 589, 619 et seq.
    ---A quo et quomodo martyrio affectus fuerit, 196.
    ---Quo anno Ierosolymis e uinculis diuina ope liberatus. 438
    PETRUS Eunuchus, martyr in Diocletiani persecutione. 321, 695
    PHAEDON, a quo redemptus fuerit, et philosophiam edoctus, I, 430.
    ---Quinam fuerit. Ibid. et 954
    PHAETON, Incendium in orbem mittit. 316
    PHANTASMA, quid sit. II, 72
    PHIDIAS, quis fuerit. I, 272
    PHILIPPEUS nummus quid sit, 143.
    ---Eius pretium, ibid.
    ---Rome num excusus. 892
    PHILIPPUS imperator, Carpos uicit, non debellauit. Qualis sub eo persecutio.
    ---Philippus imperator, quandonam regnauerit, I, 116.
    ---An christianus. Ibid.
    PHILOCTETES. Herculi morienti adest. 894
    PHILO Iudeus. Simulacrorum artifices ob egestatem irridet, 272.
    ---Quam basim mundo constituerit. 277
    PHILOSOPHI. Apud Grecos maiore in gloria fuerunt quam oratores, 114.
    ---Non sunt duces ad bene uiuendum satis idonei, 117.
    ---Cur reliquerint magnam confusionem ueritatem inquirentibus, ibid.
    ---Quinam deos uocauerint in dubium, aut excluserint, 120.
    ---Illorum grauis auctoritas, 133.
    ---Ioues plures cur finxerint, 176.
    ---Multi eorum religionem sustulerunt, 266.
    ---Cogitationes eorum stulte, 350.
    ---Nomen eorum unde exortum, 351.
    ---Nec sapientes fuerant, nec studiosi sapientie, 352, 353.
    ---Insipientia eorum in disputando, 356.
    ---Ad corpus omnia referebant, 372.
    ---Rari laude digni, 392.
    ---Quinam iis merito preferebantur, 395.
    ---Non utilitatem, sed oblectationem petierunt ex philosophia, ibid.
    ---Quam damnandi inter eos qui mortem uoluntariam appetendam docuerunt, 407.
    ---uanitas illorum et impietas, qui naturam rerum putauerint ingenio comprehendi posse, 414.
    ---De philosophis barba tenus et pallio prouerbium, 429.
    ---Neque seipsos, neque alios potuerunt facere meliores, 433.
    ---Illorum precepta quam parum conferant ad sapientiam, ibid.
    ---Quod ipsi suam inscitiam confessi sint, 438.
    ---Eorum preceptis quare nemo obtemperauerit, 520.
    ---Quam fuerint perniciosi, 549.
    ---Litteras sacras cur contempserint, 550.
    ---Barbari magistri unde dicti, 553.
    ---De illorum dissentionibus et contrarietatibus, 556.
    ---Eorum insipientie fons et origo, 664.
    ---ueritatem ita non comprehenderunt, ut leuiter tamen odorati sint, 736.
    ---Que causa erroris ipsis fuerit circa mundum. 739
    Philosophi ad perturbandam ueritatem perniciosi sunt ac graues, II, 77.
    ---Hereticorum patriarche uocati a Tertulliano, ibid.
    ---De cultu Dei et debitis illi honoribus cur non disseruerint. 113
    PHILOSOPHIA prestat eloquentie, 114.
    ---Eam coluerunt maximi oratores, 115.
    ---uana damnata est in Scriptura, 351.
    ---Non est sapientia, ibid.
    ---Nec iter ad sapientiam, 353.
    ---In uarias sectas diuisa, 357.
    ---Philosophia moralis quam utilis, 362.
    ---In philosophia beata uita nulla est, 382.
    ---Non est magistra uirtutis, aut parens uite, 388.
    ---Non est regula uite, 391.
    ---Utrum omnis abiicienda sit, 396.
    ---Illius origo recens, 397.
    ---Multa uera et recta continet, 428.
    ---Illam omnibus indiscriminatim propositam, 429.
    ---Quot sint ad eius studium necessaria, ibid.
    ---Huius secte aliene sunt a ueritate, 740.
    ---Quare nulla extiterit que ad uerum proxime accederet. 760
    PHeNIX. Ubi fabulentur eum habitare, 276.
    ---Unde prouerbium phenice rarior, 278.
    ---De eius resurrectione auctores. ibid.
    ---Phebo auis sacra, ibid.
    ---De eius etate uarie sententie, 279.
    ---Cibus eius quis. 282
    . uocis illius ambigua significatio. I, 639
    PHRYGES, uid. CATAPHRYGES. 
    PHRYGII sermones qui sint et quenam eorum materia fuerit. 120
    PHYSICI, in quo errauerint. 360
    PIETAS, pro clementia, seu misericordia, II, 419, 767.
    ---Pietas, quid sit, iuxta Trismegistum, I, 336, 373.
    ---Pro misericordia sepe sumitur, 478.
    ---De falsa pietate ethnicorum, 580.
    ---uere pietatis definitio, 597.
    ---Generosa est. 640
     PIGNORA, pro filiis. 646, 680
    PILATUS, quo nomine Iudee, cum Christus passus est, presideret, I, 503, 980.
    ---Sententiam in eum num tulerit. 501, 984
    Pilati acta, quando et a quibus conficta. II, 466, 549
    PIONIUS , quo die comprehensus et martyrio affectus. II, 434, 442
    PIUS, pro benigno, humano. 767
    PLACATUS, ûs. pro placatione. 601
    PLACIDITAS, pro lenitas. I, 689
    PLANUS, pro humilis. 601, 626
    PLATO. Quam inconstanter de rebus diuinis disseruerit, II, 98.
    ---Agnouit Dei unitatem, 113.
    ---Deum agnouit creatorem, I, 120, 135.
    ---De eius maiestate eximie sentit, 153.
    ---Existimatus est illa hausisse ex Mosis et Aegyptorum disciplina, ibid
    ---Hanc Cicero quanti fecerit, 196.
    ---Essentiam hominis in quo posuerit, 264.
    ---Utrum docuerit uoluntariam mortem appetendam, 408.
    ---Irridetur, et quare, 412.
    ---Quod Phythagore doctrinam de metempsychosi secutus fuerit, 413.
    ---Unde eius sententia de anime immortalitate, ibid.
    ---Iustitiam in quo reposuerit, 417.
    ---Redarguitur circa matrimonia, 418.
    ---An uerum sit beatas fore ciuitates, si philosophi regnarent, ibid.
    ---Iustitiam et uirtutes alias prorsus euertit, 421.
    ---Illum maris et femine officia miscere, 420.
    ---De illius seruitute, 430.
    ---Quare ad Iudeos non accesserit, 452.
    ---Eius doctrina fluxit ex doctrina Mosaica, ibid.
    ---Deo debitum cultum non exhibuit, 457.
    ---Deum somniauit, non cognouit, 597.
    ---Eius conatus in persuadenda iustitia quare uani et inanes, 604.
    ---Scire non potuit quomodo et quare mundus a Deo sit effectus, 735.
    ---Genitum illum agnouit, ibid.
    ---In perpetuum dixit illum fabricatum, ibid.
    ---Illius argumenta de immortalitate anime, 762
    ---Eius de mundi antiquitate sententia, 780.
    ---Sugillatur ipsius opinio de memoria, 806.
    ---Mouses attice disserens dictus. 953
    PLUTO, Agesilaus, siue Agelastus dictus, 173, 898.
    ---Quomodo clam patre natus, 190.
    ---uaria eius nomina, ibid.
    ---Quare uocatur Dispater. Ibid.
    PeNITENTIA. Quod sit, 684.
    ---Quibusnam peccatoribus sit difficillima, 685.
    ---Omnibus proposita, 722.
    ---Utrum Deo possit tribui, 723.
    ---Ad eius perfectionem quid sit necessarium. 731
    PeTAE. Quinam Deum unum agnouerint, 122.
    ---Confitentur spiritu regi omnia, 130.
    ---Num illis credendum de diis loquentibus. 159.
    ---In his celebrandis quid finxerint, 170.
    ---In quo positum sit eorum officium, 171.
    ---Impie illorum de diis fabule, 215.
    ---Quam sint perniciosi, 549.
    ---Ex Platonis republica exclusi, ibid.
    ---Quod philosophis antiquiores, 564.
    ---An historicis antiquiores, 803.
    ---Illorum error de aureo seculo. 810
    POLLEX. De illius forma et usu, II, 46.
    ---Unde dictus, ibid.
    ---Eius articuli quo numero sint. Ibid. et seq.
    POLLUX, uide CASTOR. 
    POLLYANDRIUM, quid sit. I, 272
    POLYCARPUS . Martyrium quo die fecerit. II, 433, 443
    POLYCLETUS, quando uixerit. I, 272
    POLYEUCTUS, martyr, edictum Decii et ualeriani contra christianos quomodo tractauerit. II, 688
    PONTES, in amphitheatro quid essent, et ad quem usum structi, 517 et seq.
    ---Ex ligno confecti. Ibid.
    PONTIFEX maximus utrum priuatus fuerit, 508.
    ---Pontifex toti prouincie impositus, 536.
    ---Ex quibus eligeretur, ibdi.
    ---uocatus etiam sacerdos prouincie, ibid.
    ---Pontificis nomen dignius habitum quam sacerdotis, 538.
    ---Pontifex maximus dictus aliquando pontifex absolute. Ibid.
    PONTIFICES a quo instituti, I, 613.
    ---Minores quinam dicerentur. Ibid.
    PORTAE Cilicie, angustie Tauri montis ducentes in Ciliciam. II, 374, 567
    PORTIONES uiriles, quenam apud iurisconsultos. I, 287, 920
    PORTUMNUS. Idem ac Melicertes. 236
    PORTUMNALIA ab eo nuncupata. Ibid.
    POST SEXTIDUUM, idem ac sexto die inchoato, II 393.
    ---Post deinde, pleonasmus antiquus, 792.
    ---Post diem decimum kalendarum. uide ANTE DIEM.
    POTENTATUS. rara uox. I, 693
    POTESTAS PRAECIPITARE, pro precipitandi. II, 137
    PRAEBENDA. Annona militaris unde sic dicta. 224, 509
    PRAEBERE, absolute positum, pro prebere stipendium uel annonam militarem. 509
    PRAEBITORES, quinam et unde dicti. 509
    PRAEGUSTATOR, apud principes quis esset. 364
    PRAEGUSTATOR libidinum. 799
    PRAEMONSTRATIO. I, 783
    PRAEPOSITI, nomen dignitatis militaris. II, 211, 364, 315, 429, 564, 675.
    ---Tribunis utrum inferiores. 564, 665.
     PRAEERANT cohortibus perinde ac tribuni. II, 429, 564, 675
    PRAESENS, in presens, de tempore preterito. 834
    PRAESENTEM HABERI, uel esse, pro adesse. Locutio latinis scriptoribus celeberrima. I, 905
    PRAESES, nomen generale, II, 381.
    ---Presides cur ita dicti, 399.
    ---Preerant prouinciis, 827.
    ---Iidem iudices. Ibid.
    PRESSURAE, id est calamitates. I, 527
    PRAESULTOR, qui saltando initium facit ludorum. 291
    PRAETENTURAE Illyriciane, ubi site. II, 707
    PRAXITELES. Duo istius nominis artifices extitere. 551
    PRECEM, in singulari. 265
    PRIAMUS. Latino ceuus fuit. I, 247
    PRIAPUS. Preerat portubus. 236.
    ---Unde ipsi asellus immolaretur, 237.
    ---Lampsaceni nomen unde sortitus sit, ibid. et 269
    ---Priaporum figure a petis irrise, 268.
    ---Hellespontiacus quare appellatus. 269
    PRIMORES militum, militie. II, 411
    PRINCEPS calamitatum, religionum, belli, sceleris, pro auctore, etc. 416, 761
    PRINCIPALE fastigium, principalis auctoritas, etc. De principis auctoritate, etc. 645
    PRINCIPES pagani quinam boni et in christianos propensi. 199, 305, 475, 642 et seq., 666
    PRINCIPUM quinam nomina Deorum et honores usurpauerint. 401
    PRIORES militum, 225.
    ---Prior ciuitatis, loci, schole, etc. 510
    PRISCA, uxor Diocletiani, ab eo idolis sacrificare iussa, 216.
    ---In exilium pellitur a Maximino cum filia ualeria, 257.
    ---Ubi, et quo mortis genere perierit, 273.
    ---Diocletiani uxor fuit unica, 318, 320, 542, 694.
    ---Ipsi quando nupserit, 320, 694.
    ---Christiana utrum fuerit, 321, 447, 578, 582.
    ---Ante maritum non obiit, 365, 694
    ---Si non christiana, christianis fauit, 570.
    ---Non occisa est ut christiana, ibid.
    ---Quo anno perierit, 571.
    PRISCILLIANUS preses Bithynie. 323
    PROCURATORES prouinciarum, quinam essent. I, 503
    PRODIENT pro prodibunt. 793
    PROFESSUM gaudium, id est manifestum. 691
    PROFESSUS Deus, id est manifestus. 518
    PROLOQUI, proprie uaticinari. 892
    PROMETHEUS, an hominem formauerit, 312.
    ---Fabula illa refellitur, ibid.
    ---Genus illius atque etas, ibid
    ---Ab eo nata ars statuas figurandi. 314
    PROMOTI, dictum de officialibus iudicum ad gradum aliquem promotis, II, 548.
    ---Item de ducibus militaribus promotis ad ordines. 806
    PROPHETAE. Unum Deum predicant, I. 127.
    ---Nec insani fuerunt, nec fallaces, 128.
    ---Quinam uitas eorum scripserint, ibid. et 459.
    ---Oracula illorum intelligenda, 458.
    ---De eorum temporibus. 459.
    ---Antiquiores sunt Grecis scriptoribus, 460.
    ---Ad Iudeos missi, et ab ipsis excruciati, 475, 477.
    ---Communi et simplici sermone locuti sunt, 550.
    ---Prophete unde dicti. 892
    PROPINQUARE, uerbum peticum. II, 233, 741
    PROPONERE edictum, symbolos, quid significet. 687
    PROSECARE, quid sit. I, 532
    PROSEMINARE, pro generare. 669
    PROSILUI, PROSILII et PROSILIuI, a prosilire. II, 753
    PROSTITUTIO. I, 574
    PROTAGORAS. Deos uocauit in dubium, I, 120.
    ---Quare Athenis eiectus, ibid.
    ---Quo tempore floruerit, II, 98.
    ---Eius de Diuinitate opinio. Ibid.
    PROTECTORES, quinam et unde dicti, 227, 334, 411, 724.
    ---uaria eorum genera, 411.
    ---A quo imperatore instituti. 724
    PROTRAHERE, antrorsum trahere. 722
    PROuIDENTIA. probatur tum ex mundi creatione et constanti eius regimine, tum ex creatione et configuratione hominis ac belluarum, 14, 31 et seq.
    ---Prouidentiam quinam impugnauerint, I, 420.
    ---Quinam defenderint. ibid.
    ---Asseritur, 121.
    ---Probatur ex ortu hominum et animalium, 318.
    ---A calumniis infidelium uindicatur, 627.
    ---Ex constitutione mundi eadem adstruitur. 745
    PROuIDENTIA, pro sapientia, seu scientia philosophorum. 114
    PRUDENTIA, pro iuris prudentia, 115
    PRUDENTIUS, de prouidentia diuina. 121
    PUDENDA. De illorum usu et uariis eorum nominibus. II, 58
    PUDICITIA, cur laudatur. I, 719
    PULMO. De eius natura, forma et usu, II, 48.
    ---Quare folli comparatus. Ibid.
    PULuINARIA, apud Ethnicos. I, 797
    PUPAE, quid sint, 272.
    ---Deorum effigies grandes pupe, 271.
    ---A uirginibus pubertatem consecutis ueneri solitas dicari. 272
     PURIFICI roris perfusio, id est baptismus. 491
    PURPURA. Regium insigne est, 464.
    ---Rubicundus eius color quid insinuet. Ibid.
    PURPURA Cesarum, eadem atque imperatorum, II, 226, 511, 756 et seq.
    ---Insigne utriusque dignitatis. 490, 509, 766.
    PURPURATUS, dictum etiam de Cesare. 488
    PUSILLITAS, pro paruitas, I, 696.
    ---uox rara, II, 12, 89
    PUTICULI, nichil habuere commune cum catacumbis, 547.
    Genus sepulture antiquissimum, Ibid.
    ---Unde dicti. Ibid.
    PYGMAEI. De iis ueteres quid fabularentur. 280
    PYRRHUS expilat Proserpine templum. I, 291
    PYTHAGORAS unum Deum agnouit incorporalem, II, 113.
    ---Quomodo Deum definierit, I, 134.
    ---Statuit eum ut principium omnium, 302.
    ---Ab illo exortum philosophorum nomen, 352.
    ---Metempsychosim unde hauserit, 405.
    ---Eius dogma deridetur, 409.
    ---Illius impossibilitas ostenditur, 413.
    ---Quod seruus non fuerit, 430.
    ---Quare ad Iudeos non accesserit, 452
    ---Multa illum ex lege Mosaica accepisse, ibid.
    ---Quod filie sue Iudaicum nomen imposuerit, 451.
    ---Eum ex populo iudaico genus duxisse, 452.
    ---Irridetur tributa ab ipso anime immortalitas, 777.
    ---Quorum ex prophetis fuerit cetaneus. 960
    PYTHAGORICI circa immortalitatem anime errant, 405.
    ---Que ratio esset hominis ignorarunt, 406.
    ---Multi uiolentas sibi manus intulerunt, ibid.
    ---De duobus amicis Pythagoricis, Damone et Pythia. 607

Q
    QUAERERE, pro acquirere, II, 191, 221, 244, 598, 712, 773.
    ---Quesierunt, quesieris, quesisse, etc., apud auctores idoneos. 598
    QUAESITIO. I, 353
    QUAM CUM MAXIME, II, 429.
    ---He uoces quid significent. 563
    QUANDO pro quandoquidem. I, 155
    Quando pro quoniam, aut quandoquidem. II, 96
    QUANTI, e, a, pro quot. 429, 820
    QUANTOCYUS, seu quantocius, uox melioris note quam quidam putant. 431, 830
    QUANTO frequenter, tanto firmiter, pro quanto frequentius . . ., tanto firmius. I, 572
    QUATENUS, pro quomodo. II, 237
    QUEAT, QUIRET, etc., uerbum Lactantio familiare. 266
    QUIBUS coram, pro coram quibus. I, 576
    QUIESCERE, idem ac dormire. II, 820
    QUIETE gradiendum. I, 691
    QUIETIS nomen Romanis Romanorumque principibus amabile, II, 434.
    ---Quies publica in nummis. Ibid. 565
    QUINDECIM uiri instituti, I, 141, 144.
    ---Quinam libri ab iis solis inspici possent. 892
    Quindecim uiri prepositi ad sybillinos libros inspiciendos, II, 561.
    ---Quo tempore abrogati. Ibid.
    QUINQUENNALIA Maxentii, 368.
    ---Ea quando celebrarentur, ibid., 409.
    ---Quando fierint et soluerentur. 409
    QUIRINUS. De deo isto auctores quinam consulendi, I, 195, 200.
    ---Diuinos honores assequitur. Ibid.
    QUONDAM, de non longo temporis interuallo. II, 503

R
    RAPERE, pro raptim et cum festinatione capere. II, 826
    RATIO. Nihil potuit homini maius ac melius a Deo dari, 19.
    ---Rationes turbate et liquide opponuntur. 415
    Ratio homini soli attribuitur, I, 266.
    ---Eamdem brutis quinam tribuerint, ibid.
    ---Rectum prescribit, 286.
    ---Lumen est cordis humani, 287.
    ---Ad quid data. 374
    RATIONALES, principum procuratores, II, 400, 654.
    ---Eorum officium. Ibid.
    RAuENNA, ubi sita, 706.
    ---Olim una ex precipuis Italie Ibid
    RECIPERATORES, unde dicti. I, 417
    REDDERE, pro agere, edere, celebrare, II, 771.
    ---Idem pro dare, prestare, ibid.
    ---uota reddere, pro facere. Ibid.
    REFUGIUM, uox usitata idoneis scriptoribus. 834
    REGES.---Ea appellatione imperatores quando a Latinis donati. 648
    Reges sacrificuli. De eorum origine. I, 613
    REGNUM Christi millenarium, ex quibus Scripture locis desumptum uideatur, II, 636.
    ---Regnum dictum de Romano imperio, 652 et seq., 762.
    ---Regnum pro regni incolis. 695
    RELIGIO. Solius hominis est propria, 95.
    ---Ea sublata sequitur confusio uite ac perturbatio, 97, 114 et seq.
    ---Sine metu non potest consistere, ibid.
    ---Religio nulia sine sapientia, I, 119.
    ---Religiones in plurali numero in malam  partem semper usurpari, 201, 444.
    ---A prudentioribus false impugnate, nulla constituta, 266.
    ---Quenam sit religio insipientium, 284.
    ---Nulla potest esse in rebus male partis et corruptibilibus, 285.
    ---Religiones deorum triplici modo uane, 342.
    ---Nulla religio ubi sunt simulacra, 344.
    ---Quo sensu summum sit illa bonum hominis, 373.
    ---Soli homini propria, 375.
    ---Qui illam non suscipit, ipse humanitate se abdicat, 376.
    ---Quomodo in ea erretur, ibid.
    ---Illa sola ratio est in celum spectandi, 436.
    ---Diuelli non potest a sapientia, 453.
    ---Inter se quam coniuncte sint, 456.
    ---Religionis nomen unde, 536, 988.
    ---In quo a superstitione differat, 536, 537, 988.
    ---Sola efficit ut homo hominem carum habeat, 569.
    ---uera augetur quanto magis premitur, 613.
    ---Cogi non potest, 614.
    ---Quomodo sit defendenda, 616.
    ---Nulla est, nisi que uirtute et iustitia constat. 729
    RENES, unde dicti. II, 60
    REPROBATIO. Quomodo a diuina uoluntate, I, 984.
    ---Non est causa damnationis reprobi. 986
    RESANESCERE, resanare, resanatus, uerba rara apud auctores latinos. 554
    RESISTON. Locus ille ubi situs. II, 372
    RESOLuERE, quod ligatum fuerat dissoluere. 248, 780
    RESTITUTA, pro restitutione. 747
    RESURRECTIONEM animarum Lactantius uidetur innuere, I, 769.
    ---Quo sensu ad impios pertinebit, 799, 1010.
    ---Corpora post eam qualia futura sint, 802, 1011.
    ---Quare ante illam redierit nullus ab inferis, 805.
    ---De illa philosophorum opiniones et sybillarum uaticinia, 806.
    ---De resurrectione secunda, 814.
    ---Quod una tantum futura sit, 1010
    RETENTARE, pro retinere, II, 743.
    ---Pro conari, retinere, Ibid.
    ---Item pro simplici tenere. Ibid.
    REuOCARE, quid significet. I, 677
    RHETORES. Quomodo iuuenes erudirent. 114, 885
    RHODANUS, pro Pado confusus. II, 634
    RIPA stryga, uox corrupta et uarie emendata, 219, 327.
    ---Item atque ora Propontidis. Ibid.
    RIPAE, pro maris littoribus. 251, 424
    RIPARIENSES legiones quenam dicte. 327
    ROMANI. De diis eorum propriis, I, 216.
    ---Populi romani petulantia et licentia quanta fuerit. II, 326.
    ---Lusorie naues apud Romanos quid essent, 337.
    ---Dies apud eos qualis fuerit, et unde illam inciperent, 383 et seq.
    ---De more eorum per picturas aut incisos lapides res suas mandandi memorie, 396, 477.
    ---Lapidibus informibus etiam honorem habuerunt, 499.
    ---Hasta pro Marte ipsis culta, 501.
    ---Quando pro aliorum quam reipublice saluti deos rogare ceperint, 533.
    ---Sub imperatoribus longe minus superstitiosi, 802.
    ---Iouem Latialem humano sanguine coluere, I, 230.
    ---Toga communis eorum amictus, 270.
    ---Togati inde dicti, 365.
    ---Qua hora apud eos iudicia exerceri solita, 510.
    ---Iniustitie ipsis exprobrate, 602.
    ---Possessionem totius orbis qua ratione sint adepti, 662, 996
    ---Quod temporibus mundi extremis regnum eorum deficiet, 787, 812.
    ---Unde in figuranda lapsa exemplum sumpserint, 904.
    ---Quo sensu, romano imperio deficiente, ueniet antichristus, 1007.
    ROMANUS, quo die martyrium consummauerit, II, 325.
    ROMULA, Galerii mater unde oriunda, 208.
    ---Mulier admodum superstitiosa, 211.
    ---Filiam incitat ad christianos persequendos, Ibid.
    ---Huius nomen multis aliis mulieribus inditum. 489
    ROMULA, nonnunquam adiectiua uox. Ibid.
    ROMULUS diuinos honores quomodo fuerit assecutus, I, 200.
    ---Romulus unde dictus, 216.
    ---De mutato nomine illo in Quirinum. 236
    ROMULUS, creditus filius Maxentii, ex magna Urbica uxore. 544
    Ros. De eius et pruine differentia. II, 278
    RUBET. Rubrum colorem nunc coccineo, nunc purpureo aut puniceo colore designari. I, 981
    RUBICO, Robico, Rubigus uel Robigus. Ubi a Romanis sacrificatum, 222.
    ---Ab eo robigalia. Ibid.
    RURSUM repetere, pleonasmus antiquus. II, 792

S
    S, littera post , plerumque addita antiquitus. I, 941.
    SABAEORUM origo. 974
    SABBATICUS fluuius, unde dictus. II, 570 et seq.
    SABBATUM, unde nominatum. I, 782, 1006
    Sabbatum magnum, de quo dictum sabbato apud Iudeos, II, 444.
    ---Dictum apud Arianos proconsulares de sabbato, quod primam quadragesime dominicam precedit. Ibid.
    SABINI et Sabinorum corpus, synonyma. 832
    SACERDOS summus, utrum de pontifice maximo diceretur an de primo Cybeles sacerdote, 466, 538, 539.
    ---Sacerdotes  maximi ex primoribus ciuitatum lecti, 536.
    ---Preerant reliquis eiusdem ciuitatis sacerdotibus, ibid.
    ---Mulieres etiam prouinciarum sacerdotes facte, ibid.
    ---Sacerdotibus nonnullis maximi titulus datus, 538 et seq.
    ---Pudicitie sacerdotes. 799
    SACRAMENTUM. Quid significet. I, 344, 446, 560
    SACRIFICATUM, quid proprie fuerit. II, 253, 796
    SACRIFICIUM nec interius, nec etiam exterius Deo oblatum damnari a Lactantio aut priscis Patribus, I, 913.
    ---Qua ratione probetur illud semper esse Deo debitum. Ibid.
    SAITAE, Aegyptii, unde dicti. 889
    SALII, unde ita appelati, 243.
    ---Numerus eorum. Ibid
    SALLUSTIUS. Eius de Curetibus Iouis altoribus opinio, 240.
    ---De uita ipsius flagitiosa 322
    SALOMON. Quod rex fuerit potentissimus, 468.
    ---Quot annis post Troianum excidium uixerit, ibid. et 964.
    ---Quo sensu conditor dici possit urbis Ierusalem, 487, 976.
    ---Anni eius regni, 486.
    ---Christo quot annis fuerit antiquior. 497, 964
    SALONAE, urbs Dalmatie, II, 227, 513.
    ---Utrum illuc Diocletianus secesserit post depositum imperium. 513 et seq.
    SAMOS insula, ubi sita, I, 195.
    ---Iunoni sacra, ibid.
    ---Parthenia nominata. 206
    SANCHONIATON. Litterarum inuentionem tribuit Mercurio Trismegisto. 138
    SANCTISSIMUS uir uel adolescens, dictum de homine uirtute predito singulari, II, 223, 410, 507, 718.
    ---Sanctissimus maritus, uxor sanctissima, quid significent. 507
    SANCUS. Ubi cultus, I, 195.
    ---Quis fuerit, ibid.
    ---Idem cum Hercule, Deo fidio et sermone, 194, 195.
    ---Auctores de eo consulendi, ibid.
    ---Mira circa eius nomen illorum uarietas. 901
    SAPIENTES. His nichil magnum nisi quod et bonum, II, 407.
    ---Sapientes septem, I, 133.
    ---Eorum nomina, ibid. et 450.
    ---Sapientis doctrina est quomodo uiuere oporteat, 384.
    ---Utrum semper beatus ille, etiam dum torquetur, 434.
    ---Quinam iste sit, 657.
    ---uerus sapiens non opinionibus ducitur, 690.
    ---Eius non est uelle certare, ac se periculo committere. 702
    SAPIENTIA nulla sine religione probanda est, 119.
    ---Sapientia hominis que sit, 352, 444.
    ---Ubinam sit, 360.
    ---Est scientia cum uirtute coniuncta, 369.
    ---Non est in lingua, sed in corde, 384.
    ---Alimentum est anime, 386.
    ---In statuenda eius origine quinam errauerint, ibid.
    ---Una est et simplex, 391.
    ---Quenam uirtutis nomen mereatur, 395.
    ---Illam hominibus non parietes aut locus conciliant, 414.
    ---Quod omnibus sit proposita, 428.
    ---Ad eam quare tam parum conferant precepta philosophorum, 433.
    ---Quare ab iis non inuenta, 451.
    ---Ubinam querenda, 452.---Quod a religione non possit diuelli, 453.
    ---Quam sint inter se coniuncte, 456.
    ---Idoneis preconibus cur indigeat, 551.
    ---Cadit in solum hominem, 609.
    ---Ad quid illi sit attributa, 748.
    ---Quo sensu in Deo sit. 966
    SAPOR, Persarum rex, Narsei utrum auus, an atauus, 486.
    ---Non unus fuit istius nominis, sed plures sepe confusi. Ibid.
    SAPOR. Eius sensus cuinam membro tribuendus. II, 44
    Saporis uoluptas fugienda. I, 715.
    SATURNALIA. His octauus dies non accessit tempore Constantini, 525.
    ---Ultimus quis fuerit. Ibid.
    SATURNUS. Quos parentes habuerit, I, 179.
    ---De aureo eius seculo, ibid.
    ---Celi filius unde dictus, 180.
    ---Unde hausta huius aurei seculi fabula, 179.
    ---Tempora quantum distent inter Saturnum Urani filium, et Italicum, 180.
    ---Terre filius quo sensu dictus, 181.
    ---Non ex celo natus est, 182. Impius in patrem et filios, 184.
    ---Unde hos uorasse dictus fuerit, ibid. et 187.
    ---Quo sensu dictus sit patri abscidisse genitalia, 184, 185.
    ---Quare dictus et Saturnus, 186, 189.
    ---Regno pulsus, quomodo in Italiam aduenerit, 188.
    ---Quod homo fuerit, 189.
    ---Cur ante eum reges nulli fuerint. 192.
    ---Apud Latium sanguine humano cultus, 231, 907,
    ---Sacrificia infantium eidem oblata, 232.
    ---Idem cum Moloch habitus, ibid.
    ---Quod Belo Ceuus fuerit, 251.
    ---Illo regnante, uiguisse in terra iustitiam. 564
    SCAMNUM, apud scriptores rei rustice, quid sit. II, 707
    , ineptus, stolidus, etc., 829.
    --- , nuge, trice. Ibid.
    . Quid significet? I, 969
    SCIENTES Dominum, pro christianis, II, 669.
    ---Scire Deum, scire Paulum. Ibid.
    SCIENTIA. Quod uenire non possit ab ingenio, I, 354.
    ---Proprie quid sit, 353.
    ---Sublata a Socrate, 355.
    ---Multarum rerum scientiam esse necessariam, 359.
    ---A quo in nobis sit, 360.
    ---Non propter ipsam eam appetunt homines, 368.
    ---Quod non sit summum bonum, ibid.
    ---In illo  adipiscendo quid prestet, 382.
    ---Quod uirtus esse non possit, 650.
    ---Nihil prodest, si uirtus deficiat. 651
    SCIUS, a, um. 331
    SCRIPTA imperatorum, pro eorum litteris ad prouinciarum presides. II, 651
    SCRIPTURA SACRA. Omni fuco caret. I, 714
    SCRIPTURA. pro uectigali. II, 231, 521
    SCRIPTURARIUS ager, Quis? 521.
    ---Scripturarii publicani cur dicti. Ibid.
    SCUTARIUS, de quo diceretur, 227, 724.
    ---uaria scutariorum genera, 334, 411.
    ---Dictum de scutorum fabricatore. 724
    SCUTIGERULUS, grece . 724
    SECRETARIA, quid essent. 216, 408, 698
    SECUREM, sitem, turrem, etc., pro securim, sitim, turrim. 418
    SECURITAS publica, in nummis, 565.
    ---Securitas a tranquillitate discrepat. 828
    SED, particula Lactantio frequentissima. 693
    SEDES, dicta pars corporis qua sedemus. 531
    SEMEN. De duabus uenis quibus continetur in corpore, 53.
    ---Unde oriatur. Ibid.
    SEMIRAMIS. Horti eius pensiles. I, 426.
    SEMO. uide SANCUS. 
    SENATORES. Prime sententie quinam fuerint, 103.
    ---Quinam dicti sunt maiorum aut minorum gentium, 199.
    ---Qua ueste usi sint. 286
    SENATUS consules declarabat, eisdemque tradebat consulatus insignia post ualerianum. II, 326
    SENECA. Eius de Prouidentia diuina testimonium, 120.
    ---Ex Romanis acerrimus stoicus fuit, 136.
    ---De Deo quomodo senserit, ibid.
    ---Lepida illius in Iouem cauillatio, 202.
    ---Quam scite senum stultitiam derideat, 272.
    ---Error eius in philosophia, 390
    ---In corruptionem morum illius inuectiue, 579.
    ---Utrum inter christianos numerandus, 724.
    ---Eius de uero Dei cultu sententia, 728.
    ---Potuisset esse uerus Dei cultor, si uere sapientie ducem nactus esset, 927.
    ---Studiosissimus fuit Epicuri, 945.
    ---Sensus non sunt fallaces. II, 39 et seq.
    SEPTEM. De septenarii numeri mysterio, I, 782.
    ---Septimonium sacrum, in quorum honorem a Romanis constitutum. II, 403
    SEPULTURA, peregrinorum et pauperum, I, 681.
    ---De iis qui inutilem illam opinati sunt, ibid.
    ---In ea exhibenda mos quarumdam Ecclesiarum. Ibid.
    Sepulture cadauerum gentiles et christiani studiosissimi. II, 477
    SEQUI, pro exequi. 84
    SERAPIS cultus ab Amisenis. 446
    SERAPIS, uel Sarapis. Idem atque Apis, 235.
    ---Creditus idem cum Iosepho patriarcha. Ibid.
    SERDICA, urbs Thracie, non Dacie, neque item Macedonie, II, 534.
    ---Eadem sita in Illyrico late sumpto, ibid.
    ---Una tantum fuit. Ibid.
    SERENA, uxor Diocletani supposititia. 320, 542
    SERENUS campus, locus Thracie, 265, 372, 823.
    ---Unde nobilis, 823.
    ---Eius a Nicomedia distantia, 374.
    ---Unde dictus. 429, 564
    SERIA. Quid sit. I, 909
    SERPENS. De serpentum uernatione. 766
    Serpentes. De usu eorum salubri in medicina. II, 118
    SERuI. Hos contra dominos interrogari iure Romano nefas erat, 231, 338.
    ---Qui casus postea sint excepti, ibid.
    ---Noue circa id constitutionis antiquatio et renouatio, ibid.
    ---His in Diocletianea persecutione libertatis spes adempta, si in fide permansissent, 317.
    ---Distenti de more quando flagris aut uirgis cedendi erant, 675.
    ---Serui, quinam inter philosophos, I, 430.
    ---Familia et familiares uocati, ibid et 636.
    ---Manumissi patroni nomen accipiebant, 455.
    ---Fugitiuorum pena. 457
    SERuITIUM, pro seruitute, II, 228.
    ---Idem, pro seruis. 727
    SEuERIANUS, Seueri imperatoris filius, quando et a quo occisus 273
    SEuERUS imperator, saltator temulentus, ebriosus, 224, 331.
    ---A quo purpura indutus, ibid.
    ---Augustus renuntiatus a Galerio, 235, 527.
    ---Pergit Romam contra Maxentium, 237, 526.
    ---Desertus a militibus fugam capessit, ibid,
    ---Dedit se, purpuramque exuit, ibid.
    ---Quo genere mortis perierit, 237, 343, 527, 757.
    ---Purpuram ubi induerit, 302.
    ---De tempore quo sumpsit Augusti titulum, 341.
    ---Ubinam fuerit interfectus, 345.
    ---Quo anno obierit. 346
    SEXUS. In diuersis sexibus instituendis mira Dei Prouidentia. 57
    SIBYLLAE. De iis auctores, et uarie sententie, 141.
    ---Illarum libri quo nomine laudati a Lactantio, 198.
    ---Sibyllarum auctoritas, I, 138.
    ---De earum libris uarro quid  senserit, 140.
    ---Unde sibylle nuncupate, 141.
    ---Quenam fuerint, ibid.
    ---Illarum numerus, ibid et 890.
    ---Samia quo nomine fuerit, 142.
    ---Quenam inter eas Demophile uel Herophyle, 143.
    ---De libris a Cumana Tarquinio oblatis, 894.
    ---Phrygia confunditur cum Cumana et Erythrea, 144.
    ---Tiburtina ubi culta, ibid.
    ---Erithrea celebrior habetur, 146.
    ---Cur librorum sibyllinorum lectio ethnicis interdicta, 145.
    ---De istis eruditi quid censeant. ibid.
    ---In quibus uoluminibus fuerint scripti, ibid.
    ---Sibyllarum oracula quam secreto custodita, 146.
    ---Ea que habemus uel omnino ficta, uel saltem internotata, ibid
    ---Quo tempore emissa uideantur, 147.
    ---De illis quinam scripserint, ibid. et 890.
    ---De Cumea quinam consulendi, ibid.
    ---De eius nomine, ibid.
    ---De Erythrea quinam meminerint, 891.
    ---Hec atque Cumea quo tempore floruerit. Ibid. et 892
    SIBYLLINI libri, a quibus, cum opus esset, consulerentur, II, 561.
    ---Que tempore combusti. Ibid.
    SIC, quandoque aduerbium ordinis. 834
    SICCARE, neutra significatione. I, 742
    SIGILLUM, de commeatus libello, siue epistola dimissoria sigillo munita. II, 233, 339, 414
    SIGLA, note quibus utebantur , seu . 415
    SIGNIFICANTIA, uox africana. I, 526
    SILENUS. Quinam fuerit. 236
    SIMIA. Culta ab Aegyptiis. 787
    SIMILIS, cum gignendi casu. II, 229
    SIMON Magus. Duplex eius cum Petro certamen commentitium, 303
    ---Ille apostoli opera de celo in terram precipitatus, 621.
    ---De eo fabule. Ibid.
    SIMULACRUM. uid IMAGO. 
    SINISTRO uersus. I, 360
    SOCIETAS, quare ab homine appetatur. II, 25
    SOCRATES. Apologiam pro ipso quinam scripserint, 81.
    ---De Deo quid senserit, 112.
    ---Quam forte animo mortem subierit, I, 264.
    ---De eius demone, 332.
    ---Scientiam sustulit, 355.
    ---Ex ipsius doctrina fluxit Academia, ibid.
    ---Quod ingenium discipulis non potuerit commendare, 414.
    ---Fuisse illum aliis in philosophia prudentiorem, ibid.
    ---Eius effatum, quod supra nos, nichil ad nos, 416.
    ---An religioni minime seruiendum putauerit, ibid et 951.
    ---De huius per canem et anserem iuramento, ibid.
    ---De Gallo quem Aesculapio uouerat, 417.
    ---Scurra Atticus unde dictus, 416.
    ---Quare coniectus in carcerem, 597.
    ---Eius de uite bono dubium. 740
    SOL. Cursus eius irrequieti et orbes inequales ad usum hominis ordinati, II, 116.
    ---Hore eius comites, 279.
    ---Sol inuictus in nummis, 525, 572, 750.
    ---Solis defectio que sub Christi mortem conspecta qualis fuerit, et quando acciderit, 588, 610.
    ---Sol nouus, de Bruma, siue de die 8 kal. ian., 750.
    ---Quomodo in eo sit natura et causa gignentium, I, 185.
    ---Quare apud Persas equus ipsi immolatus, 238.
    ---Sol et luna pro diis habiti, 278.
    ---Sol unde dictus, 308.
    ---In quo sit imago Dei, ibid.
    ---Ipsius magnitudo, 354, 638, 941.
    ---Deliberasse quemdam utrum ipsi populos daret, 425
    ---Cultus ab Aegyptiis sub bouis imagine, 621.
    ---Substantiam eius esse ignitam. 766
    SOLIDAMENTA corporis. II, 30
    SOLUBILIS. I, 736
    SOMNIA, qua de causa homini a Deo data, II, 71.
    ---Utrum ueri aliquid habeant. 72
    SOMNUS. Ubinam fiat iuxta Aristotelem, I, 1004.
    ---Idem quid sit. Ibid. et 1005
    SOPHISTA quidam christiani simplicitate adactus ad silentium. 384
    SOPITI, quinam dicantur. II, 220, 709
    SORDIDERE, uox ecclesiastica. I, 618
    SORORES, de Carthagine et Utica, II, 384.
    ---Item de assentatione et calumnia, de paupertate et bona mente, ibid.
    ---Sorores lodices. Ibid.
    SORTES. Quod essent. I, 891
    SOTIO, magister Senece. 725
    SPALATO, uilla Diocletiani, ubi obiit, II, 227, 513.
    ---Ubi sita. Ibid.
    SPARTI petarum, quinam dicti a Lactantio, I, 358.
    ---Unde Sparti appellati. 357, 944
    SPECTACULA. De illis et quod iis interesse christianis non conueniat, 707.
    ---Quibus diis fuerunt consecrata. 712
    SPINAE albe. Salutares apud ueteres quare habite. 462
    SPLEN. De eius natura et usu, an letitie sedes. 689, II, 60
    STABULUM equuleorum, 229, 412.
    ---Ferriterium. Ibid.
    STAPEDES nullos habuerunt ueterum selle, 477.
    ---Quando ceperint usurpari. 478 et seq.
    STATIuAE in quo conuenirent cum mansionibus, in quo ab illis differrent. 743
    STATUAE nude Grecis placuerunt, 32.
    ---Principum deiecte,  258, 365, 426, 549.
    ---Ab imaginibus differunt. 549 et seq., 747
    STELA, id est columna. I, 183
    , Grece columna, sepe etiam statua. II, 511
    STELLAE, propriis motibus utrum ciantur. I, 943
    STEPHANUS protomartyr, sub quo principe passus fuerit. II, 628
    STERCUTUS seu Sterculus. A Romanis cultus. I, 226, 906
    STERNUTATIO, olim habita inter omina, 332.
    ---Sternutantibus cur bene precatum. Ibid.
    STIPES, quid sit. 260
    Stipites nudi, sepe culti a gentilibus, II, 499.
    ---Stipes crucis, lignum crucis rectum, ibid.
    ---Stipes deasciatus delubrum uocatus a ueteribus. 500
    STOICI. Utrum Deum fecerint corporeum, 86.
    ---Opinio eorum de ira in Deo refellitur, 88 et seq.
    ---De causa cur mundus sit effectus quid senserint, 115.
    ---Non distinxerant iram iustam ab iniusta, 129.
    ---Prouidentiam acerrime propugnarunt, I, 120.
    ---Figmenta petarum ad rationem physicam conati sunt traducere, 185, 204.
    ---Astris tribuerunt diuinitatem, 278.
    ---Mundum Deum esse asseruerant, 281.
    ---Tempus quomodo diuiderent, 315.
    ---Recte repudiarunt opiniationem, 357.
    ---Eorum quidam summum bonum in quo constituerent, 364.
    ---Negarunt sine uirtute effici quemquam beatum posse, 380.
    ---Immortalitatem anime asserunt, 405.
    ---Que ratio esset hominis ignorarunt, 406.
    ---Unde illorum multi uiolentas sibi manus intulerint, ibid.
    ---Peccata fecerunt paria, 423.
    ---Misericordiam inter morbos reponunt, ibid., 667, 671.
    ---Seruis et mulieribus philosophandum esse docuerunt, 429.
    ---Solam uirtutem duxerunt uitam beatam posse efficere, 434.
    ---Eorum error circa uirtutes et uitia, 688.
    ---Nature diuisio iuxta ipsos, 741.
    ---Redarguitur error illorum in assignanda mundi causa finali, 744.
    ---Unde denominati. 807
    STOMACHUS. De eo uariisque eius nominibus, II, 48.
    ---Eius officium. Ibid.
    STRANGULATIO, aliis bona mors, mala et lethum informe aliis, 519
    ---Mulieres hoc supplicii genere affecte. Ibid.
    STRATON. Eius de mundo opinio, 100.
    ---Quis fuerit, ibid.
    ---Physicus unde cognominatus, ibid.
    ---Quo tempore floruerit. Ibid.
    STRATORES, unde dicti, 478.
    ---Eorum officium, ibid.
    ---Ministerium illud a militibus, imperatoribus exhibitum. Eorum mos unde deductus apud Grecos. Ibid.
    STRIGA, uox agrimensaria, seu gromatica, 449, 707.
    ---Quadrate figure limes fuit in longitudinem. 707
    STRIGONIUM, urbs, ubi sita. 707
    STULTITIA. Quod iustitia per se speciem quamdam huius habeat, I, 595, 602
    ---Illa quid sit. 608
    STYX. Huius quanta fuerit ueneratio, 167.
    ---Per stygiam paludem iurantium deorum et peierantium que pena fuerit. 168
    SUADERE legem, quid sit. II, 251
    SUAuITATES, in plurali. I, 255
    SUBERRARE aciei, montibus. II, 262, 815
    SUBLIMISSIMUS. I, 598
    SUBTER fundare. 305
    SUPERERAT, pro superesset. II, 222
    SUPERFeTARE, unde dictum. 774
    SUPERPONERE, uox euo Lactantii usurpata. 424
    SUPERSTITIO. Quid sit, et in quo differat a religione. I, 536, 988
    ---Anilis superstitio quenam dicatur, 554.
    ---Eam Plato quomodo definierit. 640
    Superstitionis odiosum nomen religioni christiane affixum ad Ethnicis. II, 627
    SURA, quid sit. 59
    Sus et canis, duo quasi symbola gule et libidinis, I, 366.
    ---Caro suilla Iudeis cur interdicta, 501.
    ---De immunda suis natura. 502
    SUSANNA  cuius filia et cognata dicatur in eius actis, II, 320.
    ---Eius cum Galerio matrimonium commentitium. Ibid.
    SUSPENSIO in equuleo, supplicium martyrum, 521 et seq.
    ---Suspensus simpliciter, pro in equuleo suspensus. Ibid.
    SUSUM pro sursum. 226, 333, 411
    SUUS proprius, locutio latina. 811
    SYLuANUS, a montensium deorum cetu non excludendus. 405
    SYNTHEMA, de commeatus libello, seu epistola dimissoria, 414.
    ---, note secrete cuius generis. 415

T
    TABERNAE, differunt ab officinis et apothecis, II, 796.
    ---Quis earum usus. Ibid.
    TACTUS est sensus totius corporis. I, 716
    TAGES, aruspex olim celebris apud Tuscos, II, 211, 314. 
    ---Oratorie sumptus pro magistro eiusdem discipline. Ibid.
    TAGES, auguriorum repertor apud Etruscos. I, 288
    TAM, pro ualde. II, 658
    TANGIBILIS. I, 770, 771
    TANTARUM, pro tot. 126
    TANTUS, in sensu magnitudinis usurpatum. 888
    TAURI. Humana sacrificia apud eos Diane oblata, 230
    ---A quo ibi instituta. 229
    TAURI montis angustie, ubi site. II, 374
    TELEGONUS, auguriorum inuentor. I, 288
    TELLUS, Iouis auia, 250.
    ---Ubi culta, ibid.
    ---Quod non sit dea, 281.
    ---Quo nomine a Germanis appellata. Ibid.
    semper pro templo a Grecis usurpatus. II, 687
    TEMPLUM Dei, sanctum, fidele, etc. De christianorum corpore, seu Ecclesia, 191, 472, 622.
    ---Item de omni homine christiano, 322, 472.
    ---Templa et ecclesias sepe Patres opponunt. 586
    TEMPUS. De controuersia, utrum presens existat, I, 930.
    ---Tempus instans sepe dictum a Latinis, medium inter preteritum et futurum. TENDERE, nota uox, pro castra metari. II, 820
    TENSA, obsoleta uox. I, 340, 940
    TENUE, Latinis idem quod Grecis , 939.
    ---Quid proprie significet, ibid.
    ---Quod non dicatur nisi de corporibus. Ibid.
    TERMINALIA, unde dicta, II, 213, 682.
    ---Quo die et mense celebrarentur, 316, 502.
    ---Fictione quadam dies anni ultimus fuere. Ibid.
    TERMINI imperii Hadriani uoluntate mutati, 576.
    ---Terminus deus quinam fuerit, I, 228.
    ---Quare et quando a Romanis cultus, 228, 229.
    ---Ab eo dicta terminalia, 228.
    ---Quo ritu ei sacrificaretur, ibid.
    ---Forma lapidis uel stipitis in agris cultus, II, 500.
    ---Sacra ipsi quando fierent, 501.
    ---Non plures illi dies sacri, ibid.
    ---A quo consecratus. 682
    TERNARIUM numerum ueteres christiani cur amarent in precibus. 430
    TERRA. Eius magnitudo seu crassitudo, I, 353.
    ---Rotunditas illius, 427, 954.
    ---Terre motus apud prophetas quid significetur, 509.
    ---Celum quiescere, hanc autem solum moueri quinam asseruerint. 943
    TERRICULAE, pro terroribus. II, 409, 505
    TERTULLIANUS, minus comptus, I, 551.
    ---Eius opera grece scripta ubinam extent, ibid.
    ---Hunc Cyprianus quanti faceret. Ibid.
    TESTAMENTUM, lex data Iudeis, eo nomine cur a prophetis appellata, 514.
    ---Quod uetus et nouum diuersa sint, ibid.
    ---Testamenti definitio, ibid.
    ---uetus non fuisse perfectum; Nouum uero consummatum, 515.
    ---Testamentorum suppositio crebra apud gentiles. 578
    TETRARCHIAE, apud Iudeos. 473
    TEUCER. Humana sacrificia apud Cyprum instituit, 230.
    ---Salamimem Cypri condidit. 229
    TEUTATES, humano sanguine placatus apud Gallos, 230, 906.
    ---Idem ac Mercurius. 230
    THALES. Traditur primus omnium quesisse de causis naturalibus, 133.
    ---Aquam esse dixit rerum omnium principium, ibid., 309.
    ---De Deo quid senserit, ibid.
    ---Auctores de eius doctrina, 133.
    ---Existimatus est illam e sacris litteris desumpsisse, ibid.
    ---Auctor fuit secte Ionice, 387.
    ---Quo anno natus sit et denatus, 397.
    ---Quot annis uixerit ante Senecam. Ibid.
    THEODORA, Maximiliani filia, uel prouigna, II, 354.
    ---Constantio desponsata. Ibid. 457
    THEODORUS philosophus, nullum esse Deum dixit, 99.
    ---Quo tempore uixerit, ibid.
    ---Cyreneus unde dictus, ibid.
    cognominatus. Ibid.
    THEOPHILUS Antiochenus, quo tempore floruerit, I, 250.
    ---De eius opere ad Autholicum. Ibid.
    . uox illa unde. 1004
    THOAS, rex Tauridis. Humana sacrificia instituit. 229
    THOYT. uid. HERMEN. 
    THUS. Quo ritu in aram iaci solitum. 224
    TIBERIUS. Utrum eius imperii anno decimo quinto Christus passus fuerit. II, 437
    TIBIAE. Origo et sensus huius prouerbii: Tanquam tibias ad fontem. I, 386
    TIMON, quis fuerit, et de eius natura et indole. II, 137
    TIMOR apud prophetas religionem fere significat, I, 456.
    ---Timor quis Dei damnandus, quis probandus, ibid. et 693.
    ---Summus timor quomodo sit summa uirtus, 694.
    ---Timor Dei, eius necessitas, II, 114.
    ---Solus custodit hominum inter se societatem. Ibid.
    TINCTUS, id est baptizatus. I, 491
    TITAN. De eo sacra Historia quid doceat, 190.
    ---Eius posteri a Ioue deleti. 560
     TITULI in inscriptionibus edictorum nomina et honores comprehendebant. II, 536
    TITYUS. Quare apud petas penas iecore luere fingatur. I, 689
    TOGA. Communis Romanorum amictus, 270.
    ---Toga uaria pro uaria hominum conditione. 271
    TOLLERE, pro e medio tollere, occidere, II, 679.
    ---Idem pro attollere. 824
    TOLLERE LIBEROS, quid sit. I, 202
    TOLLES, que corporis partes dicte, II, 50.
    ---Eedem ac tonsille, ibid.
    ---Unde uocate, ibid.
    ---Quomodo melius appellate a recentioribus. Ibid.
    TONSILLAE. uid. TOLLES. 
    TORI. Quid sint in homine, et de eorum situ, 45.
    ---Eorum usus ad significandum robur. Ibid.
    TORPORATUS. I, 305
    TOTA, in plurali numero. 505
    TRADITORIS nomen, unde ortum. II, 213, 317, 684
    TRAHERE morbum, pro morbum contrahere, 706.
    ---Trahere bellum, obsidionem, etc. Latinis idem ac protrahere, Ibid.
    TRAIANUS, adoptatus a Nerua non imperauit, nisi illo mortuo, 221, 452.
    ---Dacias rebelles uectigales fecit, 232, 739.
    ---Due eius expeditiones in Dacos, 338.
    ---Quo die et anno natus, 452.
    ---Quando a Nerua adoptatus, ibid.
    ---Orientalis limes sub eo ubi constitutus, 489.
    ---Utrum sub illo christiani ecclesias habuerint quales nunc cernimus. 584 et seq.
    TRANQUILLITAS, pro pace, 471.
    ---Differt a securitate. 828
    TRANSTIGRITANAE regiones, de quibus locis intelligende. 489
    TREPERE, uerbum obsoletum, pro uertere, a grec. deductum. 672
    TREPIDARE, pro huc et illuc frequentius se uertere, 672, 684.
    ---A prisco trepere deductum. Ibid.
    TRIBUTUM soli, siue capitis, ad quos et ad quid extenderetur. 468, 522
    TRIBUNITIA potestas imperatorum quarto seculo a quo die numeraretur. 349
    TRISMEGISTUS.uid. HERMES. 
    TRIUMPHARE, cum quarto casu. 218, 323, 703
    TRIUMPHATUS, passiue. 202
    TRYPHAENA, Tryphonia, uel Trophonia, Decii iunioris uxor, christiana credita. 475
    TU uIDERIS, formula improbantium. 225, 719
    TUBALCAIN. An idem cum uulcano. I, 213
    TUMULTUS, quomodo definitus a Cicerone, II, 661.
    ---Unde dictus, ibid.
    ---Aliquando pro bello grauissimo usurpatus. Ibid.
    TURBARI, et perturbari, in quo differant. II, 750
    TURULLIUS. Ob euersum Aesculapii lucum a deo isto quomodo castigatus. I, 291
    TUTELA. In naui quid esset, 169, 897.
    ---Eius cum parasemo differentia, 170.
    ---De tutela ciuibus data apud Romanos, 679.
    ---Iustinianus ob illam in quo reprehendendus. Ibid.
    Tutelarum tutandi fundi ergo quatuor genera apud ueteres. II, 791
    TUTELO, pro titulo. 251, 362
    TUTINUS, tutunus, seu mutunus. Pro deo cultus a Romanis, I, 227, 906.
    ---Idem ac Priapus, ibid.
    ---Unde dictus. Ibid.
    TYBERINUS. Quis fuerit, 182.
    ---Tyberi fluuio nomen suum quo casu indierit. Ibid.
    TYNDARIDAE. Castor et Pollux quare ita appellati, 130
    TYRUS, urbs primo insula, deinde continens. 743

U
    ULPIANUS. Eius libri de principum rescriptis, I, 587.
    ---Quis fuerit, et quando uixerit. Ibid.
    ULTIO. Deo reseruata. 699
    UMBILICUS. De eius situ et usu. II, 47
    UNGUES. Eorum pulchritudo et usus. 46
    UNGULAE, quale martyrii instrumentum. 218, 409, 505
    UNIFORMIS. I, 663
    UNIuERSA TERRA, de romano imperio, II, 217, 700.
    ---Uranus. Unde dictus, I, 182.
    ---Mors eius et sepultura, 184.
    ---Quare ante illum reges nulli fuerint. 192
    URBS. De origine urbium condendarum ueterum opinio proponitur et refellitur. 669
    USTRINAE PUBLICAE, Rome ubi site. II, 547
    USURA. Et Patribus et conciliis damnata, I, 198.
    ---Illa quam iniusta. 699
    UT, pro quemadmodum. 687
    UTENSILIA, quid sint, II, 239, 759.
    ---Sumpta pro instrumentis. 527
     UTERUS De eo et eius forma, 53.
    ---uaria illius nomina. 54
    UTILITAS recedit a iustitia. I, 662
    Utilitas publica in nummis. II, 532

u
    uACUE FACERE, id est abrogare. I, 499
    uACUUM. De illo auctores. 751
    uADERE, de hostibus qui preliandi animo procedunt. II, 756
    uALENS imperator, pronomine ualerius, utrum a Licinio occisus fuerit, 272, 461, 836.
    ---Quo Christi anno. 461, 581
    uALENS Thessalonicus, occisus non fuit a Licinio, 461.
    ---Cesar ab illo quando creatus. Ibid.
    uALENTINIANI heretici unde dicti, I, 542.
    ---Eorum errores, ibid.
    ---Cur se gnosticos nominarent, ibid.
    ---Aduersus eos quinam scripserint, ibid.
    ---Morbos affirmarunt esse demonia. 939
    uALENTINIANUS imperator. De eius ursis. II, 412
    uALERIA, Diocletiani filia, a patre idolis sacrificare iussa, 216.
    ---Galerio quo anno nupserit, 694.
    ---Sterilis fuit, 227, 542, 726.
    ---Maximini nuptias contemnit, 256, 542 et seq.
    ---Ab eo cum matre in ciuilium pellitur, ibid.
    ---A patre Diocletiano frustra repetitur. 258, 542.
    ---Candidianum Galerii ex concubina filium adoptauit, 273.
    ---Ubi et quomodo misere perierit, 273, 542.
    ---Perperam credita breui obiisse post nuptias, 320.
    ---Pannonie parti nomen dat, ibid.
    ---Christiana num fuerit, 321, 447, 577, 582.
    ---Si non christiana, christianis fauit, 570.
    ---Non est occisa ut christiana, ibid.
    ---Quo anno perierit, 571.
    ---Maximinus quomodo eius filius. 824
    uALERIANUS christianos persequitur, II, 201.
    ---uictus et in seruitutem a Persis redactus, 202.
    ---Quo anno seuire ceperit in fideles, ibid., 405, 646.
    ---Eius primo in illos beneuolentia et humanitas, ibid., 306, 646.
    ---Stapedis uicem exhibet Sapori regi Persarum, ibid., 306, 478.
    ---Qua morte uitam finierit, 203, 306, 482, 649.
    ---Quot annos seruierit, 649.
    ---Quando et a quibus euectus ad imperium, 441, 646.
    ---Quo anno captus a Persis, 445, 481, 647.
    ---Utrum consenuerit in imperio, illudque filiis tradiderit, 480.
    ---Quo etatis anno imperator factus, 481.
    ---Quot annos regnauerit, ibid.
    ---Quo etatis anno mortuus, ibid.
    ---Plus fudit christiani sanguinis quam quibusdam uisum. 646 et seq.
    uALITUDO pro ualetudo. II, 739
    uANILOQUENTIA. 146
    uARRO. Grecorum Latinorumque fuit doctissimus, I, 140.
    ---De libris sibyllinis quid senserit, 141.
    ---Quo tempore natus et denatus, 140.
    ---De illo egregia Ciceronis et Quintiliani testimonia, ibid.
    ---De longa priscorum hominum uita quid censuerit. 525
    uENARUM sectio, quale mortis genus. II, 519
    uENDERE animam suam publice, scilicet in gladiatorio ludo. I, 579
    uENERARIUS. 617
    uENENATUS, pro perniciosus. 566
    uENTER. De eo et qualis laudetur ab auctoribus. II, 47
    uENTI. De illorum usu et utilitate. 117
    uENUS, artem meretriciam instituit. I, 207.
    ---Culta in Syrophenice, II, 279.
    ---uenus Urania qua forma Athenis culta, 497.
    ---Paphia sub figura pyramidis. Ibid.
    Eius obscenitas et libidines, I, 207.
    ---De ipsius cum Marte a moribus, ibid.
    ---ueneri calue edes a Romanis consecrata, 225.
    ---Quo nomine ueneri armate edem atque simulacrum Lacedemonii dedicarint, 225, 906.
    ---uenus Limnesia portubus preest, 236.
    ---Ei quis primus templum posuerit. Ibid.
    uERBENA adhiberi solita in sacrificiis, 727.
    ---Unde dicta, ibid
    ---Rome quantum haberet nobilitatis. Ibid.
    uERBUM Dei, uid. FILIUS DEI. 
    uERITAS. Eius cognitio quantum prestet. 111.
    ---Illam quantum expetiuerint excellenti ingenio uiri, ibid.
    ---Illam assecuti cur non fuerint, 113.
    ---Latet in obscuro, ibid.
    ---Quare doctis sit contemptui, odio indoctis, ibid.
    ---Eius cognitione nullus suauior animo cibus, 118.
    ---Quinam se obdurent contra illam, ibid.
    ---Huius quanta uis sit, 130.
    ---Cur summo ingenio uiri non illam attigerint, 137.
    ---Satis per se est ornata, 349.
    ---Hanc demersam quis dixit in puteo, 439.
    ---Acerba est et omnibus inuisa, 528.
    ---Idoneis preconibus cur indigeat, 551.
    ---Quare odium parit, 576
    ---Aduersus illam, clausis oculis, quinam recalcitrent, 737.
    ---Per philosophos et sectas pene uniuersa diuisa est. 759
    ueritas. Gradus per quos ad eam ascenditur, II, 81 et seq.
    ---Humanis sensibus erui nunquam potest. 112
    uERRES Sicilie templa expilat, I, 275.
    ---Utrum damnosa  ipsi fuerit inflicta pena ob eius facinora, 276.
    ---Quomodo obierit. Ibid.
    uERSURAM SOLuERE, quid sit. 299
    uERSUS. Latinis uersus quecumque linee dicebantur. 297
    uERUS  imperator, quo anno obierit, II, 459.
    ---Decimum imperii annum non attigit, ibid.
    ---Quo anno ad imperium euectus. Ibid.
    uESICA, qua ratione urinam trahat, 52.
    ---Que animalia usum huius non habeant. Ibid.
    uESTA. Cur uirgo credita, I, 185.
    ---Quotuplex fuerit, ibid.
    ---Sacrorum eius apud Romanos antiquitas. Ibid.
    uESTIRE, idem ac summe potestatis insignibus induere. II, 334, 411
    uETERANI, quinam sint. I, 115
    uETERANUS REX, dictum eleganter de Diocletiano post depositum imperium. II, 334
    uETERNUM, idem ac lethargus. I, 774
    uETUS uETUSTUM uINUM, pleonasmus antiquus. II, 792
    uEXABILIS. I, 751
    uEXARE, uEXATIO, uerba habentia usum ingentis calamitatis, II, 521, 630.
    ---Dictum etiam de suppliciis martyrum et persecutionibus, ibid.
    ---uexatio, pro morbo. 631, 706
    uICANI, dicti qui in eodem uico habitant. 677
    uICARIUM aliquid, pro re aliqua uicaria, 379, 831.
    ---Animal uicarium, 380.
    ---uicaria opera, manus uicarie. Ibid.
    uICARIUS. Quod eius officium, 381, 831.
    ---uicarii in re sacerdotali, 405.
    ---uicarius in genere quis, 566.
    ---uicarii prefectorum, ibid.
    ---Illorum que potestas. 654
    uICENNALIA, quando et quo pacto celebrarentur, 325, 409, 706.
    ---Quandonam suspicerentur. 409
    uICTOR, uid. AURELIUS. 
    uICTORIAM CAPERE, locutio rara. 263, 820
    uIDUAS et pupillos defendere, I, 680.
    ---Ad quos precipue cura illa pertineat. Ibid.
    uIGILES, legibus romanis ex uariis artificum corporibus collecti. II, 426
    uILITAS. Eo nomine ueteres quid notarent. 308
    uILLA publica in campo Martio Rome quid esset, 525.
    ---Alie alibi exstructe. Ibid.
    uINUM, inter alimenta numeratum. 773
    uIPERA. Unde nomen sortita sit, 788.
    ---Gnostici illi collati, ibid.
    ---De salubri illius usu in medicina. II, 119
    uIR, unde dictus. 57
    uIRES CORPORIS. Quod non diuinum, uel etiam humanum bonum sint. I, 210
    uIRGILIUS. Non longe fuit a ueritate, 132.
    ---De Deo quid senserit, ibid et 134.
    ---uirgilius utrum numerandus inter epicureos. II, 71
    uIRGINES, Latinis feminarum nomine comprehense, 255.
    ---uirginem imminuere quid sit. Ibid.
    uIRTUS. Quo ritu coli debeat, I, 223.
    ---Non Deus est, sed Dei donum, ibid.
    ---Non esse illam summum bonum, 369, 377.
    ---uis eius et officium, 377.
    ---Si quid turpitudinis habeat, uirtus esse desinit, 370.
    ---Nullum premium ea dignum in terra reperitur, 379, 609.
    ---Illud quodnam sit, 380.
    ---In adipiscendo summo bono quid prestet, 382,
    ---Eius exercitia et corroboramenta, 383.
    ---Quo sensu sola uitam beatam possit efficere, 434.
    ---Nullus ex ea fructus, ubi mortalis est et caduca, 435.
    ---Eius merces sola immortalitas, ibid.
    ---Si desit aduersarius, utrum nulla censenda sit, 443, 570.
    ---Sola iudicari potest uerum bonum, 496.
    ---Quod premio suo nequeat spoliari, 610.
    ---Non recte illam philosophi definierunt, 649.
    ---Utrum doceri possit, 650.
    ---In quo sit posita, 651, 654.
    ---Scientiam sequitur, 651.
    ---uiam eius esse simplicem, augustam, arduam, 659.
    ---Absque fide nulla est, 663.
    ---Dempta spe immortalitatis frustra expetitur, 665.
    ---Non est mercenaria, 673.
    ---Quibus gradibus ad summum culmen ascendat, 685.
    ---De distinctione uirtutum ac uitiorum, 687.
    ---Horum temporalia premia sunt, illarum eterna, 735.
    ---uirtuti nemo fauet, nisi qui illam potest sequi, 737.
    ---Eius uia non capit magna onera portantes, 738.
    ---Quo sensu secundum naturam dici non possit, 766.
    ---Quod perpetua sit, uitia  non item, 767, 768.
    ---Illam quare tam pauci amplectantur. 885
    uIRTUS. Unde appellata, II, 57.
    ---Per mala probatur et constat, 137.
    ---uirtus, dictum simpliciter de uirtute bellica. 824
    uISCERA. De iis et eorum usu, 30, 48 et seq.
    ---Quid sint, Ibid.
    uISCERATIONES, unde dicte. 30
    uISIO. Quomodo fiat, 37 et seq.
    ---Quomodo furiosi et ebrii omnia uideant duplicia. 39
    uITA. Quanto studio ab omnibus expetatur, I, 381.
    ---Quod nemo illam contemnat, nisi spe uite longioris, ibid,
    ---In illa sapientiam querere et sapere necesse est, 396.
    ---Refellitur eorum sententia qui illam fugiunt tanquam malum, 411.
    ---In ea breuia et caduca sunt omnia, 601
    ---De duabus uiis per quas illam progredi necesse sit, 641.
    ---Cursus eius littere Y a ueteribus assimilatus, ibid.
    ---Per quid uita sustentetur, II, 49.
    ---De longa uita quorumdam hominum, 370.
    ---uita pro uictu, seu alimento. 739
    uITALIS uir, pro fugalis. I, 686
    uITAM uiuere. II, 96
    uITELLIUS imperator, uiuus uidit imagines suas aboleri. 427
    uOLUPTAS. Non est summum bonum, I, 365, 377.
    ---De sensuum uoluptatibus in brutis et hominibus, 705.
    ---uoluptas mortis fabricatrix, 715.
    ---Inimica uirtutis, 754.
    ---Tam mortalis uoluptas quam corpus. II, 148
    uOTUM celebrare, de festis in quibus uota pro salute principum concipiebantur. 244, 356, 769
    uOX. Non est sine mente, et abusiue in animis tribuitur, I, 714.
    ---Brutis etiam ab Aristotele attributa, ibid.
    --- cur dicta a Grecis, II, 36.
    ---De eius origine et causa, 49 et seq., 62.
    ---A philosophis quomodo definita, ibid.
    ---Eius intrumenta. Ibid.
    uULCANUS Quare ignis creditus, I, 185.
    ---Quomodo in Lemnum insulam fuerit precipitatus, 195.
    ---Cur inter deos annumeratus, 213.
    ---Huic ignis et ferri inuentio tribuitur, ibid.
    ---Tubalcain a multis existimatus. Ibid.
    uULNUS et ulcus, in quo differant. II, 778

X
    XANTICUS mensis, in Asianorum proconsularium anno solari quotus esset, II, 443.
    ---Unde inciperet. Ibid.
    XENOCRATIS de mente, seu anima, sententia. 66
    XENOPHANES. Lunam dixit habitabilem, I, 354, 424.
    ---Megaricorum princeps fuit, 379.
    ---Eius de lune natura et magnitudine opinio. 424, 425

Y
    Y. Huic littere cursus uite humane a ueteribus assimilatus, I, 641.
    ---Pythagorica unde. Ibid.

Z
    ZABULUS, pro diabolus, II, 218 et seq., 323, 702.
    ---Hec uox frequens in libris antiquis. 323
    ZACHARIAS. Ultimus fuit prophetarum, I, 460.
    ---Quo tempore prophetauerit, ibid., 488, 489, 977.
    ---Quot annis uixerit ante Christum. 489, 977
    ZACONES, pro diacones. 523, 702
    ZARITORUM, pro diaritorum. 323
    ZENO. De Deo quid senserit, I, 135.
    ---Princeps fuit stoice factionis, ibid.
    ---Summum bonum in quo constituerit, 364.
    ---Quomodo obierit, 406, 950.
    ---Docuit paria peccata, et misericordiam inter uitia et morbos reponendam, 423.
    ---Agnouit rerum opificem et dispositorem, 469.
    ---Docuit inferos. 761,
    ---Agnouit Dei unitatem. II, 113
    ZETA pro dieta. 408, 702
    , siue . Iupiter cur ita appellatus. I, 169
    ZOZIMUS, osor Constantini infensissimus. II, 338




FINIS INDICIS uERBORUM ET RERUM.

